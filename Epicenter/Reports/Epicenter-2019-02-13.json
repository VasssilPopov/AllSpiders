{"url": "http://epicenter.bg/article/Vatreshnata-komisiya-othvarli-vetoto-na-prezidenta-po-zakona-za-lichnite-danni/175208/2/0", "text": "Парламентарната комисия по вътрешен ред и обществена сигурност отхвърли ветото на президента Румен Радев върху ЗИД на Закона за личните данни, предаде репортер на Агенция „Фокус“. По време на дискусията председателят на комисията и председател на ПГ на ГЕРБ Цветан Цветанов коментира, че Народното събрание не разглежда ветото на държавния глава като начин за конфронтация между институциите. \"Всички промени са направени осъзнато и с достатъчно добре информирани мотиви от всички членове на цялата работна група. Защитата на личните данни е ценност на демократичните общества така, както и свободата на словото\", посочи Цветанов. Той заяви още, че демократичните общества трябват да търсят баланс, а не нарушаването му, защото липсата на баланс може да създаде опасни прецеденти.  ", "date": "2019.02.13", "title": "Вътрешната комисия отхвърли ветото на президента по закона за личните данни"}
{"url": "http://epicenter.bg/article/Otnovo-skandal--Krum-Zarkov-napusna-zasedanieto-na-pravnata-komisiya--sled-kato-GERB/175196/2/0", "text": "Депутатът от БСП и зам.-шеф на парламентарната група на левицата Крум Зарков напусна заседанието на парламентарната правна комисия, след като мнозинството се наложи и прие предложенията за промени в Изборния кодекс, внесени от Анна Александрова (ГЕРБ).     Червените настояваха в срок до 28 февруари 2019 г. общинските администрации да предадат на ЦИК избирателните списъци с имената на гражданите, упражнили свето право на глас в парламентарните избори на 26 март 2017 г. От опозицията искаха още в срок до 20 март 2019 г. ЦИК да свери данните в избирателните списъци с данните в регистъра на населението и да ги актуализира.   Преди седмица социалистите възразиха остро срещу направените между първо и второ четене на закона предложения от Александрова, с които се намалява възможността за обжалване на решения на изборни комисии.   Текстът на Анна Александрова бе редакционно допълнен от депутатите Данаил Кирилов (ГЕРБ) и Христиан Митев (ОП )и приет от Правната комисия.  Той гласи следното:  „Бързате, не ни слушате. Ще ни чуете в зала, в Конституционния съд“, заяви Крум Зарков и напусна заседанието на комисията по правни въпроси. Според него двете изменения са коренно различни.      От опозицията искаха още в срок до 20 март 2019 г. ЦИК да извърши проверка на данните в списъците с данните в регистъра на населението и да ги актуализира.   \"Идеята за активна регистрация на избирателите, която сега предлагат БСП, бе отхвърлена от Конституционния съд\", аргументира се председателят на Правната комисия Данаил Кирилов, цитиран от „Фокус“.    Според Кирилов няма смисъл да се внушава на гражданите, че това е способ за активна регистрация. \r\n „Спомнете си, че по искане на омбудсмана Мая Манолова този текст беше внесен в КС, като беше отхвърлен“, допълни още той. \r\n   \r\n Основното предложение на ДПС е, извън държавите членки на ЕС по преценка на ръководителя на дипломатическите и консулските представителства в държавите членки на ЕС по преценка на ръководителите на дипломатическите и консулските представителства въз основа на общия брой подадени заявления или на общия брой на гласувалите в предходни избори, включително и когато броят на подадените заявления за определено място е по-малък, от 40. От ДПС предлагаха и отпадане на принципа на уседналост при местните избори, но то също бе отхвърлено. \r\n   \r\n   \r\n Депутатът от ДПС Хамид Хамид отчете, че в момента извън България живеят над 2 млн. българи.  \r\n „С предложението ни целим премахването на ограничението на секции извън България и извън територията на ЕС. Смятам, че българските граждани, където и да се намират по света и извън ЕС, също имат право да гласуват“, допълни Хамид. \r\n   \r\n Зам.-председателят на ПГ на БСП Крум Зарков заяви, че няма експертизата на българите в чужбина, които са пряко засегнати от този текст. \r\n „Нито на тези от Турция, нито на тези в САЩ. Нямаме становище на ЦИК“, допълни Зарков и отчете, че БСП ще се „въздържи“ по този текст. \r\n   \r\n", "date": "2019.02.13", "title": "Отново скандал! Крум Зарков напусна заседанието на правната комисия!"}
{"url": "http://epicenter.bg/article/Pokray-salatata-s-pestitsidi-na-Gebrev--quot-Ataka-quot--pita-sluzhbite--A-balgarite-kakva-hrana-yadat--/175197/2/0", "text": "Заради салатата с пестициди в руколата на бизнесмена Емилиян Гебрев Атака поиска шефовете на БАБХ и на Комисията за защита на потребителите да обяснят каква храна ядат българските граждани.   Това предложение е направил по време на закритото заседание на комисията за контрол над спецслужбитев НС депутатът Десислав Чуколов, предаде Канал 3.  Комисията заседава закрито за медиите по въпроса за отравянето на Гебрев, който се разследва от българските и британските служби.   Според Чуколов обаче такива случаи с отровени български граждани от храната, която консумират,у нас са не един и два, затова този въпрос за него е по-важен от преминаването на руски агенти. Като български националист ме интересува каква храна ядат българите, отсече атакистът.  \"Предложих да поканим, защото става въпрос за отравяне, каза Десислав Чуколов. \"Тук въпросът е каква храна ядем и какво кафе консумираме. И подобен тип отровни вещества дали присъстват и в други храни\", коментира той. Не искам да всявам паника, каза депутатът на Сидеров, но съжали, че днес вече няма БДС на храните, като едно време.  Комисията сметнала, че не е нужно да бъде изслушван директорът на Агенцията по храните. По думите му самият Гебрев пък не е искал да бъде изслушан.  Чуколов напусна заседанието по-рано. То все още продължава. В него участват главният прокурор, вътрешният министър и шефовете на разузнаването и ДАНС.", "date": "2019.02.13", "title": "Покрай салатата с пестициди на Гебрев \"Атака\" пита службите: А българите каква храна ядат ?"}
{"url": "http://epicenter.bg/article/Dimitar-Gardev-za-transfera-na-pari-ot-Venetsuela--Borbata-e-za-ovladyavane-na-neftenata-kompaniya/175198/2/0", "text": "Борбата в момента е за овладяване на нефтената компания на Венецуела. Така Димитър Гърдев, експерт по международна сигурност, коментира в предаването “Плюс минус” по Нова телевизия кой и защо превежда милиони на българи от Венецуела. По-рано през деня темата бе обсъждана на \"Дондуков\" 1 от премиера Бойко Борисов, посланика на САЩ Ерик Рубин, главният прокурор Сотир Цацаров и шефа на ДАНС Димитър Георгиев.   \"Случаят с парите от Венецуела много прилича на една класическа схема, която се използва в офшорните зони и това, което ми прави впечатление е, че България е имала такива пробойни , които дават възможност да бъдат откривани такива сметки\", каза Гърдев.  И продължи: „Ако трябва да се върнем към „Панама пейпърс”, там всички бяха адвокати – адвокатски кантори в офшорните зони се използват точно за такива анонимни преводи и за разстилане на парите в последствие по различни сметки. Тук има класическо пране на пари, защото една държавна нефтена компания не може в последствие да разпределя към спортни федерации, към различни търговски фирми.”   До този момент не се знае какъв период обваща разследването, но българинът едва ли е случайна фигура, посочи журналистът Валери тодоров, също гост на предаването. Той обърна внимание, че много често това са хора с опит в международни сделки, адвокати и юристи.  Навсякъде се перат пари, но в България от прането на пари някой иска да печели, добави Тодоров.   В студиото бе засегната и темата за евентуалната намеса на Русия в европейските избори в България, лансирана от зам.-шефа на ГЕРБ Цветан Цветанов. А също и свързването на аферите \"Скрипал\" и \"Гебрев\". Димитър Гърдев даде да се разбере, че не бива да се правят предположения, които трудно се доказват, защото от изказванията на българските политици може да има конкретни, негативни за страната действия. Той припомни как \"Южен поток\" бързо е станал \"Турски поток\". Сега може да стане \"Гръцки поток\", затова не бива да се хвърлят такива предположения, добави той. Влизаме в хибридно противопоставяне, то ще бъде за дълго време, посочи Димитър Гърдев.   Според Валери Тодоров общата нишка между темите \"Гебрев\", \"Скрипал\" и Венецуела са предстоящите избори за Европейски парламент. Попадаме в буреносна комбинация, може би целта е да се удари \"Турски поток\", за да оцелее \"Северен поток 2\", изказа предположение той.    ", "date": "2019.02.13", "title": "Димитър Гърдев за трансфера на пари от Венецуела: Борбата е за овладяване на нефтената компания"}
{"url": "http://epicenter.bg/article/Marinov--Prez-tsyaloto-vreme-sme-v-palen-obmen-na-informatsiya-s-Velikobritaniya-po-sluchaya--Gebrev-/175199/2/0", "text": "До момента няма обявени за издирване лица по случая с паричните преводи от Венецуела, тъй като проверката продължава. Това каза министърът на вътрешните работи Младен Маринов по време на изслушване на заседание на парламентарната комисия по вътрешна сигурност и обществен ред, предаде агенция „Фокус“.   „Намерената голяма сума пари от Венецуела от една страна представлява банкова тайна, а от друга ДАНС и прокуратурата работят по изясняване на движението на тези пари. Затова можем да кажем само, че е създаден екип, който да провери информацията и да прецени дали има извършване на престъпление“, заяви Маринов.   Той посочи, че не може да разкрие коя е банката или какви суми са преминали през сметката. „Всичко, което касае проверката, ще бъде оповестено в момента, в който има достатъчно информация. До момента няма обявени лица за издирване, тъй като тече проверка по отношение на парите“, посочи вътрешният министър.   През цялото време сме в пълен обмен на информация с Великобритания по случая „Гебрев“, заяви министърът на вътрешните работи.   „Случаят „Гебрев“ се разследва на два етапа. Първият е, когато той е настанен в болница, като е образувано досъдебно производство за опит за убийство с неизвестен извършител“, заяви Маринов и припомни, че няколко дни по-късно и директорът на „Емко“, и синът на Гебрев са настанени в болница със същите симптоми.   „Назначени са експертизи, разпитани са над 30 лица, които са имали отношения и срещи с тях, разговаряно е със специалистите на ВМА за евентуалното отровно вещество, което е било погълнато от пострадалите. Към този момент – 2015 г., в остатъчна вода от кафе машина, в къщата, в която живее Емилиян Гебрев, е установено фосфорорганично вещество, което по състав съвпада с веществото в кръвта на пострадалия.   Другата храна, която е изследвана, е салатата, която той е консумирал. Там е открито друго вещество – пестицид, но то не е причина за състоянието на Гебрев, защото е в много малки количества“, обясни вътрешният министър.   Маринов посочи, че вторият етап на разследването става на през ноември 2018 г., когато в МВР постъпва информация от прокуратурата за възобновяване. Той припомни, че тогава е създаден съвместен екип за разследване между служители на ДАНС, МВР и Прокуратурата.   „На 16 ноември 2018 г. става ясно, че Гебрев е финансирал изследване във финландска лаборатория, но то не ни е било предоставено. През цялото време сме в пълен обмен на информация с Великобритания по случая. Другият момент, който настъпва в разследването, са тримата руски граждани, които според Великобритания имат връзка със случая „Скрипал“, обясни министърът.   Продължава работата по пожара в склада за месо в село Войводиново, нито една версия не е отхвърлена, каза още вътрешният министър.   „Има образувано досъдебно производство, изясняват се всички версии. Една от версиите, по които работим, е дали инсталациите, които са там за обработка на месото, не са причина за пожара. Нито една от версиите не е отхвърлена, работим по пожара“, заяви Маринов. ", "date": "2019.02.13", "title": "Маринов: До момента няма обявени за издирване лица заради паричните преводи от Венецуела"}
{"url": "http://epicenter.bg/article/Tsatsarov--Gebrev-e-vecheryal-s-ruski-partnyori-vecherta-predi-otravyaneto/175202/2/0", "text": "Оръжейният бизнесмен Емилиян Гебрев е вечерял с руски и полски бизнес партньори вечерта преди да му се появят симптомите на отравяне. Установяването на партньорите на Гебрев на тази вечеря, е предмет на разследването на българските служби.   Това стана ясно от думите на главния прокурор Сотир Цацаров. Той бе изслушан на закрито заседание от Комисията за контрол на специалните служби по случая с опита за отравяне на Емилиян Гебрев през април 2015 г.    Според Ццаров мотивите за опита за убийство трябва се търсят към момента на извършването, но самият Гебрев също нямал предположения. \"Ще изискаме от междуведомствената комисия всички лицензи, които касаят сделки за оръжие и боеприпаси към онзи момент\", каза Цацаров.   Главният прокурор уточни, че не е бил правилно разбран за установеното фосфоросъдържащо вещество, което се е съдържало в консумираната от Гебрев салата - рукола. \"Ние в никакъв случай не твърдим, че г-н Гебрев е претърпял хранително отравяне\", каза Цацаров. Ние разследваме опит за убийство, каза Цацаров. Версията с руколата е проверена докрай и е отхвърлена, подчерта той.   Преди дни британски сайт намери връзка между опита за отравяне на Гебрев през 2015 г. и това на Сергей Скрипал и дъщеря му Юлия през 2018 г. с \"Новичок\".    \"В никакъв случай не твърдим, че Гебрев е претърпял хранително отравяне\", обясни още главният прокурор. Разследването се води за опит за убийство, като двете линии на разследване са свързани с опита за отравяне и с пребиваването на руски граждани у нас.   По думите на Цацаров това, което може да се заяви категорично, е само съвпадението на пребиваването на руския гражданин Сергей Федотов в деня, в който Гебрев е изпаднал в тежко здравословно състояние.    По време на заседанието на Комисията разследващите са уверили депутатите, че ще изискат всички лицензи, които засягат сделки по износ на оръжие към 2015 г.   \"Дали това е \"Новичок\" - веществото, с което се опитаха да отровят Скрипал, могат да установят само британските власти. Затова сме им изпратили всички резултати от изследвания, направени у нас, включително и тези, направени във финландска лаборатория\".   До Великобритания е изпратена европейска заповед за разследване.   Цацаров даде данни за руския гражданин пътуващ под името Сергей Федотов, който е свързан със случая \"Скрипал\" през 2018 г. и е бил в България по времето на отравянето на Гебрев, сина му и директора на \"Емко\" през 2015 г. .   Не е ясна ролята на \"Федотов\" в операцията - дали е провел предварително разузнаване при предишните си посещения, дали е бил приносител на флакона с \"новичок\" или е техен пряк началник, надзиравал действията им.   Цацаров разказа, че е предоставил данни на комисията за пътуванията на Федотов и други руски граждани, които касаят не само известните вече данни за трикратно му влизане и излизане от България, но и всичко, което заедно с ДАНС и МВР е събрано за техния маршрут, места за настаняване, с кого са се срещали, документи с които са пребивавали и т,н.   Двете линии за разследване са свързани както с опитите за убийство, така и с пребиваването на руски граждани у нас.   \"Към настоящия момент, това което може да се заяви с категоричност е само съвпадението на период на пребиваване на въпросния Федотов с деня в който г-н Гебрев е изпаднал в това състояние\", каза Цацаров.   Проверени са маршрутите, автомобилите, които е ползвал, хотелите, в които е отсядал Федотов, който е бил придружаван и от други лица. Проверени са също така визи и документи.   \"До момента това, което може да се твърди с категоричност, е само съвпадението на периода на пребиваване на въпросния Федотов с деня на състоянието, в който е изпаднал Гебрев. Това е установено със сигурност. Друго на този етап не е установено.   По всичко друго се работи\", заяви главният прокурор Сотир Цацаров след изслушването му от парламентарната комисия за контрол над спецслужбите по разследването на опита за убийство на Гебрев, сина му и производственият директор на неговата фирма \"Емко\".  ", "date": "2019.02.13", "title": "Цацаров в парламента: Гебрев два пъти е вечерял с руснаци и поляци преди отравянето"}
{"url": "http://epicenter.bg/article/Karakachanov-provede-sreshta-s-ministara-na-otbranata-na-Severna-Makedoniya-Radmila-Shekerinska/175203/2/0", "text": "Заместник министър-председателят по обществения ред и сигурността и министър на отбраната Красимир Каракачанов и министърът на отбраната на Република Северна Македония Радмила Шекеринска проведоха среща днес, 13 февруари 2019 г., в Главната квартира на НАТО в Брюксел, Белгия.   В началото на разговорите министър Шекеринска благодари на България за подкрепата и отбеляза, че първата двустранна среща, която провежда в рамките на форума на НАТО в Брюксел, е с нашата страна. Тя заяви, че Договорът за приятелство, добросъседство и сътрудничество с България е послужил като основа за постигането и на договора от Преспа и изрази убеждението си, че доброто сътрудничество между двете страни и министерствата на отбраната ще продължи и ще се задълбочава.   В отговор министър Каракачанов отбеляза, че България винаги е гледала позитивно на членството на Македония в НАТО и Европейския съюз. Той заяви, че политиката на България спрямо Македония остава непроменена и запозна македонската страна с факта, че днес сутринта Министерският съвет е одобрил Протокола към Северноатлантическия договор относно присъединяване на Република Северна Македония към НАТО и очаква той да бъде ратифициран скоро и от Народното събрание.   Министър Каракачанов посочи, че договорът за сътрудничество между двете страни е добра основа, но трябва да бъдат предприети практически стъпки за интензифицирането на неговото изпълнение. В тази връзка той отбеляза, че очаква да не окажат влияние някои негативни въпроси от миналото.   Двамата министри обсъдиха задълбочаването на  сътрудничеството в областта на отбраната, включително обучението на македонски офицери във военно-образователните институции в България, повишаване на квалификацията на македонски специалисти в областта на военната медицина, както и възможностите за провеждането на двустранни учения и тренировки и по-активно съвместно участие в учения на Алианса.   Министър Каракачанов отчете постигнатия напредък по реформите и усилията за постигане на добросъседски отношения и засилване на сътрудничеството в рамките на Западните Балкани.", "date": "2019.02.13", "title": "Каракачанов проведе среща с министъра на отбраната на Северна Македония Радмила Шекеринска"}
{"url": "http://epicenter.bg/article/Bankata--v-koyato-sa-postapili-parite-ot-Venetsuela--e-Investbank-na-Petya-Slavova/175205/2/0", "text": "\r\n \r\n Това съобщава \"Капитал\", като се позовава на свои неназовани източници. Банката е контролирана от Петя Славова. \r\n Изданието посочва, че преводите по сметка на български адвокат не са плод на решение от последните седмици, когато във Венецуела политическата ситуация се изостри. \r\n \r\n   \r\n Пари, преведени от Държавната петролна компания на Венецуела, са постъпили по сметки в банка в България, след което част от тях са били трансферирани в други страни, съобщи днес главният прокурор Сотир Цацаров. Според директора на Държавна агенция \"Национална сигурност\" (ДАНС) Димитър Георгиев става въпрос за милиони евро. \r\n   \r\n \r\n Обвинител номер едно призна и, че  визирайки службите на САЩ. Установена е банката, лицето-титуляр на сметките и конкретните сметки. \r\n От тях са правени преводи към други държави, като според Цацаров в повечето случаи  \r\n   \r\n Сметките в банката са били открити по редовен път, но в момента се извършва пълен мониторинг и проверка от страна на ДАНС. \r\n Тепърва ще се прави анализ на информацията и  \r\n   \r\n Цацаров посочи,   Главният прокурор посочи, че случващото се няма общо с политическата ситуация във Венецуела в момента.  \r\n   \r\n Цацаров не спомена името на банката, нито размера на сумата. Обявено бе само, че сметките са блокирани, в банката върви проверка със съдействието на БНБ, а титулярът на сметката е адвокат с българско и други гражданства и в момента не е в България. По информация на Биволъ, потвърдена от \"Капитал\" става дума за адв.Цветан Цанев.  По думите на главния прокурор Цацаров сметката е открита по надлежен ред и засега подозренията не са свързани със самата банка. Предвид, че Инвестбанк е с малко над 2 млрд. лв. активи обаче, няма как трансфер в такъв обем да не е направил впечатление в банката.   Не е ясно дали това е било правено и ако да, защо системата не е сработила българските власти да се задействат. От банката заявили пред \"Капитал\", че спазват законите. \r\n   \r\n \r\n \r\n \r\n \r\n   \r\n  ", "date": "2019.02.13", "title": "Банката, в която са постъпили парите от Венецуела, е  Инвестбанк на Петя Славова"}
{"url": "http://epicenter.bg/article/Shema-za-reket--Zhena-tvardi--che-e-iznudvana-zaradi-PTP--koeto-ne-se-e-sluchvalo/175146/3/0", "text": "Младежи обвиняват жена-шофьор, че е одраскала автомобила им и я изнудват да им даде пари на ръка.   Разказът на преподавателка в НСА обиколи социалните мрежи във вторник. Тя разказа как няколко младежи наобиколили колата й след паркиране и твърдели, че тя одраскала тяхната скъпа кола.   Когато жената предложила да повикат КАТ и да направят двустранен протокол, те отказали и й поискали 300 лева. Дори предложили на мъжа й да отидат до близък банкомат. В последствие се е стигнало до заплахи и викане на полиция.    „Бяхме на детски рожден ден в детски кът отсреща. Точно в 20.00 часа излязохме. Дойдохме до колата и ме наобиколиха няколко млади момчета с масивни тела. Те твърдят, че аз съм им разбила колата”, казва Боряна Ангелова - Игова пред Нова телевизия.   По думите на Игова, момчетата твърдели, че спирачката и не е издържала, колата е тръгнала надолу и се е ударила в тяхната, но това не е било така.   Когато е паркирала, около Игова не е имало коли. Момчетата обаче показват снимка, на която се вижда обратното и казват, че това често се случвало.", "date": "2019.02.13", "title": "Схема за рекет? Жена твърди, че е изнудвана заради ПТП, което не се е случвало"}
{"url": "http://epicenter.bg/article/Atanasov--Absurdno-e-da-se-tvardi--che-targat-za-AM--Struma--v-Kresnenskoto-defile-e-bil-oporochen/175153/4/0", "text": "Всички опити да се твърди, че търгът за АМ „Струма“ в Кресненското дефиле е бил опорочен, да се вкарват съмнения за това е просто абсурдно. Това каза Дончо Атанасов, член на УС на Агенция „Пътна инфраструктура“ пред Би Ти Ви. В отговор на въпрос в период, в който тече процедура за избор на изпълнител, редно ли е да се случват дейности по трасето на АМ „Струма“, той коментира: „Това подлежи на проверка. В момента не мога да коментирам тези твърдения“.   „Възложили сме с възлагателно писмо две задачи, които инж. Любен Симеонов трябва да извърши. Едната е актуализацията на парцеларния план, тъй като собствениците постоянно се сменят. Има и други проблеми с преносните мрежи. Актуализацията на парцелрания план беше наложителна“, обясни Дончо Атанасов. „Втората задача беше да се разделят количествените сметки и двата лота, като с оглед на изключителната трудност на най-големия обект в България в историята. Инж. Симеонов раздели тези количествени сметки надлежно още през юни 2018 година“, допълни той. „Възлагателното писмо е от преди една година. Парцелраният план е актуализиран. В момента се съгласува със всички енергопреносни и експлоатационни дружества“, каза още Атанасов. Попитан на практика извършват ли се сондажни дейности там, инж. Атанасов поясни: „Не мога да кажа да или не“.   „Това, което сме поръчали с възлагателното писмо, не предполага никакви строително-монтажни работи на трасето“, заяви той. В отговор на питане би ли било проблем, ако кандидат в актуалния търг за технически проект и строителство на магистралата разполага с допълнителни проучвания, Атанасов коментира: „Това са ваши твърдения. Твърдението е абсурдно“. „Изработването и актуализацията на парцеларните планове и идейните проекти са работа на инж. Симеонов, по които утре избраният изпълнител за строително-монтажни работи, за строителство на АМ „Струма“ на Кресненското дефиле, няма как да бъде облагодетелстван“, обяви Дончо Атанасов. Попитан има ли конфликт на интереси в това, че инж. Симеонов в консорциум участва в търга, той уточни: „Подаването на офертите за тази процедура ще бъде след няколко дни. Няма как аз или АПИ да знае кой в какви консорциуми участва“.   „Когато се подадат документите и започне да работи тръжната комисия, тогава ще се прецени има ли конфликт на интереси или няма“, посочи Атанасов. „Никой от нас като ръководители на АПИ не сме се намесвали в тръжните процедури. Нямаме такова право, това е работа на тръжната комисия“, каза още той. ", "date": "2019.02.13", "title": "Атанасов: Абсурдно е да се твърди, че търгът за АМ „Струма“ в Кресненското дефиле е бил опорочен"}
{"url": "http://epicenter.bg/article/Avramova--Podkrepyame-obshtinite-v-iskaneto-im-za-poveche-sredstva-za-chetvartoklasnata-patna-mrezha/175157/4/0", "text": "Искаме инвентаризация на общинските пътища, за да е ясно какво е състоянието им и да имаме точна сметка за нужните средства за рехабилитация и ремонти. Това заяви министърът на регионалното развитие и благоустройството Петя Аврамова по време на ХХХІІ-то Общо събрание на НСОРБ на тема „Европейски, национални и местни приоритети“, съобщиха от пресцентъра на МРРБ. Тя коментира искане на общините 20% от приходите от винетки и тол такси да отиват в местите власти за пътно поддържане.    “Твърдо стоим зад искането на общините за повече пари за четвъртокласната мрежа, но няма как да се разпределят 20 % от средствата, тъй като това противоречи на европейките регламенти. Според тях приходите от електронни такси за използване на републиканската инфраструктура могат да се влагат само за нейното поддържане и подобряване“, обясни министърът.    Министър Аврамова изрази очакване през 2020 г. тол системата заедно с е-винетките да  генерират достатъчно средства, за да може пътният сектор да се самоиздържа. Така финансирането, което сега се отделя от бюджета за ремонт и поддръжка на републиканската инфраструктура може да се насочи към общинската. „Това обаче е въпрос на широк дебат с Министерството на финансите. Ние сме готови да съдействаме“, коментира Аврамова.   На въпрос дали има интерес от общините да получат от държавата участъци от републиканските пътища в населени места, министър Аврамова отговори, че вече има такива искания, като някои общини дори са готови да преместят знаците за начало и край на населеното място. По този начин гражданите няма да плащат винетни такси, но общините трябва да поемат поддръжката на шосето. „Някои общини искат само поддръжката на пътищата, а други искат преобразуването им от публична-държавна собственост, в общинска. В момента се водят разговори с АПИ, след които се очаква решение на казуса“, каза Аврамова.    Министърът отговори и на въпроси, свързани с изменението на стратегическите документи, новите европейски приоритети и ролята на местните власти в тяхното осъществяване.   „Новите европейски приоритети предвиждат засилена роля на местните власти в изпълнението на политиката по сближаване. Новата цел в кохезионната политика след 2020 г. е „Европа по-близо до гражданите“ и това ни дава възможност да се фокусираме върху специфичните нужди и потенциала на конкретните територии чрез изпълнението на интегрирани териториални стратегии. Водеща роля за разработването на стратегиите и за подбора на мерките, които да бъдат финансирани ще имат съответните градски, местни или други териториални органи или организации“, коментира Аврамова.   Тя допълни, че през 2019 г. предстои актуализация на действащата Национална концепция за пространствено развитие, която ще даде визия за развитието през следващите години, ще определи основните приоритети на политиката за пространствено развитие и целевите територии за подкрепа и ще послужи като основа за програмирането на следващия програмен период.    Предвиждаме в новата оперативна програма за регионално развитие, чийто управляващ орган ще бъде МРРБ, средствата да бъдат разпределени по два основни приоритета – с градско направление и с регионално направление. Инвестициите ще се осъществяват в съответствие с интегрирани териториални стратегии, разработени с широко гражданско участие. Търсим по-широко териториално измерение за реализация на общи проекти между две общини или области. Такъв например е идеен проект на общините Сливен и Ямбол за четирилентов път между двата града, по който да се обособи и икономическа зона. „Това е добър пример за интегриран подход при решаване на регионални проблеми“, коментира тя.   В рамките на форума заместник-министърът на регионалното развитие и благоустройството и ръководител на Управляващия орган на ОПРР Деница Николова отговори на въпроси за напредъка в изпълнението на Оперативна програма \"Региони в растеж“ 2014-2020 г. Тя коментира, че в резултат от общите усилия, значително се е повишило нивото на подадените и обработени искания за плащане. Вследствие на това вече са постигнати голяма част както от индивидуалните междинни цели на бенефициентите, така и от етапните цели по програмата. Особено положителни са резултатите по проектите за градска среда, както и по проектите за енергийна ефективност в малките населени места. „Очакваме още по-голяма активност от общините – бенефициенти по проекти за социална инфраструктура по Приоритетна ос 1 и по Приоритетна ос 5 „Регионална социална инфраструктура“, както и от общините, които се очаква да подадат проекти за културна и спортна инфраструктура, изпълнявани с финансови инструменти.   Пред медиите министър Петя Аврамова коментира подписания договор за строителство на тунел „Железница“ от АМ „Струма“ с „Джи пи груп“. “Една извървяна процедура, изцяло по Закона за обществените поръчки. Има избран изпълнител, класиран на първо място, който не е заявил писмено пред Агенция “Пътна инфраструктура“, че се отказва от реализацията на проекта. АПИ е действала по законния начин. Поканила е за подписване  класирания на първо място „Джи пи груп” за сключване на договор. Нямаме писмен отказ, така че договорът е факт\", коментира Аврамова.   Министърът обясни, че ако класираната на първо място фирма се беше отказала от договора и при липса на подновяване на офертата от класирания на второ място, каквото се случи на практика, трябваше да се обяви нова процедура, а това щеше да постави проекта под риск от загуба на средства.   ", "date": "2019.02.13", "title": "Аврамова: Подкрепяме общините в искането им за повече средства за четвъртокласната пътна мрежа"}
{"url": "http://epicenter.bg/article/Nov-skandal-s-Oskarite--Reklami-izmestiha-nyakolko-kategorii-ot-zhivoto-izlachvane/175165/6/0", "text": "Нов скандал се разрази около предстоящите награди “Оскар” – рекламни блокове изместиха няколко категории от награждаването на живо. Това става ясно от изказвания на миналогодишния победител за най-добра режисура Гийермо дел Торо, както и от Алфонсо Куарон и Еманюел Любецки. \r\n \r\n \r\n \r\n Операторско майсторство, монтаж, грим и прическа и игрални късометражни филми няма да бъдат включени в награждаването, което се излъчва по телевизията, защото били заменени с рекламни блокове. Наградите ще бъдат връчени по време на рекламите и излъчени на живо в уебсайта на кино академията. “Не бих си позволил да предлагам други категории, които да премахнете, но операторското майсторство и монтажът са сърцето на нашето изкуство. Те не са наследени от театралната или литературната традиция – те са кино сами по себе си”, написа Дел Торо в “Туитър”.   “В историята на киното има много шедьоври без звук, без цвят, без история, без актьори и без музика. Нито един филм няма как да съществува без операторско майсторство и монтаж”, написа номинираният за “Рома” Алфонсо Куарон в своя профил.   “Операторското майсторство и монтажа са “елементарните частици” на киното. Това е неприятно решение”, написа от своя страна Еманюел Любецки, който е единственият с три поредни Оскара в категорията за оператор.   Потребители онлайн също негодуват срещу решението. Появи се и хаштаг в “Туитър” #PresentAll24, който призовава да бъдат излъчени награждаванията във всички 24 категории.   Източник: бТВ", "date": "2019.02.13", "title": "Нов скандал с Оскарите: Реклами изместиха няколко категории от живото излъчване"}
{"url": "http://epicenter.bg/article/Mayk-Pompeo--SASht-shte-napravyat-vsichko-po-silite-si--za-da-sprat--quot-Severen-potok-2-quot--/175151/7/0", "text": "Съединените щати ще направят всичко по силите си, за да спрат проекта за газопровод между Русия и Германия \"Северен поток 2\", обяви вчера американският държавен секретар Майк Помпео, цитиран от \"Франс прес\".  Агенцията отбелязва, че Помпео е подчертал с това изказване нежеланието на Вашингтон за компромис по въпроса на фона на дадената от Берлин заявка за сближаване. По-рано вчера Германия обеща да започне да внася през следващите години втечнен природен газ от САЩ, като изгради съответната инфраструктура.  Газопроводът \"Северен поток 2\", чието строителство започна миналата година, \"насочва пари\" към Русия и едновременно с това вреди на Европа, заяви Помпео на съвместна пресконференция във Варшава с полския министър на външните работи Яцек Чапутович.   Държавният секретар на САЩ призна, че проектът \"определено съдържа търговски аспект\", но в същото време предупреди, че той крие и \"огромен риск за сигурността\".  \"Мисля, че (американският) президент (Доналд) Тръмп бе много ясен по въпроса, че Съединените щати ще направят всичко, което зависи от тях, европейската сигурност да бъде на първи план, що се отнася до енергийните решения\", каза Помпео, попитан дали Вашингтон обмисля санкции срещу \"Северен поток 2\".  Трасето на бъдещия газопровод, който е предвидено да удвои капацитета на първия \"Северен поток\", ще минава от балтийското крайбрежие на Русия до Германия. Проектът е поддържан с условия от Франция, но критикуван остро от Полша и балтийските републики, припомня \"Франс прес\".  \"Ние споделяме гледната точка, че проектът \"Северен поток 2\" не служи на енергийната сигурност на Европа, смятаме го за неудачен и дори за вреден проект за енергийната сигурност на континента\", каза полският външен министър.", "date": "2019.02.13", "title": "Майк Помпео: САЩ ще направят всичко по силите си, за да спрат \"Северен поток 2\" "}
{"url": "http://epicenter.bg/article/Balgariya-s-medal-ot-silen-turnir-po-taekuondo/175204/8/0", "text": "Владимир Далаклиев спечели бронзов медал от престижния турнир  по таекуондо \"President’s Cup\" в Анталия. До отличието националът постигна успех в пет поредни срещи.   Рекордно високата бройка на таекуондисти, от по над 90 състезатели в категория, направиха броя на срещите за медал над пет, а за злато над седем. Владимир Далаклиев успя да преодолее противниците си в 5 поредни мача и спечели бронзовото отличие. Той победи в четири от срещите представители на Русия, САЩ, Казахстан и Хърватия. На полуфиналите в категория до 68 килограма Далаклиев излезе срещу испанеца Хавиер Поло, който взе победата с 4 точки аванс.     Другият ни таекуондист в категория до 68 килограма бе Митко Джорджев. Той стартира отлично, но получи контузия в крака и не успя да завърши третия си двубой.   В категория до 63кг. Калоян Бинев изигра много добър първи мач, но 2 точки разлика с опонента му от Азербайджан го спряха по пътя за медал.    Националите ни продължават битките си още следващата седмица на силният турнир с ранг ДЖИ - 2 в Египет.   Източник: Канал 3", "date": "2019.02.13", "title": "България с медал от силен турнир по таекуондо"}
{"url": "http://epicenter.bg/article/Dzhordzh-Kluni--Mediite-tormozyat-Megan-Markal/175147/10/99", "text": "Холивудският актьор  смята, че  по същия начин, както навремето , която загина в автомобилна катастрофа, докато бе преследвана от папараци, съобщи Ройтерс, цитиран от Дарик. Клуни и съпругата му Амал   миналата година, когато красивата актриса стана . Сега херцогинята на Съсекс    \"Те я преследват навсякъде\", заяви Клуни пред австралийски медии. \"Тя е бременна в седмия месец и е преследвана и оклеветявана по същия начин, както навремето това се случи с Даяна. Нейната история се повтаря\", коментира още той.   Миналия уикенд някои медии публикуваха подробности от интимно писмо, което според тях Меган изпратила до баща си. \"Не мога да ви кажа колко разстройващо е това\", отбеляза Клуни. \"Бях изненадан. Смятам, че това е безотговорно\", допълни актьорът.  ", "date": "2019.02.13", "title": "Джордж Клуни: Медиите тормозят Меган Маркъл! Историята на Даяна се повтаря!"}
{"url": "http://epicenter.bg/article/Retsepti/175014/9/25", "text": "Празничната трапеза на Трифон Зарезан трябва да бъде приготвена с необходимото внимание от страна на домакинята.   По стар народен обичай се сервират прясна пита и пълнена кокошка с ориз. Предлагаме ви да разнообразите менюто включвайки и апетитен шоколадов десерт за Деня на влюбените, който също се чества на 14 февруари.     Необходими продукти: 20 г прясна мая 1 с.л. сол 400 мл вода брашно - за стане меко тесто   Начин на приготвяне: Продуктите се смесват до получаване на меко тесто. Оставя се да втаса добре и се пече в предварително загрята фурна. По желание може да украсите погачата с кръст или символи на дома.   Необходими продукти Начин на приготвяне Дреболиите, зелето и булгурът се задушават с вода. Кокошката се пълни и зашива. Поставя се в тава. Пече се до готовност на 180 градуса.     Необходими съставки: ЗА БЛАТА  брашно - 250 г  сол - 1/4 ч.л.  какао - 1 с.л., натурално  краве масло - 125 г , меко безсолно със стайна температура;  захар - 250 г  ванилeна захар - 2 п.  яйца - 2 бр., големи  прясно мляко - 240 мл, пълномаслено  бял оцет - 2 ч.л. 6 %  червена боя - 1 с.л., сладкарска на прах  сода бикарбонат - 1 ч.л. ЗА КРЕМА  маскарпоне - 1 оп. (500 г)  краве масло - 250 г, меко безсолно със стайна температура;  пудра захар - 200 г, пресята  бял шоколад - 1 бр. ЗА ДЕКОРАЦИЯ  бял шоколад - 1 бр.  олио - 1 с.л.  прясно мляко - 1 ч.л.  сладкарска боя - 1 к.л. червена на прах  Начин на приготвяне: В прясното мляко се добавя 1 ч.л. от белия оцет, разбърква се и се оставя да престои 10-15 мин.  Боята се разтваря в 1 с.л. от прясното мляко.  В купа се пресява брашното, смесено със солта, ванилиите и какаото.  В друга купа маслото се разбива със захарта до побеляване. Едно по едно се прибавят яйцата, като след всяко се разбива добре, за да се поемат от маслото.  Двете смеси се съединяват, като към маслената на порции се добавят от сухата смес и след това от млякото, пресечено с оцета.  Започва се и се завършва със сухата смес, като след всяка порция се разбива добре.  Накрая се прибавят разтворената боя и предварително угасената във втората чаена лъжичка оцет сода бикарбонат. Разбърква се до хомогенна смес.  Тестото се изсипва в тортена форма с диаметър 25 см , дъното на която е покрита с хартия за печене. Блатът за торта се пече в предварително загрята на 170°C фурна за около 20 минути до суха клечка, но не трябва да се препича.  Изважда се и се оставя да престои във формата още 10-15 мин, след което се освобождава от нея и се поставя върху решетка до пълното му изстиване.  Изстиналият блат се разрязва на две части.  За крема поотделно се разбиват маслото с пудрата захар и Маскарпонето, след което се съединяват. Прибавя се и разтопеният с малко краве масло бял шоколад в микровълновата (пуска се на 30 секунди няколко пъти и всеки път се бърка).  Тортата се сглобява по обичайния начин блат-крем-блат и се измазва цялата с крем.  Декорацията е според вашето въображение и желание.", "date": "2019.02.13", "title": "Рецепти за празничната трапеза на Трифон Зарезан и Св. Валентин"}
{"url": "http://epicenter.bg/article/I-Nikol-Shertsinger-kato-Desislava-Radeva/175149/10/84", "text": " се появи на парти на музикалната компания HITCO с нежен тоалет с флорални мотиви, изработен от българката Невена Николова.    Фината материя, ръчно изработените детайли и стилните акценти по дължината на модела придаваха класическа елегантност на изпълнителката, известна с любовта си към модата и избора си на отличаващи се тоалети. Сиво-белите мотиви пък контрастираха на смуглата кожа на певицата, която бе допълнила визията си с широкопола шапка и бял клъч.     Тогава Десислава Радева се присъедини към други съпруги на лидери от НАТО на общо посещение в Брюксел. Сред тях бяха Мелания Тръмп и Брижит Макрон.   За изживяването си първата дама сподели във Фейсбук: \"Днес беше един много особен ден. Срещнах се с най-популярните първи дами и видях страхотни красоти, особено в оранжериите на кралица Матилда.\" По-късно тя издаде и дизайнерката, която е изработила роклята й за събитието. Това бе Невена Николова, която от години живее и работи в Лондон. Моделите на нашенката се радват на огромен успех, сред нейните клиенти са дори аристократи, близки до кралската фамилия на Острова.   Заради огромния си успех в Брюксел,   Първата дама залага на гения на българката при всяка своя международна изява - Новогодишен концерт в Златната зала на Виенската филхармония, срещата с кралицата на Йордания, аудиенцията при Н.В. кралица Елизабет Втора.", "date": "2019.02.13", "title": "Десислава Радева и Никол Шерцингер с идентични рокли, дело на българка (Снимки)"}
{"url": "http://epicenter.bg/article/Den-predi-Sv--Valentin--Mazhe--ne-kupuvayte-na-polovinkata-si-plyusheno-meche--pizhama--saksiya-ili-bonbon/175170/10/99", "text": " По традиция часове преди празника на Свети Валентин мъжете все по-усърдно се замислят по темата какво точно да подарят на половинките си и започват трескаво да обикалят магазините.    Този факт се доказва и чрез резултатите на ново изследване, според което дамите и господата се надяват на съвсем различни изненади.     На пазара има огромно разнообразие от плюшени играчки, но определено сред най-нежеланите са плюшените мечета. Не че има нещо лошо в това да подарите на гаджето си някаква сладка играчка, подходяща за гушкане, особено ако и двамата… не сте навършили 6 години.   Ако сте решили да опаковате подаръка си за Свети Валентин в малка кутийка за бижута, уверете се, че това, което слагате в нея, е годежен пръстен. Няма нищо по-неловко от ситуацията, в която развълнувано момиче със сълзи в очите повтаря „Да, да, да!“… и то секунди преди да открият чифт обеци в кутийката.   Това определено е симпатичен подарък, но като че ли е по-подходящ за Коледа, отколкото за Св. Валентин. Ако въпреки това настоявате да поемете грижата за „нощния гардероб“ на половинката си, нека поне е нещо по-секси…   Ако сте решили да изненадате половинката си с вечеря за двама, бъдете сигурни, че KFC, Subway и McDonalds са крайно неподходящи. Дори и да не разполагате с много средства, опитайте се да намерите място, на което поне ще ви донесат меню, а и ще има някой, който ще ви сервира.    Може половинката ви да е практичен човек, но все пак заложете на красивия букет, а не на стрък цветя от двора. Да, на всички е ясно, че букетът няма да е вечен, но първоначалната еуфория и положителните емоции ще бъдат много по-големи в сравнение с момента, в който дамата получава по-изискван букет.   Осмелилите се да подарят парфюм не трябва да забравят, че е най-добре да заложат на класическите марки, а не на парфюмите, създадени за известни личности. А пък ако и не са много наясно с вкуса на половинката си, най-добре е въобще да не рискуват.   Публична тайна е, че жените обожават сладкото, но това не означава, че ще бъда щастливи, ако получат като подарък шоколадови бонбони за празника. Може да й подарите нещо друго и към него да добавите кутия бонбони, но нека това не е единственият подарък.   По-рационалните мъже смятат, че не е нужно да си блъскат главите с въпроси кой е най-подходящият подарък за половинката им. Те просто подават пликчето на възлюбената си и очакват тя сама да си избере нещо. Истината е че, три четвърти от жените биха се зарадвали много повече на нескопосано, но посветено на тях стихотворение.   Всяка година стотици хиляди жени по света получават като подарък за празника бельо, което им е твърде малко или твърде голямо или просто не е по техен вкус.    Оказва се, че изборът на бижу за подарък си е истинско изкуство. Бижутата трябва да са изисквани и да не се ограничават до нещо грозно или безлично. А „грозни“ и „безлични“ са почти всички неща, които жената не е избрала сама.    Мъже, заложете на букет с традиционни за сезона цветя, предвестник на пролетта в саксия или вечната класика - червената роза. Предлагаме ви да подаръкът да е придружен и със символа на празника - виното, което да изпиете заедно в романтична обстановка на приглупена светлина и отблясъка на няколко ароматни свещи.", "date": "2019.02.13", "title": "Ден преди Св. Валентин: Мъже, не купувайте на любимата си плюшено мече, пижама, саксия или бонбони"}
{"url": "http://epicenter.bg/article/Petya-Buyuklieva-vliza-v--quot-Kapkite-quot--Ochakvayte-me-artistichna--kreativna-i-razlichna-/175175/10/100", "text": "Певицата с неподражаем стил в музикалните изпълнения и сценичното присъствие ще се присъедини към звездната осморка в новия сезон на \"Като две капки вода\". \r\n \r\n \"Жена на всички времена\", \"Радостта като сълза\", \"Понеделник сутрин\", \"Понякога\" и \"Бъди звезда\" са само част от знаковите парчета на Петя Буюклиева, която оставя сериозна следа в историята на българската поп, рок и джаз музика с поредица албуми и награди в различни категории.   , разказва изпълнителката, която ще зареди шоуто с вълнуващи преобразявания.   Вече е известно, че част от предаването ще станат и Мария Илиева, Тита и Папи Ханс. След като изпълнителката на хитови парчета като \"Антилопа\" и \"Фотошоп\" подкрепи в публиката Софи Маринова през изминалия сезон, тази година самата тя ще се впусне в контрастни преобразявания.   , разказва изпълнителката, която направи своя дебют за широката публика като финалист в X Factor 2014.   Новината за участието на певицата беше обявена ексклузивно на официалния Instagram профил на \"Като две капки вода\".   След успешни музикални проекти като \"Кекс\" и \"Суперпалав\", Константин Трендафилов, известен с псевдонима Papi Hans, ще има възможност да направи свой прочит на 13 световни образа, които Бутона на късмета ще му предложи. Поетът и писател наскоро беше част от VIP Brother 2018, а сега ще покажа нови качества от своя потенциал с участието в единственото шоу за преобразявания у нас.  , заявява с присъщото си чувство за хумор артистът, който очаква изненади от себе си и шоуто. \r\n \r\n \r\n \r\n , споделя екипът на уникалното шоу за преобразявания.   Източник: Дир.бг", "date": "2019.02.13", "title": "Петя Буюклиева влиза в \"Капките\": Очаквайте ме артистична, креативна и различна!"}
{"url": "http://epicenter.bg/article/Fotoshop-na-Tramp-bez-znamenitata-mu-pricheska-i-bez-izkustven-zagar-predizvika-furor-v-mrezhata/175186/10/99", "text": "Истински фурор предизвика в туитър снимка на американския президент Доналд Тръмп, но обработена чрез фотошоп. Човек, който ползва социалната мрежа с потребителското име Stone Cold, е създал образ на Тръмп, но според неговите виждания. Кадърът показва как би изглеждал той, ако е лишен от знаменитата си прическа и изкуствения загар.   Stone Cold вижда американския лидер като средностатистически блед и плешив мъж на 72 години. Постът е събрал 67 000 харесвания, 23 000 споделяния и хиляди коментари. , пише в поста си авторът.   Три потребителки от САЩ, публикуващи туитове под ник @MuellerSheWrote, пък са написали:   В отговор други коментиращи предполагат, че , а трети пък казват, че   Други ползватели на Туитър сравняват американския президент в новия си вид с герои от филми, по правило злодеи. Много хора смятат също така, че бледият и плешив Доналд Тръмп изглежда доста болен.   Източник: Дир.бг", "date": "2019.02.13", "title": "Фотошоп на Тръмп без знаменитата му прическа и без изкуствен загар предизвика фурор в мрежата"}
{"url": "http://epicenter.bg/article/Bez-poveche-bolka--Bez-poveche-zagubi-/175209/10/0", "text": "Международният ден в подкрепа на децата, болни от рак (ICCD), чието начало се полага през 2002 от Childhood Cancer International (CCI) се празнува навсякъде по света всяка година на 15 февруари. CCI – глобална конфедерация от 171 членове от 88 държави, включително и Сдружение „Деца с онкохематологични заболявания“, е ангажирана да работи със своите международни партньори включително и Международната здравна организация, SIOP и други, за общата цел – намаляване на смъртността, причинена от детския рак и да елиминира болката и страданието, свързани с болестта.   На 28 септември на Генералната асамблея на ООН, Световната здравна организация (СЗО) обяви своята нова глобална инициатива за преодоляване на различията в преживяемостта на рака в детска възраст в страните с нисък, среден и висок стандарт.   Всяка година, повече от 300 000 деца до 19 години по целия свят, се диагностицират с рак. Около 8 от 10 деца живеят в държави със среден и нисък стандарт, където процентът на излекувани е около 20%. Това е в рязък контраст с държавите с високи доходи, където процентът на излекувани деца надхвърля 80% за най-често срещаните ракови заболявания в детска възраст.   Набелязаната цел на СЗО по отношение на детския рак е да се елиминира болката и страданието на децата, които се борят с болестта и да се постигне поне 60% шанс за постигане на дълготрайна ремисия на всички деца със злокачествени заболявания по целия свят до 2030 година. Това означава удвояване на сегашното ниво на преживяемост и близо 1 000 000 спасени детски животи през следващите десет години.   На Международния ден в подкрепа на децата с рак, ние се обединяваме, за да направим борбата с детския рак национален и глобален здравен приоритет,  в подкрепа на глобалните цели на СЗО.   През 2019г. кампанията е под наслов “Без повече болка” и “Без повече загуби” за децата с онкохематологични заболявания и техните семейства. За да постигнем тази цел е нужно правителствата, здравните служби, индустрията, групите за родителска взаимопомощ и обществото да подкрепят и осигурят ранна и точна диагностика, достъп до животоспасяващи основни лекарства, достъп до подходящо и качествено лечение, и право на лечение без болка и страдание, и когато лечението е непостижимо, право да загубиш битката без болка.    Заедно, на Международния ден в подкрепа на децата с рак, ние искаме да надигнем глас и да си представим деня, когато   за децата болни от рак, независимо къде живеят по света.", "date": "2019.02.13", "title": "Без повече болка! Без повече загуби!"}
{"url": "http://epicenter.bg/article/Novite-stopani-na-zaslon--Cherni-vrah--Shte-e-otvoreno-24-365/175211/10/0", "text": "  „Обмисляме да обособим помещение, което да е отворено през цялата година и където човек ще може да се стопли и да изчака да мине лошото време” – това споделиха Николай и Стилиана, които от 9 февруари са новите стопани на известния заслон.   В първия им уикенд на витошкия първенец някои от туристите ги поздравяваха с добре дошли и им пожелаваха успех, други ги бойкотираха, трети мърмореха неща от рода на: „И сега вярвате ли, че тези ще бъдат по-добри?” Четвърти, които не знаеха за  драмата по Нова година, когато предишните наематели не пуснаха премръзнал човек, нищо не коментираха.   - Като на работа, която познаваме добре, защото стопанисваме и хижа „Камен дел”. От БТС ни имат доверие и затова ни предложиха да поемем този заслон. Ние сме няколко души, които дежурим там, ще се въртим и тука.   -  -  Не, това означава да се осигурят четири смени, което е абсолютно невъзможно и го няма никъде по света. Няма как някой да поднася чай или супа в 3 часа през нощта. Идеята на заслона е да приюти и спаси човек при лошо време.   - Мислим да инвестираме в цялостното подобряване на заслона. Първо ще започнем с ремонт в кухнята, там има проблеми с водата, голямото помещение трябва да се реновира...   - Няма причини да я махаме. Тя си върши чудесна работа, придава уют на мястото. Откакто помня чайната, тука винаги е имало такава печка - варел.   - Защо не, ептичната яма е от изгребен тип и периодично може да се почиства. Но това ще налага качването на техника, което е свързано с много големи разходи. Затова ще трябва да се иска някаква такса.   - На „Камен дел” са ни помагали страшно много. Мисля, че и тука ще бъде така.   - Преди 4 години четирима души създадохме сдружение и с помощта на приятели и доброволци възстановихме хижата, която беше в много лошо състояние. Не работеше външната чешма, вътре нямаше течаща вода, стълбите отпред се бяха разпаднали. Първо укрепихме цялата постройка отвън с камък, реновирахме основното помещение, естествено, запазихме кюмбето, миналото лято сменихме покрива, ремонтирахме кухнята, възстановихме външната чешма, направихме пейки, маси. Редовно почистваме пътеките от Бояна и всички подстъпи към хижата.   - Да, мисля, че оттук нататък тука ще се случват само хубави неща.   - Да. Аз съм от Бояна, но 90% от времето ми минава в планината. Дядо ми и баба ми са били много запалени туристи. Имам техни снимки от времето, когато са качвали Черни връх. Баща ми дълги години работеше в планината и аз покрай него я заобичах. По професия съм инженер горско стопанство, а 13 години вече се занимавам с обработка на ски писти, работил съм на всички по-сериозни състезания в България, световните купи в Банско, европейски първенства, на две зимни олимпиади, включително и тази в Сочи. Познавам хората, които работят в планината и съм в много добри отношения с тях - от РВД, военните, спасителите, „Алеко”...   -           -          Заедно сме от десет години. Тя е преподавател в УНСС по стопанска логистика.   Още преди да посрещнат първите посетители на чайната, новите стопани направиха фейсбук страница на заслон „Черни връх” и приветстваха всички „планинари, туристи, алпинисти, спортисти и всеки отправил се към най-високата точка на Витоша”, като оставиха контакти за връзка.      ", "date": "2019.02.13", "title": "Новите стопани на заслон „Черни връх”: Ще е отворено 24/365"}
{"url": "http://epicenter.bg/article/Putin--Sled-kraya-na-mandata-si-shte-vlyaza-v-profesionalniya-hokey/175152/7/0", "text": "Руският президент допусна на шега, че след края на мандата си може да влезе в професионалния хокей. Той каза това на среща с представители на обществеността по повод реализацията на проекта \"Жилища и градска среда\", предаде ТАСС, цитиран от Факти.бг   На срещата с молба за съдействие към президента се обърна излъган вложител, с думите: \"Като бивш хокеист ви моля, помогнете като на колега, а аз винаги ще ви върна шайбата и ще вкарате хубав гол\".   \"И още какъв хокеист съм . . . но сега все пак върша друга работа\", отговори на закачката президентът и добави с усмивка: \"По-нататък, по-късно ще вляза в професионалната хокейна лига, когато имам по-малко ангажименти на сегашната си месторабота\".   Путин редовно се занимава с хокей. Научил се е да кара кънки на 60-годишна възраст. Въпреки че сам оценява способностите си като хокеист доста критично, той се старае при всяка възможност да излезе на леда и да участва в състезания.   Преди няколко години Путин стана инициатор на създаването на Нощна хокейна лига. Тя обедини любители на този спорт, които в свободното време, като правило вечер се събираха, за да играят.   С участието на знаменити хокеисти от Русия и бившия Съветски съюз бяха организирани редовни турнири между такива любителски отбори в различни региони на страната, а впоследствие и до обединяването им в шампионат.", "date": "2019.02.13", "title": "Путин: След края на мандата си ще вляза в професионалния хокей"}
{"url": "http://epicenter.bg/article/Kashtata-na-Al-Kapone-v-Chikago---po-evtina-ot-mezonet-v-Sofiya--VIDEO-/175160/7/0", "text": "Къщата, от която тръгва пътят на Ал Капоне към гангстерския връх в Чикаго, е обявена за продажба. Двуетажната тухлена сграда струва 109 000 долара, което е почти без пари даже в сравнение с имотния пазар в София, съобщи  bTV .   За сравнение, първоначално мафиотският дом се е предлагал за значително по-солидните 450 000 долара.   Семейство Капоне е закупило къщата на 8 август 1923 г, за 5500 тогавашни долара. В нея босът живял заедно с майка си Тереза, сестра си си Мафалда и съпругата Мае.   Само две години след имотната придобивка, Алфонсо Капоне ще измести своя покровител Джони Торио и ще поеме управлението на подземния свят в Чикаго.   От 30-те години на миналия век Ал Капоне не е живял в къщата, намираща се в южната част на Чикаго. След като излиза от затвора, той се премества във Флорида.   В Чикаго остава майка му – Тереза. Тя е живяла в този дом до смъртта си през 1952 г на 84 години. След това сестрата на Ал Капоне – Мафалда, продава къщата.  ", "date": "2019.02.13", "title": "Продават къщата на Ал Капоне в Чикаго – по-евтина е от мезонет в София (ВИДЕО)"}
{"url": "http://epicenter.bg/article/Gen--Todor-Boyadzhiev--Sluchayat--quot-Skripal-quot--e-amatyorski-i-obida-za-sluzhbite/175135/2/0", "text": "Целият случай \"Скрипал\" е на много ниско професионално ниво. Трябва да си отговорим не кой го е направил, а кой има интерес. На последно място би била Руската федерация и руския президент. Това заяви бившият главен секретар на МВР и бивш депутат о.з. ген. Тодор Бояджиев в ефира на БТВ. Той бе гост на предаването \"Тази сутрин\".   По думите му има основно правило, което гласи, че остри мероприятия в навечерието на важни за държавата неща не се правят. „Извършване на убийство няколко седмици преди изборите в Русия и преди световното първенство - не се прави“, подчерта той.    Случаят се разследва от април 2015 година. В конкретния случай, аз повече вярвам на главния прокурор. Имало е разследване, правени са изследвания и никъде не е открит Новичок, говори се за пестициди. Сега разследването се възобновява заради появилите се нови факти и обстоятелства. По случая работят английските и българските служби“.    „Даже и да е било Новичок преди случая \"Скрипал\", кое разузнаване ще тръгне да използва едно такова неефективно вещество, което не е довело до краен резултат“, попита генералът. „Цялата история издиша отвсякъде“, коментира той. Тодор Бояджиев припомни, че изобретателят на Новичок от дълги години живее в Невада. Той каза, че всяка добре лаборатория в света може да произведе Новичок. Защо непременно трябва да е от Москва?“, попита той. „ . Вече е изпуснат духът от бутилката. Ликвидирането се е ползвало преди, ползва се и сега. Това излезе от службите и влезе в бизнеса и в партиите. Това е средство, което вече се ползва от аматьори. Целият случай \"Скрипал\" е аматьорски и обида за службите, особено на Русия. Те не работят по този начин“, подчерта Бояджиев.    – това каза в предаването „Тази сутрин” ген. Тодор Бояджиев.   По думите му доказателства, че отравянето на оръжейния търговец е опит за убийство също нямало. Бояджиев коментира тезата, изразена вчера от бившия министър на отбраната Бойко Ноев, а именно, че властите се опитват за прикрият реалните факти около случая.   „Извинявам се на бившия министър, но в конкретния случай аз повече вярвам на главния прокурор. Г-н Цацаров изнесе информация, от която се вижда, че по случая е било водено разследване. Били са правени експертизи в две лаборатории извън България. По инициатива на самия Гебрев са се изпращали мостри. Никъде не се потвърждава наличието на „Новичок”, посочи Бояджиев. Според него изнесената информация за присъствието в България на Федотов по същото време, в което у Гебрев и още двама души се появиха симптоми на отравяне, не доказва виновността на посоченото лице, нито пък че става въпрос за опит за убийство.  ", "date": "2019.02.13", "title": "Ген. Тодор Бояджиев: Няма доказателства, че Гебрев е бил отровен с „Новичок”! Цялата история издиша"}
{"url": "http://epicenter.bg/article/Tomislav-Donchev--Iztsyalo-nova-TsIK-bi-bilo-golyama-avantyura/175141/2/0", "text": "В студиото на сутрешния блок на БНТ вицепремиерът Томислав Дончев заяви, че   Той призна, че мандатът на сегашната ЦИК изтича, но отхвърли предположенията, че запазването й на пост е предпоставка за фалшифициране на евроизборите.   \"Темата с членовете на ЦИК не бива да се превръща в повод за политически истерии\", заяви вицепремиерът и допълни, че   а по въпроса се провеждат консултации с юристи. Той добави, че   Томислав Дончев изтъкна, че ГЕРБ няма мнозинство в сегашния състав на ЦИК. Нашето виждане е, че резултатите от изборите зависят от волята на гражданите, а не от присъствието на квоти в изборните администрации”, подчерта вицепремиерът.  Преди избори хрумват нови идеи, но не е добра практика изборното законодателство да се редактира преди избори, призна Дончев.   По думите на вицепремиера   Той отказа да назове техния автор, защото това по думите му е в сферата на предположенията. Рискове за европейските изборите има, призна той. Единият вариант е DDos атака (Атака за отказ на услуга, бел. ред.) срещу сайтовете на министерства и имейл сървъри, с което се нарушава комуникацията.   . По думите му, другият начин на атака е да се внуши съмнение у гражданите за законността и честността на изборния процес чрез фалшиви новини, но защитата срещу тях е въпрос и на обществена нагласа.   Всеки е в правото да развива хипотези, но с тази тема не е хубаво да си играем”, заяви Дончев. По думите му ще отнеме време обществото да развие ниво на критичност, с което да се защити от фалшивите новини.     Има страни, в които данните от екзит половете се оповестяват в рамките на изборния ден, но има и такива като България, където това е забранено - въпрос на избор е кой модел да се приложи, за да се гарантира прозрачен изборен процес, изтъкна Дончев.   Вицепремиерът коментира е темата за ромската интеграция и    „ . В последното десетилетие гражданите са убедени, че интеграцията е привнесена отвън, че ЕС иска така. Трябва да се започне с три важни неща: първо образование, второ образование, трето образование”, каза Дончев.", "date": "2019.02.13", "title": "Томислав Дончев: Изцяло нова ЦИК би било голяма авантюра"}
{"url": "http://epicenter.bg/article/Dragomir-Stoynev--Parlamentat-e-izcherpan--pravitelstvoto---sashto--Da-otivame-na-izbori-/175145/2/0", "text": "Парламентът е изчерпан, правителството също, защото не може да запълни работата на парламента, и затова е най-добре да отиваме на избори. Това каза заместник-председателят на ПГ на „БСП за България“ Драгомир Стойнев в началото на пленарното заседание, предаде Агенция „Фокус“.   Стойнев заяви, че за втора седмица дневният ред на парламента е незапълнен и има изключително малко точки.   „БСП търси дебат, БСП търси истината. За втора седмица се получава това нещо. Мисля, че е изключително срамно да се предлага такъв дневен ред, при положение, че опозицията има законопроекти, които дори не са гледани в комисия“, каза Стойнев.   Той изброи промените в Закона за публичните финанси, Закона за ползването на земеделски земи. „По този начин е срамно да продължава работа този парламент. Това показва едно. Първо, че вас ви е срам от законодателството, което влиза. Вие сте изцяло некомпетентни да свършите своята работа, а за нас означава, че този парламент е изчерпан. Правителството е изчерпано, защото не може да запълни работата на парламента и затова е най-добре да отиваме на избори“, допълни Стойнев.  От своя страна председателят на парламента Цвета Караянчева обърна внимание на опозицията, че всяка сряда имат възможност да правят предложения по дневния ред, а всяка първа сряда от месеца могат на ротационен принцип да залагат в дневния ред на парламента свои законодателни инициативи.  В процедура по начина на водене Драгомир Стойнев отговори на Цвета Караянчева и припомни, че миналата седмица бе първата сряда на месеца. „Ние се възползвахме от това наше правило и вие дори не пожелахте да кажете една дума за този законопроект. Това е парламентарна трибуна, за която трябва да водим политически дебат“, допълни Стойнев.", "date": "2019.02.13", "title": "Драгомир Стойнев: Парламентът е изчерпан, правителството - също! Да отиваме на избори!"}
{"url": "http://epicenter.bg/article/-24-chasa--DANS-i-SASht-hvanaha-balgarin-sas-stotitsi-milioni-ot-Venetsuela/175148/2/0", "text": "Българин с инициали Ц. Ц. е получил стотици милиони евро от Венецуела. Това е установило разследване на финансовото разузнаване на ДАНС и американското финансово разузнаване, научи  .   Сигналът за получаването на пари от Венецуела е подаден от американците. Проверка на ДАНС в българските банки е установила доверителна сметка в малка банка с български собственици. По нея продължава да има движение.   Ц.Ц. е българин, който често пребивава в Оман, пише още \"24 часа\".   Разследването ще бъде обсъдено на среща на премиера Бойко Борисов с американския посланик Ерик Рубин след днешното заседание на правителството.    Както вече е известно в края на миналата седмица излезе информация, че настоящата власт във Венецуела е започнала да прехвърля пари от държавни предприятия извън страната, като дестинация за преводите бе посочена България. Информацията бе коментирана и от вицепремиера и министър на външните работи Екатерина Захариева пред Канал 3, като тя обяви, че е започнала проверка и до няколко дни се очаква резултат.   Епицентър.бг припомня, че венецуелскяит депутат Карлос Папарони разкри в Twitter,  че пари от Венецуелската национална петролна компания \"Петролеос де Венесуела\" са били изнесени в България. \"Петролеос де Венесуела иска да използва брокерска къща в България, за да продължи да краде парите на Венецуела. Вече се свързахме с България!\", заяви депутатът в Twitter. Депутатът Карлос Папарони не уточнява в Twitter с кои български институции е осъществен контакт за спиране на паричния трансфер. Според него става дума за \"брокерска къща\". Неофициално експерти коментираха, че много голяма сума пари няма как да бъде преведена през подобен вид финансова институция. В неделя Министерство на външните работи съобщи, че няма постъпила информация от Венецуела за паричен трансфер към България. Прочети още на: ", "date": "2019.02.13", "title": "ДАНС и САЩ хванаха българин със стотици милиони от Венецуела, Борисов се среща с Рубин"}
{"url": "http://epicenter.bg/article/Uesli-Klark-v-Sofiya--Tuk-sam--za-da-pomogna-na-Balgariya-v-borbata-s-organiziranata-prestapnost-/175155/2/0", "text": "Бившият главнокомандващ на силите на НАТО в Европа генерал Уесли Кларк е в България като съветник на швейцарска организация, който има интерес към постиженията на страната ни в борбата с контрабандата и сътрудничеството в тази посока. Тук съм, за да помогна на България в борбата с организираната престъпност, заяви той. Бившия главнокомандващ на силите на НАТО в Европа генерал Уесли Кларк направи кратко изявление пред медиите в Министерски съвет.  Аз съм в България като съветник на швейцарска организация, която е заинтересована от успехите на страната в борбата с организираната престъпност и контрабандата. \"Тук сме за да видим как можем да помогнем още в тази посока\", каза генерал Кларк след среща с премиера Борисов. По време на срещата пред генерал Кларк бе представена работата на Междуведомствения координационен център за противодействие на контрабандата, съобщиха по-рано от МС.  ,,С мои колеги сме дошли тук, за да видим как още можем да помогнем на България в тази дейност. Срещнахме се с министър-председателя и няколко негови министри и ще продължим срещите си на техническо ниво, за да видим как още можем да помогнем'', допълни ген. Кларк.   „Един от приоритетите в дейността на правителството е борбата с контрабандата. Резултатите към момента доведоха до увеличаване на приходите в държавния бюджет и до прекъсването на нелегални търговски практики, които ощетяват хазната и гражданите“, посочи премиерът Борисов пред американския генерал.   Българският министър-председател подчерта, че властите ни ще продължат да надграждат постигнатото и да подобряват сътрудничеството си на глобално ниво.  „Запознах се с отличните резултати на България в борбата с контрабандата и успешната дейност на вашия координационен център, затова инициирахме това посещение. Предлагаме своята подкрепа за постигането на още по-големи успехи“, посочи по време на разговорите ген. Кларк. Той заяви, че отдавна не е бил в България, но следи развитието й и винаги търси начин да помогне на страната ни.", "date": "2019.02.13", "title": "Уесли Кларк в София: Тук съм, за да помогна на България в борбата с организираната престъпност "}
{"url": "http://epicenter.bg/article/Simeonov-ne-priema-naseriozno-zaplahata-za-ostavka-na-Karakachanov/175161/2/0", "text": "Коалиционният партньор на ВМРО - НФСБ, не приема насериозно заплахите на лидера на войводите и вицепремиер Красимир Каракачанов, че ще напусне кабинета, ако не приемат концепцията за интеграцията на циганите.   \"Да, аз не ги намирам за много сериозни\", отсече в кулоарите на Народното събрание Валери Симеонов, предаде Канал 3. Все пак той заяви, че коалицията Обединени патриоти е изградена на суверенен принцип и всяка партия си има свое мнение и програма.   По думите му заканата на Каракачанов за напускане на властта не е повод за събиране на коалиционния съвет. Пък и засега такъв не се очертавал.   Иначе Симеонов изтъкна, че НФСБ ще подкрепи концепцията на ВМРО за циганите, но след редакция, не и в този й вид. \"Трябва да се доизкосури, но основните положенията съвпадат изцяло с предложенията в нашата програма, така че ще подкрепим една такава стратегия, сериозно подобрена и коригирана\", коментира още Симеонов. Попитан кое точно трябва да се пипне в текстовете, лидерът на НФСБ обобщи, че много работи трябва да се коригират.   Валери Симеонов избяга от въпроса за издигането му за водач на евролистата, след като през уикенда беше номиниран за водач от бургаската структура. Вместо това отвърна с куплет от песента за оловния войник с намек, че ще изпълни партийното поръчение.   \"Винаги готов за бой, произведен в герой.  Спомням си го като млад. Вървеше в строя с песен\", изрецитира Симеонов в кулоарите на НС.", "date": "2019.02.13", "title": "Симеонов не приема насериозно заплахата за оставка на Каракачанов"}
{"url": "http://epicenter.bg/article/Kaloyan-Pargov--Shofyorite-v-gradskiya-transport-robi-li-sa-/175162/2/0", "text": "Шофьорите в градския транспорт роби ли са?   Този въпрос задава председателят на БСП – София Калоян Паргов на директорите на столичните дружества „Автотранспорт” и „Електротранспорт” Слав Монов и Евгений Ганчев, на председателя на Комисията по транспорт и туризъм към Столичния общински съвет Екатерина Йорданова, на заместник-кмета с ресор „Транспорт” Дончо Барбалов и на кмета Йорданка Фандъкова. Лидерът на столичните социалисти и председател на червените съветници в Столичния общински съвет се срещна с шофьори от двете дружества, които от днес официално протестират символично като работят, облечени с жълти жилетки и с поставен надпис „Протест” на предното стъкло, съобщиха от пресцентъра на БСП - София.  „От това, което чух, вече имам обяснение защо е толкова голям недостигът на водачи в столичния градски транспорт\", коментира Калоян Паргов.  „След срещата ми с шофьорите имам редица въпроси, на които бих искал да получа отговори. Вярно ли е, че месечният график на работа и почивки не се спазва и има натиск върху шофьорите да поемат извънредни часове работа под заплаха, че ще бъдат уволнени? Вярно ли е, че съществуват вътрешни правилници в дружествата, които регламентират санкции и по този начин са отнемани неправомерно възнаграждения на шофьорите. Вярно ли е, че болничните не се изплащат с месеци, а се „разследват”? Вярно ли е, че се допуска един шофьор да работи в две поредни смени в един ден? Вярно ли е, че в последните два месеца има 5 инцидента с шофьори в столичния автотранспорт? Вярно ли е, че в момента има превозни средства в градския транспорт, които се движат с гуми на по 250 000 км при положение, че по закон те трябва да се сменят на 100 000 км? Верни ли са твърденията за психологически тормоз на шофьори, които решат да се оплачат от условията на труд? И ако наистина е такова положението в столичните транспортни дружества, как очакват ръководствата им да има желаещи да работят в тях?”, попита той.  Калоян Паргов добави, че се надява да чуе цялата истина за натрупаните проблеми в Столичния градски транспорт още на днешното заседание на Комисията по транспорт и туризъм, както и обяснение защо групи шофьори протестират символично от днес. „Очаквам и конкретни предложения за справяне с проблемите\", каза още Калоян Паргов, който е заместник-председател на Комисията по транспорт и туризъм.  „С колегите от групата на БСП настояваме за пълни отчети. Искаме да знаем кой какво е свършил или не е свършил в работата си и съответно каква отговорност ще понесе за действията си. Защото тази безотговорност не може да продължава. Крайно време е Столична община и ръководствата на транспортните дружества да си дадат ясна сметка, че най-важни от всичко са безопасността и защитата на живота и здравето на гражданите, както и качеството на транспортното обслужване. За нас, социалистите, водещ в работата ни е принципът „Пътникът на първо място”. За да се изпълни това, работниците в градския транспорт трябва да бъдат обезпечени изцяло, тъй като носят пряка отговорност за живота и здравето на гражданите, които обслужват”, каза още той.  ", "date": "2019.02.13", "title": "Калоян Паргов: Шофьорите в градския транспорт роби ли са?"}
{"url": "http://epicenter.bg/article/Emanuil-Yordanov--Kontseptsiyata-za-tsiganite-na-vitsepremiera-Karakachanov-e-dobra-indikatsiya/175164/2/0", "text": "Евтиното решение на проблема с циганските гета ще излезе скъпо на държавата. Това каза в сутрешния блок „Добро утро, България“ на Радио „Фокус“ бившият вътрешен министър Емануил Йорданов.   По думите му за последните 20 години не е направен необходимият анализ по темата, като се взимат краткосрочни мерки по събаряне незаконните постройки, които са ограничени под натиска на различни организации и крайно недостатъчни. Циганските своеволия са вътрешнополитически проблем на държавата и единствено в нейните ръце е ключът за справяне с проблема, обясни той.   „При всички положения държавата разполага с огромен апарат от служители и компетентни държавни органи. При решаването на този проблем всички те трябва да бъдат ангажирани. Но за да се случи това – някой на по-високо ниво трябва да има и желание, и воля.   Неправителствените организации май стоят на кранчето, от което текат парите – чуват се някакви шумове по трасето, но дейност – няма никаква. Към тях бих прибавил и тези партии, които се правят, че се занимава с проблемите на ромското население, а всъщност се интересуват единствено с гласовете по време на избори. Не може да подхвърляш по някой-друг лев на хората, за да гласуват и да ги забравяш до следващите избори“, коментира Емануил Йорданов.   Той каза още, че концепцията на вицепремиера Красимир Каракачанов е добра индикация, но едва ли ще се стигне до приемането и или реализирането на каквито и да е мерки в правилната посока, на фона на предстоящите избори. ", "date": "2019.02.13", "title": "Емануил Йорданов: Концепцията за циганите на вицепремиера Каракачанов е добра индикация"}
{"url": "http://epicenter.bg/article/Prevodachka-na-Uorlik-favorit-za-stola-na-Bachvarova/175166/2/0", "text": "Бившата преводачка на посланик Джеймс Уорлик Христина Нинова е сочена за фаворит за стола на Румяна Бъчварова в Министерски съвет, пише    Очарователната брюнетка с чувство за хумор и отлични комуникативни умения е най-вероятният бъдещ началник на кабинета на премиера Бойко Борисов. Дългогодишни служители в Министерски съвет коментират, че близо година Борисов имал повече доверие на Нинова, отколкото на провалилата се като вицепремиер и вътрешен министър Румяна Бъчварова.   Затова не е изненада, че Бъчварова ще замине посланик в Израел. Още от лятото се заговори, че социоложката ще смени дипломата от кариерата Димитър Михайлов. Спънка за рокадата бе президентът Румен Радев, който имаше съображения по назначението.   Вчера стана ясно, че президентът склонил да подпише указ не само за Бъчварова, но и за несменяемия Марин Райков. Този път Райков от Италия ще се прехвърли в Лондон.   Докато беше служебен премиер и външен министър по времето на Росен Плевнелиев, Райков, самопредлагайки се уреди трансфера си от Париж в Рим.  ", "date": "2019.02.13", "title": "Преводачка на Уорлик е фаворит за стола на Бъчварова -  става шеф на кабинета на Борисов"}
{"url": "http://epicenter.bg/article/Tsvetan-Tsvetanov--BSP-razbirat--che-nyama-kak-da-spechelyat-evroizborite/175167/2/0", "text": "\"Няма политическа сила, която да не подкрепи спазването на закона от българските граждани. Някои от текстовете трябва да са по-обрани, за да избегнем всякакви спекулации\". Така Цветан Цветанов коментира ултиматума на Красимир Каракачанов, който заяви, че ще подаде оставка, ако концепцията му за ромите не бъде приета. \"Винаги правя паралел с други периоди, когато е имало предстоящи избори. Вижда се, че някои се опитват да използват този период. Смятам, че трябва да търсим консенсус по тази тема\", каза още той, цитиран от dir.bg   \"БСП разбират, че няма как да спечелят евроизборите. Понеже знам, че за ЦИК БСП проявяват доста сериозна активност, искам само да напомня, че Изборният кодекс, по който е избрана днешната ЦИК, е направен по този на Мая Манолова и парламентарното мнозинство, ръководено от БСП 2014 г. март месец“, заяви още Цветанов.   Той припомни, че ГЕРБ е загубила изборите за президент точно от тази ЦИК. Ние по никакъв начин не си позволихме да кажем или да вменим вина на ЦИК, че са манипулирали изборния процес и ние сме постигнали резултат да сме втори“, допълни зам.-председателят на ГЕРБ.   Той обърна внимание, че сегашната председателка на ЦИК е назначена от БСП. „Тогава имаше и предсрочни избори за парламент, март месец. Тогава освен, че ЦИК беше назначена от тях, и правителството на БСП беше назначено от техния президент Румен Радев. Те проведоха изборния процес и ние тогава спечелихме изборите, защото това беше волята на българските граждани“, отбеляза Цветанов. Той посочи, че спекулациите, че някой може да манипулира изборния процес, са от времето, когато са започвали демократичните процеси в България.   „В днешно време при тази публичност, тази обективност и при ЦИК, назначена от БСП да твърдиш подобни неща, е бягане от отговорност за загубата, която може би ще понесеш. Те разбират, че няма как да спечелят тези избори“, коментира Цветанов.  Председателят на ПГ на ГЕРБ обърна внимание, че в последните два дни е посетил четири области на страната. „Мисля, че хората са достатъчно разумни и знаят какви са ползите от днешното управление“, добави Цветанов.    Запитан дали правителството ще подаде оставка, ако ГЕРБ загубят евроиборите, Цветанов отговори: „Не разглеждаме тази възможност, защото сме уверени в победата. Демократичната общност иска да имаме принципи, които са в полза на обществото и за утвърждаване на европейските ценности. Разбира се, все пак ще даде своя глас. Аз го казвам от гледна точка на това, което имаме като социология и това, което съм имал възможност да анализирам преди и по време на избори!“   Цветанов отговори и на въпрос дали ГЕРБ са склонни да променят решението си по отношение на ЦИК. Той каза, че иска пълна гаранция, че няма да има опити за спекулации и манупиларане на обществото. „Както го правят постоянно, както изработват фалшивите новини. Както една лъжа повторена сто пъти, знаете, че може да бъде възприета от една немалка част като истина. Искаме с това да гарантираме, че един месец преди стартирането на процедурите за регистрация и провеждане на европейския вот, по-добре да остане ЦИК, назначена точно от БСП и смятам, че това ще бъде достатъчна гаранция, затова че изборите ще бъдат прозрачни“, повтори тезата си Цветан Цветанов.   В началото на изявлението си пред медиите Цветанов бе попитан за коментар по ултиматума на вицепремиера Красимир Каракачанов. Лидерът на ВМРО излезе с концепция за интеграция на циганите и обяви, че ще напусне правителството, ако тя не бъде приета.   Липсата на заседание на Коалиционния съвет не означава, че не си говорим и не обсъждаме темите от политическия дневен ред, коментира по този повод Цветанов. Запитан кога ще бъде обсъдена концепцията на Красимир Каракачанов, той уточни, че днес се е чул с него. „В момента е в Брюксел. Надявам се, че утре ще може да излети от Брюксел, защото всички полети са отменени“, посочи Цветанов. „Аз утре ще пътувам за Мюнхенската конференция по сигурността, където ще участвам като говорител в една тема, свързана с Черноморския регион, заедно с външния министър на Румъния, на Грузия и с командващия силите на НАТО в ЕС. Вечерта се разбрах с Красимир Каракачанов, когато кацне от Брюксел в Мюнхен, защото и той ще участва в тази конференция, да може утре вечерта да се видим\", каза още Цветан Цветанов.   Той коментира и факта, че депутатите работиха само два часа.   \"Вчера имахме възможност в коалиционен формат да дискутираме седмичната програма и законодателството, което да се гледа от българския парламент. Знаете, че всеки вторник преди групи, правим заседание точно на представителите на формата от коалиционните партньори\", каза той. „Днес имах възможност да разговарям с Валери Симеонов, разбрахме се с колегите от „Атака“ да се чуя с Волен Сидеров. С него също ще разговарям днес по тези теми, които са свързани с утрешното гласуване и с предстоящото гласуване другата седмица“, посочи председателят на ПГ на ГЕРБ.   Той подчерта, че коалицията е стабилна. „Въпреки че някои от колегите имат различно мнение. Вие знаете, че това е напълно нормално и съвсем демократично“, коментира Цветан Цветанов.  ", "date": "2019.02.13", "title": "Цветанов след ултиматума на Каракачанов: Трябва да търсим консенсус по темата за ромите  (ВИДЕО)"}
{"url": "http://epicenter.bg/article/Prezidentat-Rumen-Radev-pristiga-za-Trifon-Zarezan-v-Suhindol/175168/2/0", "text": "Президентът Румен Радев ще се включи в честванията на Трифон Зарезан в Сухиндол в четвъртък. Това потвърди Пламен Чернев, кмет на най-малката община във Великотърновска област, която е известна като българската шампания, съобщи  .      държавният глава ще приеме строя на почетния караул, след което ще проведе среща с кмета инж. Пламен Чернев.     президентът ще поздрави гражданите по повод празника на града и празника на лозарите и винопроизводителите.   По-късно през деня Румен Радев ще вземе участие и в традиционния ритуал по зарязване на лозята в местността „Димчански завой“, съобщиха от прессекретарията на държавния глава.    Празничната програма в града започна още в неделя, 10 февруари, със състезание по търкаляне на 225-литрови празни бурета. Първото място в него спечели Радослав Иванов, следван от Стефан Димитров и Стилян Дечев. Проявите продължиха в понеделник с дегустация на домашни вина и ракии, наречена “Много поколения, една традиция във всяка капка”. Във вторник, 12 февруари, във винения град гостува Иван Звездев, който измайстори различни сухиндолски кулинарни изкушения. Същия ден бе представена и книгата “Проучванията на евреите за бесилката и гроба на Васил Левски” от писателя Николай Иванов.   Тържествено заседание на Общинския съвет в Сухиндол по повод празника бе насрочено за 13 февруари в Ритуалната зала на общинската администрация. Програмата на празничния 14 февруари стартира в храма “Св. св. Петър и Павел”, където ще бъде отслужена празнична света литургия за благоденствието на община Сухиндол. Следва посрещане на гостите и събиране на участниците в шествието. То ще се отправи към източната част на града за зарязване на лозята в местността Димчански завой. Празникът ще завърши с хора на централния площад в града.", "date": "2019.02.13", "title": "Президентът Румен Радев пристига за Трифон Зарезан в Сухиндол"}
{"url": "http://epicenter.bg/article/Deputatite-ot-BSP-plashtat-garantsiyata-na-Elena-Yoncheva/175172/2/0", "text": "Народните представители от ПГ на \"БСП за България\" единодушно взеха решение да съберат сумата от 20 000 лв. за паричната гаранция, която наложи съдът на колегата им Елена Йончева. Това съобщи пресцентърът на соцалистическата партия.   Според тях това е и начин да покажат твърдата си позиция в нейна подкрепа. Средставата са отделени от заплатите им на народни представители.   На 22 януари депутатката от левицата бе обвинена в пране на пари. Наложена й бе парична гаранция от 20 000 лв. като мярка за неотклонение.  ", "date": "2019.02.13", "title": "Депутатите от БСП плащат гаранцията на Елена Йончева"}
{"url": "http://epicenter.bg/article/Kmetat-na-Ardino-predlaga-v-uchilishtata-da-se-sazdadat-usloviya-za-optimalno-izuchavane-na-maychiniya-ezik/175173/2/0", "text": "Кметът на община Ардино Ресми Мурад изпрати писмо до министъра на образованието и науката Красимир Вълчев, в което настоява да се вземат спешни действия за създаване на условия за оптимално изучаване на майчин език в общинските училища. Това съобщиха от община Ардино.   В писмото си кметът Ресми Мурад посочва, че в община Ардино, през учебната 2018/2019 година майчин/турски език се изучава в СУ „Васил Левски“, ОУ „Св. Св. Кирил и Методий“ - Горно Прахово, ОУ „А. С. Макаренко“ - Боровица и две групи към Центъра за подкрепа за личностното развитие.   „Изразяваме безпокойството си от наличието на редица нормативни, финансови, организационни, ресурсни и кадрови проблеми, които затрудняват реализирането на това конституционно право. Наложително е този проблем да бъде разрешен с подзаконов нормативен акт, тъй като в структурата на учебния план попада в раздела за факултативни учебни часове по „Майчин език“ и при условията на целодневната организация на учебния процес ежедневните пътувания на учениците от селата до град Ардино, режимната и информационната претовареност се затруднява формирането на групи за изучаване на майчин език“, коментира Ресми Мурад.   Според него е уместно учебният предмет „Майчин език“ да намери адекватно място в учебния план в раздел „Б“ - избираеми часове. Не е достатъчно мотивирането на учениците от страна на учителите и директорите на училища за изучаването на учебния предмет „Майчин (турски) език“. Не е на необходимото ниво, също така, квалификацията на учителите, преподаващи майчин/турски език, както и контролно-методическата помощ от страна на МОН и РУО – Кърджали.   „Надяваме се по-бързо да бъде разрешен и проблемът с осигуряването на учебници по турски език и учебни комплекти, тъй като съществуващият учебник по турски език е издаден през 1992 година. Конституционно право на всеки български гражданин е изучаването на майчин език и правото да развива своята култура в съответствие с етническата си принадлежност“, посочва в писмото си Мурад.   Имайки предвид съществуващите обективни обстоятелства той предлага да бъдат предприети следните действия: Регламентиране с подзаконов нормативен акт конституционното право да се изучава учебният предмет „Майчин език“ в общинските училища в раздел „Б“ - избираеми учебни часове в рамките на учебния план. Осигуряване на финансиране, отразено в единния разходен стандарт за изучаването на майчин/турски език. Регламентиране на статута на учителите, преподаващи майчин/турски език и повишаване на квалификацията им. Възможност за формиране на годишна преподавателска заетост. Осигуряване на безплатни, актуални учебници и учебни комплекти за организиране на учебния процес по майчин език. Организиране на контролна и методическа работа от страна на МОН и РУО – Кърджали.  ", "date": "2019.02.13", "title": "Кметът на Ардино предлага в училищата да се създадат условия за оптимално изучаване на майчиния език"}
{"url": "http://epicenter.bg/article/Vizhte-resheniyata-na-Ministerskiya-savet-/175174/2/0", "text": "  Министерският съвет прие оперативната и законодателната си програма за периода 1 януари - 30 юни 2019 г.  Законът за нормативните актове предвижда одобряването на проекти на закони и приемането на подзаконови нормативни актове на Министерския съвет да се осъществява въз основа на законодателна и оперативна програма за шестмесечен период. Програмите осигуряват планиране на актовете, които Министерският съвет ще разгледа и приеме през периода, както и планиране на процеса по извършването на оценка на въздействието.  Двете програми дават информация за основните положения на предлаганата уредба и последиците от прилагането й, цели, основания за приемане на актовете и сроковете за тяхната подготовка, съгласуване и приемане. Дават също възможност за повишаване на прозрачността на процеса по изготвяне и приемане на нормативните актове и създава условия за по-широко гражданско участие в обществените консултации по проектите на нормативните актове, включени в програмата.  Оперативната програма предвижда да бъдат разгледани 29 проекта на подзаконови нормативни актове от компетентността на Министерския съвет. Законодателната програма предвижда да бъдат разгледани общо 30 предложения за законопроекти. За 24 от тях са изготвени частични предварителни оценки на въздействието, а за 6 предложения за нови закони ще бъде извършена цялостна предварителна оценка на въздействието.  Съгласно разпоредбите на Закона за нормативните актове и Устройствения правилник на Министерския съвет и на неговата администрация, програмите ще бъдат публикувани заедно с извършените частични предварителни оценки на въздействието на Портала за обществени консултации www.strategv.bg.    Правителството измени своето Решение № 619 от 2009 г. за приемане на Списъка на регулираните професии в Република България.  С промяната се въвеждат актуални списъци с наименованията на удостоверенията за професионална квалификация по регулираните на ниво ЕС професии („лекар“, „лекар по дентална медицина'“, „медицинска сестра общ профил“, „акушерка“, „ветеринарен лекар“, „фармацевт“ и „архитект“) и названията на курсовете за обучение за придобиването на тези квалификации в държавите-членки на ЕС.  По този начин се подпомагат националните компетентни органи по признаването на професионални квалификации по тези регулирани професии, придобити в други държави-членки.  Измененията са направени с цел въвеждане в българското законодателство на Делегирано решение (ЕС) № 2017/2113 на Европейската комисия от 11 септември 2017 година за изменение на приложение V към Директива 2005/36/ЕО на Европейския парламент и на Съвета във връзка с удостоверенията за професионална квалификация и наименованията на курсовете на обучение. Те не засягат Списъка на регулираните професии в Република България по същество.    Правителството определи Министерството на икономиката за национален компетентен орган по прилагането на Регламент (ЕС) 2017/821 на Европейския парламент и на Съвета от 17 май 2017 г. за определяне на задължения за надлежна проверка на веригата на доставки за вносителите от Съюза на калай, тантал и волфрам, на рудите на тези метали и на злато с произход от засегнати от конфликти и високорискови зони.  С регламента се създава система на ЕС, която има за цел да ограничи възможностите за финансиране на въоръжени групировки в засегнати от конфликти зони с приходите от търговия с полезни изкопаеми.  За да се гарантира изпълнението на разпоредбите на регламента всяка държава-членка следва да определи един или повече компетентни органи, които разполагат с експертни познания и опит по отношение на суровините, производствените процеси и одита. Компетентните органи на държавите-членки следва да следят за ефективното и еднакво прилагане на регламента на територията на Съюза, чрез извършване на съответните проверки.    Правителството одобри изменение и допълнение на Националните счетоводни стандарти, приети с ПМС №46 от 21.03.2005 г., като направената промяна е в Счетоводен стандарт 17 - Лизинг.  Измененията са във връзка с направените допълнения в Закона за корпоративното подоходно облагане, който е обнародван в „Държавен вестник“, бр. 98 от 2018 г. Съгласно новите разпоредби за данъчни цели се признават разходите и приходите, възникнали в резултат на сключени договори за експлоатационен (оперативен) лизинг и определени съгласно правилата на Счетоводен стандарт 17 - Лизинг. В тази връзка е направено прецизиране на текстовете на Счетоводен стандарт 17 - Лизинг с цел по-ясно и категорично определяне на счетоводните приходи и разходи при отчитането на експлоатационните договори за лизинг, както и това отчитане да е разпределено равномерно на линейна база за целия период на договора, независимо от факта, че сключените договори може да поставят различни условия за плащане на лизинговите вноски.    Министерският съвет одобри информация за касовото изпълнение на държавния бюджет и на основните показатели на консолидираната фискална програма за 2018 г., изготвена в изпълнение на чл. 135, ал. 1 на Закона за публичните финанси, на база на месечните отчети за касовото изпълнение на първостепенните разпоредители с бюджет.  По данни от месечните отчети на първостепенните разпоредители с бюджет салдото по КФП на касова основа за 2018 г. е положително в размер на 137,0 млн. лв. (0,1 % от прогнозния БВП) и се формира от излишък по националния бюджет в размер на 251,7 млн. лв. и дефицит по европейските средства в размер на 114,7 млн. лева.  Постъпилите приходи и помощи по КФП за 2018 г. са в размер на 39 646,0 млн. лв. или 103,7 % спрямо годишните разчети. Съпоставени с предходната година, данъчните и неданъчните приходи нарастват с 3 739,2 млн. лв. (11,1 %), а постъпленията от помощи нарастват с 590,2 млн. лв. (38,8 %).  Общата сума на данъчните постъпления, вкл. приходите от осигурителни вноски, възлиза на 32 235,7 млн. лв., което представлява 103,5 % спрямо планираните за годината данъчни приходи.  Приходите от преки данъци са в размер на 6 132,8 млн. лв. или 106,5 % спрямо предвидените в разчетите за годината, като спрямо предходната година нарастват с 488,5 млн. лева (8,7 %).  Приходите от косвени данъци са в размер на 15 531,0 млн. лв., което е 102,5 % спрямо разчетите за годината. Съпоставено с данните за 2017 г., постъпленията в групата нарастват с 998,5 млн. лв. (6,9 %). Постъпленията от ДДС са в размер на 10 064,0 млн. лв. или 102,9 % спрямо планираните. Размерът на невъзстановения ДДС към 31.12.2018 г. е 53,1 млн. лева. Приходите от акцизи възлизат на 5 203,2 млн. лв. (101,0 % спрямо разчетените за годината). Постъпленията от мита са 226,2 млн. лв. или 119,0 % спрямо разчета за годината.  Постъпленията от други данъци (вкл. имуществени данъци и др. данъци по ЗКПО) са в размер на 1 113,8 млн. лв. или 101,4 % изпълнение на годишните разчети.  Приходите от социални и здравноосигурителни вноски са 9 458,2 млн. лв., което представлява 103,6 % спрямо разчетените за годината. Съпоставено с предходната година, приходите от осигурителни вноски нарастват номинално с 13,1 % (1 093,0 млн. лева).  Неданъчните приходи са в размер на 5 299,6 млн. лв., което представлява 112,7 % спрямо годишните разчети.  Приходите от помощи са в размер на 2 110,8 млн. лева.  Разходите по КФП (вкл. вноската на Република България в бюджета на ЕС) за 2018 г. възлизат на 39 509,0 млн. лв., което е 100,5 % спрямо годишните разчети¹. За сравнение разходите по КФП за 2017 г. бяха в размер на 34 471,1 млн. лева. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средствата от Европейския съюз. Ръстът на разходите по националния бюджет се дължи основно на по-високия размер на капиталовите разходи (основно свързани с изграждането на приоритетни инфраструктурни проекти, инвестиционни проекти в сферата на отбраната и др.), нарастване на здравноосигурителните и социалните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври, както и новото увеличение на пенсиите от юли 2018 г.), по-високите разходи за персонал основно поради увеличението на възнагражденията на педагогическия персонал в системата на средното образование и др., нарастване на разходите за субсидии (основно свързани с промените в Закона за енергетиката от 01.07.2018 г., с които бе променен механизма на събиране на приходи и извършването на разходи към производителите на електроенергия чрез бюджета на Фонд „Сигурност на електроенергийната система“) и други, докато по сметките за средства от ЕС нарастват основно капиталовите разходи.  Нелихвените разходи са в размер на 37 737,4 млн. лв., което представлява 101,2 % спрямо годишните разчети. Текущите нелихвени разходи за 2018 г. са в размер на 32 361,7 млн. лв., капиталовите разходи (вкл. нетния прираст на държавния резерв) възлизат на 5 321,6 млн. лева. Предоставените текущи и капиталови трансфери за чужбина са в размер на 54,1 млн. лева. Лихвените плащания са в размер на 688,2 млн. лв. или 95,3 % от разчетените за 2018 година.  Частта от вноската на Република България в бюджета на ЕС, изплатена през 2018 г. от централния бюджет, възлиза на 1 083,4 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (ЕС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (ЕС, Евратом) 2016/804 на Съвета от 17 май 2016 година.  Размерът на фискалния резерв² към 31.12.2018 г. е 9,4 млрд. лв., в т.ч. 9,0 млрд. лв. депозити на фискалния резерв в БНБ и банки и 0,4 млрд. лв. вземания от фондовете на Европейския съюз за сертифицирани разходи, аванси и други.  ¹Разчети към ЗДБРБ за 2018 г. (Обн., ДБ, бр. 99 от 12.12.2017 г., в сила от 1.01.2018 г., изм., бр. 103 от 13.12.2018 г., в сила от 13.12.2018 г.)  ²Обхватът на показателя фискален резерв е в съответствие с §1, т. 41 от Допълнителните разпоредби на Закона за публичните финанси.    Персоналът на Главна дирекция „Изпълнение на наказанията“ (ГДИН) ще бъде увеличен със сто тридесет и четири щатни бройки, а на Главна дирекция „Охрана“ (ГДО) - с шестдесет и шест души, реши Министерският съвет.  Целта е да се обезпечават възложените им със закони функции, а за увеличението са предвидени средства в бюджета на Министерството на правосъдието за 2019 г.  Правителственото постановление влиза в сила от деня на обнародването му в „Държавен вестник“, а в тримесечен срок министърът на правосъдието и ръководителите на второстепенните разпоредители по бюджета на Министерството на правосъдието трябва да приведат щата на ГДИН и ГДО в съответствие с постановлението.    Министерският съвет обяви имот - публична държавна собственост за частна - държавна собственост и го прехвърли на Община Варна. Имотът представлява терен с площ 14 164 кв. м и се намира на ул. „Върба“ № 24 в града. В него ще бъде изградена общинска сграда за осъществяване на образователни дейности от Математическата гимназия „Д-р Петър Берон“ - гр. Варна.  Друг имот - публична държавна собственост, управляван от Министерството на земеделието, храните и горите, се обявява за частна държавна собственост. Това ще създаде възможност за по-ефективното му ползване в бъдеще, както и извършване на разпоредителни действия с него. Имотът се намира в землището на гр. Етрополе, област Софийска, и представлява поземлен имот с площ от 1000 кв. м, заедно с построените върху него двуетажна административна сграда и автогараж с две клетки.  От публична държавна собственост на частна държавна собственост се променя статутът на имоти, управлявани от Министерството на земеделието, храните и горите за нуждите на Държавно ловно стопанство „Черни Лом“ към „Североизточно държавно предприятие“ – Шумен. Имотите се намират в селата Ломци и Еленово в община Попово и представляват горски територии с изградени в някои от тях сгради. Те не се използват за изпълнение функциите на ловното стопанство, поради което са загубили качеството си на имоти - публична държавна собственост.    Правителството предложи на Народното събрание да ратифицира Споразумението между Министерство на регионалното развитие и благоустройството и Организацията за икономическо сътрудничество и развитие.  Министерството ще си сътрудничи с ОИСР при реформирането на регионалното развитие и децентрализацията на органите за управление на регионално ниво. За целта през месец ноември 2018 г. правителството одобри проект на Споразумението за изпълнение на проект „Преглед на многостепенното управление - как многостепенното управление и децентрализацията да бъдат успешни за регионалното развитие в България“.  Споразумението е подписано през месец декември 2018 г. То предвижда през 15-месечния срок на проекта ОИСР да подпомогне министерството да структурира отношенията между различните нива на управление и да укрепи капацитета на поднационалните структури на регионално ниво, с оглед да разработват поднационални публични инвестиции и стратегии и да прилагат ефективни политики за регионално развитие.  Резултатите от изпълнението па Споразумението ще допринесат също за изпълнението на Националната стратегия за регионално развитие на България за периода 2012-2022 г. и за подготовката на новия национален документ за стратегическо и териториално планиране за периода 2021-2030 г.    Правителството одобри резултатите от петото заседание на Българо-азербайджанската междуправителствена комисия за икономическо сътрудничество, което се проведе на 6 и 7 ноември в София.  Двете страни обсъдиха текущото състояние на икономическите отношения помежду си и набелязаха стъпки за тяхното задълбочаване. Според данни от българската статистика, през 2017 г. двустранният стокообмен е на стойност 17.2 млн. долара. Въпреки увеличението с 38.4% спрямо 2016 г., това равнище не отразява реалния потенциал на двете икономики.  В рамките на заседанието България и Азербайджан отбелязаха също и постигнатия сериозен напредък по изпълнение на подписаните документи в областта на енергетиката - Меморандума за разбирателство и сътрудничество в областта на енергетиката, подписан през 2009 г. между Министерството на икономиката, енергетиката и туризма на Република България и Министерството на промишлеността и енергетиката на Република Азербайджан, Меморандума за разбирателство между „Български енергиен холдинг“ ЕАД и SOCAR, подписан през 2012 г. и Меморандума за разбирателство между „Булгартрансгаз“ ЕАД и SOCAR относно възможностите за доставки на азербайджански природен газ на територията на България до други европейски пазари чрез съществуващата българска газопреносна система, включително чрез стратегическия проект за регионален газов хъб „Балкан“. Страните заявиха своята подкрепа за участие на SOCAR в проекти за битова газификация в България.  Азербайджанската страна информира българската страна за завършения нов железопътен проект Баку-Тбилиси-Карс, който е важен елемент за свързване на железопътните мрежи на Европа и Азия.  В дневния ред на заседанието бяха включени и други въпроси от двустранното сътрудничество в областта на информационните и комуникационните технологии, селското стопанство, винопроизводството, рибарството, културата, околната среда, военно-техническата сфера и други.    „Благоустройствени Строежи” ЕООД ще проучва строителни материали в площ „Тризъбец“, разположена в землищата на селата Самуилово и Панаретовци в област Сливен. Разрешението за проучване се предоставя за 1 година. За този срок титулярят ще вложи минимум 27 хил. лв. в проучвателните дейности.    Правителството одобри становище на Министерския съвет по конституционно дело № 16 за 2018 г., образувано по искане на президента на Република България за установяването на противоконституционност на разпоредбите на чл. 96 от Закона за държавния бюджет на Република България за 2019 г. В становището е застъпена тезата, че оспорените разпоредби не противоречат на Конституцията и искането следва да се отхвърли като неоснователно.    Правителството прие позицията на България за редовното заседание на Съвета на Европейския съюз по конкурентоспособност, което ще се проведе на 18 и 19 февруари в Брюксел. В частта „Вътрешен пазар и индустрия“ ще се обсъдят темите за влиянието на интегрирането на веригите за създаване на стойност върху конкурентоспособността на ЕС, дългосрочна стратегическа визия за неутрална по отношение на климата икономика, европейския семестър като ключов елемент за осъществяването на политическа координация и структурни реформи, както и въздействието на изкуствения интелект върху европейската индустрия. В рамките на заседанието ще бъде представен и доклад за напредъка по Рамковата програма за научни изследвания и иновации за 2021—2027 г. „Хоризонт Европа“ и специфичната програма за нейното осъществяване.  Одобрена е също така българската позиция за заседанието на Съвет „Общи въпроси“, което ще се проведе на 19 февруари в Брюксел. Предвиден е политически дебат по следващата Многогодишна финансова рамка на Съюза (МФР). Ще бъдат обменени мнения по дневния ред на редовното заседание на Европейския съвет на 21-22 март 2019 г., ще се обсъдят и темите за Икономическия и паричен съюз и въпроси свързани с търговията. Съвет „Общи въпроси“ ще проведе дискусия по документа за размисъл на ЕК „Към устойчива Европа до 2030 г.“. Министрите ще разгледат актуалното състояние на върховенството на закона в Унгария и Полша.  Съвет външни работи (Търговия) на Европейския съюз ще заседава неформално на 21 и 22 февруари в Букурещ. Ще бъдат обсъдени въпроси свързани с модернизацията на Световната търговска организация, както и търговските отношения между ЕС и САЩ.    Министерският съвет прие Наредба за външните експерти при предварителен контрол на обществени поръчки. С правителственото постановление се правят промени и в Правилника за прилагане на Закона за обществените поръчки (ППЗОП) и Устройствения правилник на Агенцията по обществени поръчки (УП АОП).  Приемането на новата Наредба и направените изменения и допълнения в подзаконовите актове са свързани с промените в Закона за обществените поръчки, обнародвани в ДВ, бр. 86 от 18.10.2018 г.  С Наредбата се регламентират изчерпателно условията и реда за включване и заличаване на външните експерти в списъка; определяне на външни експерти за извършване на проверка по конкретна избрана процедура; възлагане и изпълнение на проверката; определяне и изплащане възнагражденията на експертите.  Промените в ППЗОП са свързани с поетапното преминаване към изцяло електронно възлагане на обществените поръчки в страната. Прецизират се разпоредби, за да се уеднакви практиката по прилагане на нормативната уредба в областта (напр. относно опциите и подновяванията, изпращането на информация за включване в т.нар. „черен“ списък на стопански субекти с нарушения и др.). Направени са промени и в начина на деклариране на личните обстоятелства при подаването на Единния европейски документ за обществени поръчки от задължените лица при участието им в процедури.  Предложените изменения и допълнения в Устройствения правилник на АОП произтичат от променените правомощия на изпълнителния директор на Агенцията, регламентирани в ЗОП. За да се осигури тяхното реализиране се прецизират и допълват функциите на отделните дирекции. Установяват се също правила за въвеждане и отчитане на гъвкаво работно време. По този начин се въвеждат необходимите нормативни предпоставки за по-ефективно изпълнение на ролята на АОП като орган със специална компетентност в областта на обществените поръчки.    Правителството прие изменение и допълнение на Наредбата за условията и реда за прилагане на схеми за предоставяне на плодове, зеленчуци, мляко и млечни продукти в учебните заведения – „Училищен плод“ и „Училищно мляко“.  С промените в наредбата се опростява избора на заявител, отпада служебния избор, предоставят се по-големи права на директорите на учебните заведения при избора на доставчици. Предвижда се ясна и публична процедура за провеждането на процедурите за избор на заявители от учебните заведения - обявяване на интернет страницата им на обявлението за набирането на предложения за доставка на продуктите по съответна схема, изискваните документи, реда за провеждането на избора и обявяването му.  С промените ще се постигне подобряване на хранителните навици на децата и учениците чрез повишаване консумацията на плодове, зеленчуци, мляко и млечни продукти при спазване на здравните изисквания, включително и чрез разнообразие на доставяните продукти и повишаване на ефективността на прилагане на схемата.    Правителството прие промени в Устройствения правилник на Министерството на труда и социалната политика (МТСП). С предложените изменения правомощията на Инспектората към министъра на труда и социалната политика се привеждат в съответствие с Наредбата за организацията и реда за извършване на проверка на декларациите и за установяване конфликт на интереси. Съгласно нормативния акт на Инспекторатите са вменени функции по проверка на декларациите, подадени по реда на Закона за противодействие на корупцията и отнемане на незаконно придобитото имущество, както и установяване на конфликт на интереси.  Съгласно промените числеността на Инспектората ще се увеличи от шест на десет щатни бройки. Това ще стане чрез намаляване на числеността на Агенцията по заетостта с две щатни бройки и на Агенцията за социално подпомагане с една щатна бройка. За обезпечаване на изпълнението на дейностите на Инспектората числеността на финансовите контрольори в МТСП се намалява с една щатна бройка. Целта на промяната е числеността на звеното да отговаря на изискванията на Закона за администрацията и Наредбата за структурата и минималната численост на инспекторатите, реда и начина за осъществяване на дейността им и взаимодействието със специализираните контролни органи.  С други промени в Устройствения правилник на МТСП функциите на дирекциите в министерството се привеждат в съответствие с внедрените Системи за управление при предоставянето на административни услуги. Целта на функционалните промени е да се постигне по-добра ефективност на административните процеси. Общата численост на МТСП се увеличава с три щатни бройки, които ще бъдат осигурени чрез намаляване на числеността на Агенцията по заетостта с две щатни бройки и на Агенцията за социално подпомагане с една щатна бройка.    Правителството одобри проектозакон за изменение и допълнение на Закона за чужденците в Република България. Документът цели прецизиране на отделни разпоредби на досега действащия закон с оглед тяхното практическо прилагане, както и недопускане на възможността за заобикаляне на закона.  С новите промени се създава възможност, чужденец с валидно разрешение за продължително, дългосрочно или постоянно пребиваване у нас да може да влиза в страната без виза. Предвидено е допълнение с оглед въвеждането на нова структура, компетентна да издава разрешения за продължително пребиваване на чужденци.  Предлаганите промени изчистват и досегашните административни тежести по отношение на пребиваването на висококвалифицирани и сезонни работници. Според досега действащия закон, при смяна на работодателя в периода на пребиваването им у нас, на тези хора им се налага да кандидатстват за нова виза за дългосрочно пребиваване.  Урежда се и статутът за пребиваване на непридружени деца-чужденци чрез издаване на разрешение за продължително пребиваване в страната до навършване на пълнолетие. Прецизират се правомощията на компетентните държавни структури по отношение на грижите, които се полагат спрямо тях.  Предвидени са редица допълнения и изменения в Закона за български документи за самоличност и в Закона за влизането, пребиваването и напускането на Република България на гражданите на ЕС, които не са български граждани, и членовете на техните семейства.  В Закона за български документи за самоличност се въвежда нов вид документ, който ще се издава на децата-чужденци, предвиден е срок за издаването и за пребиваването на чужденци.  В закона за пребиваването в България на граждани на ЕС е установена липса на правна уредба за издаване на удостоверения за пребиваване на членовете на семейството на български граждани, упражнили правото  си на свободно движение, както и за възможността да се откаже право на пребиваване на територията на страната ни в случай на установено и доказано фиктивно съжителство и фиктивен брак.  Приетият документ ще бъде предложен за разглеждане и приемане от Народното събрание.    Правителството одобри протокола към Северноатлантическия договор относно присъединяването на Република Северна Македония към НАТО, който бе подписан от страните-членки на 6 февруари 2019 г. в Брюксел.  Със същото решение Министерският съвет предложи на Народното събрание да ратифицира протокола със закон. Република Северна Македония ще бъде 30-ият член на НАТО.    Министерският съвет одобри започването на преговори за Споразумение между правителството на България и правителството на Саудитска Арабия. Документът ще допринесе за активизиране на двустранното сътрудничество, увеличаване на инвестиционните потоци и ще е в интерес на съвместните проекти между България и Саудитска Арабия. Ще бъде осигурена и правна основа за тяхното реализиране и защита.  През последните години бяха значително засилени отношенията между България и Саудитска Арабия чрез активна размяна на официални и бизнес делегации, като се открои интереса на саудитската страна към сътрудничество в области като туризъм, транспорт, информационни технологии и съобщенията, а също и привличане на български инженерингови организации в изграждане на мащабни инфраструктурни обекти на саудитска територия. С цел насърчаване на бизнес отношенията и инвестиционните инициативи, бяха установени контакти със саудитския Фонд за публични инвестиции и със Саудитско-арабската генерална служба за инвестиции.  Кралство Саудитска Арабия е най-голямата и най-богата страна в Близкия изток, водещ производител на петрол в световен мащаб, който притежава 16% от доказаните към 2015 г. глобални резерви на петрол и заема лидерска позиция в ОПЕК.    ", "date": "2019.02.13", "title": "Вижте решенията на Министерския съвет!"}
{"url": "http://epicenter.bg/article/Obshtina-Momchilgrad-podnovi-izkarpvaneto-na-dupkite-po-po-natovarenite-patni-uchastatsi/175176/2/0", "text": "Община Момчилград поднови изкърпването на дупките по улиците и пътища. По нареждане на кмета Сунай Хасан започна и изкърпването на по-натоварени участъци от републиканската пътна мрежа, съобщиха от общината.   През последните дни бяха изкърпени дупките от изхода на Момчилград до с. Сушево, включително и тези на моста край селото. Участъкът е част от републиканската пътна мрежа и поддръжката е ангажимент на държавата.   \"Няма как да влизаме в ролята на викащите неволята, затова решихме да изкърпим по-големите дупки, които създават предпоставки за произшествия\", заяви кметът на общината Сунай Хасан. За последните месеци са изкърпени около 3 600 квадратни метра дупки. От тях около 3 000 са по общинската пътна мрежа, а 600 по републиканската.   Това е втори случай, в който община Момчилград предприема действия по ремонт на държавен път. През миналата година по настояване на момчилградския кмет правителството отпусна средства за ремонт на пътя от Момчилград до Нановица, който от години е в окаяно състояние. Парите от държавата обаче стигнаха само за част от 17-километровия участък и се наложи общината да продължи с изкърпването.    ", "date": "2019.02.13", "title": "Община Момчилград поднови изкърпването на дупките по по-натоварените пътни участъци"}
{"url": "http://epicenter.bg/article/Patriarh-Neofit--Nyamame-stanovishte-za-Strategiyata-za-deteto/175179/2/0", "text": "Засега нямаме становище за Стратегията за детето, защото Светият синод не е разгледал този текст. Той е частно мнение. Това коментира при пристигането си във Варна Българският патриарх Неофит, предаде Радио „Фокус” – Варна.   Негово светейшество е в града по повод тържественото отбелязване на 50-годишния юбилей на Варненския и Великопреславски митрополит Йоан.   „Идваме, за да участваме в неговата радост, която е заслужена. С него сме задължени с всички негови дарования и за да бъде неговото служение с радост и занапред. На варненци и цялата епархия пожелавам всичко добро. С Вашето усърдие да подпомагате развитието на църковния живот и да бъдете благодарни винаги за това, което е направил за този град и тази църква”, каза преди да влезе в Катедралния храм „Св. Успение Богородично”, Патриарх Неофит.   В храма се отслужи Света литургия. На нея присъстваха Врачанският, Видинският, Старозагорският, Неврокопският, Западно и Средноевропейският, Ловчанският и Великотърновският митрополити. Да уважат празника на Варненския и Великопреславски митрополит Йоан във Варна присъстваха и представители на православните църкви в Украйна, Сърбия, Гърция, Полша и Румъния.   В храма се събраха и много миряни, общественици и представители на местната власт и различни институции. На литургията звучаха изпълнения на смесен хор от Варна, който се дирижира от диригента на свещеническия хор в София Кирил Попов.     „Абортът е смъртен грях. Ние не можем да постигнем те да се забранят, но поне да се напомни, че това е тежък грях“. Това коментира Ловчанският митрополит Гавриил.   „Детето в утробата на майката е живо, има душа и продължава да се развива. Ние знаем, че това е болезнен въпрос. Съжалявам, че много място зае в нашия текст, но трябваше да се каже с едно изречение, че Църквата е против абортите“, каза още митрополит Гавриил.   Според него позицията на Светия Синод за Националната стратегия за детето е била качена на сайта на Българската патриаршия от човек, който отговаря за сайт, но с негово благословение.   „Въпросът е, че текстът не беше такъв, какъвто бях казал“, обясни митрополитът. Той добави, че не вижда нищо лошо в излязлата преди дни публикация и заяви, че още на 6 февруари главният секретар на Синода е изпратил позицията до всички митрополити у нас.   По думите му до 8 февруари никой от тях не е изразил мнение, че текстът е лош и не трябва да се пуска на сайта. Според митрополит Гавриил двама от митрополитите дори са изразили мнение, че текстът трябва да се пусне, за да се спази указаният срок до 8 февруари.   По думите му до края на този месец непременно трябва да се създаде нов текст и той да се приеме от Синода. Той уточни, че ще се ползва и старата позиция.   „В България родителите възпитават децата си, а не ги тормозят, искаме и двете страни да имат права. Не може всеки един родител да бъде подозиран за тормоз над децата си и всеки съсед да може да се обади и да му вземат децата. Това искахме да се избегне с позицията на Синода“, каза още Ловчанският митрополит.   „Ако се докаже, че родителите се държат лошо, това е друго. В България родителите възпитават децата си - не ги тормозят. Те обичат децата си. Когато имаме изключение е друго, но то трябва да се докаже\", посочи той.   Митрополит Гавриил обясни, че тъй като крайният срок за качване на сайта на Министерския съвет е бил много кратък, в старанието си да го спазят, от Синода са пуснали предизвикалия полемики текст.   Според владиката заседание на Синода не е имало. По думите му такова се планира в края на февруари и на него със сигурност ще бъде обсъден нов текст.   „Инициативата е моя. Все пак Светият синод да има позиция. Не става въпрос да има шамари, а да не се стигне до другата крайност, както в някои страни децата се вземат от родителите за щяло и нещяло, както е в Норвегия например. А там дори не се доказва. Знаете ли, че има училища в чужбина, в които се призовава: „Ако родителите ви се карат, обадете се на този телефон“ и така децата плашат родителите си. Ние сме против това“, обясни той.   Според Гавриил и у нас нещата могат да тръгнат натам, а ролята на Църквата е да не го позволява. „Искаме децата да имат права, но и родителите да имат права. Изключения са родителите у нас, които проявяват насилие“, каза още той.   Негово светейшество Българският патриарх и Софийски митрополит Неофит връчи орден „Св. Йоан Рилски Чудотворец“ - първа степен на Негово високопреосвещенство Варненския и Великопреславски митрополит Йоан. Това стана по врeме на съборната св. Литургия в катедралния храм „Успение на Пресвета Богородица“ във Варна.   Орденът е присъден от Светия Синод на Българската православна църква във връзка с неговия 50-годишен юбилей и за заслуги към светата Църква и оглавяваната от него епархия.   Орденът е най-високата църковна награда, посветена на небесния застъпник за българския народ. Св. Йоан Рилски е и личен небесен покровител на юбиляра. Митрополит Йоан получи множество поздравления от представители на българската държавност, на сестрите православни църкви и пр.  ", "date": "2019.02.13", "title": "Патриарх Неофит: Нямаме становище за Стратегията за детето"}
{"url": "http://epicenter.bg/article/Sluchayat--quot-Gebrev-quot--vliza-v-parlamenta/175132/2/0", "text": "Случаят \"Гебрев\" влиза в парламента. На закрито заседание депутатите от Комисия за контрол над службите ще изслушат ръководствата на спецзвената и прокуратурата по казуса с отравянето на бизнесмена Емилиян Гебрев.    Заседанието ще започне в 14.30 часа и ще бъде закрито за медии.   На 11 февруари след среща при министър-председателя Бойко Борисов с посланика на Великобритания Н. Пр. Ема Хопкинс, главният прокурор Сотир Цацаров съобщи, че заподозреният по случая „Скрипал“ руски агент с псевдоним „Сергей Федотов“ е бил в България по време на отравянето на Емилиян Гебрев през април 2015 г. Цацаров уточни, че според разследването до този момент обаче няма данни българският бизнесмен да е бил отровен като Скрипал.   За тези подозрения е сигнализирал самият той с писмо до главния прокурор през октомври 2018 г. Тогава Гебрев е представил резултати от изследвания на финландска лаборатория, поискани и финансирани от самия него през 2015 г., които до този момент не са били известни на следствието. Цацаров посочи, че в заключението си лабораторията потвърждава, че в пробите е имало следи от фосфорорганични съединения, в които се съдържат конкретни пестициди. „Но не са открити субстанции, които да са свързани със списъка на Конвенцията за химическите оръжия“, обясни Цацаров.   Българските и британските служби продължават съвместната си работа по случая „Гебрев“ по две линии - дали той е отровен с вещество от семейството на „Новичок“ и дали в случая е замесен един от заподозрените за случая „Скрипал“. ", "date": "2019.02.13", "title": "Случаят \"Гебрев\" влиза в парламента"}
{"url": "http://epicenter.bg/article/Ekshan-v-Plovdiv--Evakuiraha-blok-zaradi-moshtna-zarya-ot-plamnal-magazin-za-pirotehnika/175133/2/0", "text": "Пожар избухна в магазин за пиротехника в центъра на Пловдив във вторник вечерта. Малко преди да затвори търговския обект, собственикът чул пукот, а секунди след това започнала мощна заря. Кадри показват как извън магазина хаотично летят ракети.   Хората, които живеят в блока, в който се е случил инцидента, са евакуирани от полицията. Собственикът пръв се обадил на 112, за да дойдат екипи на пожарната и да потушат пожара. Апартаментът на първия етаж, който е над магазина, е опушен, останалите хора не знаят какви щети имат по жилищата, тъй като са излезли веднага, след като са чули гърмежите. Полицаите уточниха, че собственикът, който е извикан за разпит в районното полицейско поделение, е имал разрешително да продава ракети и бомбички. По първоначалната им преценка опасната \"заря\" не е предизвикана умишлено.  ", "date": "2019.02.13", "title": "Екшън в Пловдив! Евакуираха блок заради мощна заря от пламнал магазин за пиротехника"}
{"url": "http://epicenter.bg/article/Razvrazka-s-pametnika-na-Buzludzha--Stava-obredna-zala/175134/2/0", "text": "Паметникът на Бузлуджа, известен като Чинията, ще бъде превърнат в обредна зала.   „Докато бъде изцяло саниран монументът на връх Бузлуджа, което ще отнеме вероятно години, обмисляме възможността да бъдат обезопасени няколко маршрута във вътрешността му, които ще бъдат предназначени за ексклузивни туристи, защо не и за сватбени тържества“.   Това съобщи областният управител на Стара Загора Гергана Микова пред \"Монитор\". Тя пряко отговаря за Чинията и от доста време се е ангажирала с идеята на арх. Дора Иванова стоманобетонният мастодонт да бъде върнат към нов живот.   В момента емблематичният за някогашния соцрежим паметник е затворен за посетители поради опасност от срутване на покривните елементи, осигурена е и жива денонощна полицейска охрана. Това обаче не спира потока от туристи от цял свят, които пристигат дори и нощем с надеждата, че опитни „гидове“ ще ги вкарат в катакомбите по някой от все още незазиданите тайни входове.   Микова уточнява, че ако все пак някой много държи да се бракосъчетае на Бузлуджа и сега може да го направи безпрепятствено пред заварените метални врати на монумента.   Справка показва, че поне 8 сватбени церемонии са се състояли миналата година в хижите около върха, като една от най-пищните е била в реновирания хотел „Еделвайс“, където е запазен специално изградения за нуждите Тодор Живков апартамент.   В същия хотел има и експозиция с оригинални фотоси от времето на строителството и откриването на Чинията през далечната 1981 година. Случайно или не, но официалното откриване на хотела, познат като старата хижа на ГУСВ стана на 26 юли, 2016 година, когато се навършиха 74 години от рождението на дъщерята на някогашния Първи Людмила Живкова.   220 лв. струва ползването на леглото, където Живков е спал един единствен път. Местните хора напомнят, че евентуалните мераклии за сватбен купон на Бузлуджа могат да си осигурят и църковен ритуал в храм-паметника „Рождество Христово“ в град Шипка, където преди време под венчило мина певецът Веселин Маринов с бившата си вече изгора Цветанка. Таксата за обреда на това място е 1000 лв.   Друго сакрално място за сватби в региона е пред копието на тракийската гробница в Казанлък на хълма Тюлбето, като за последно там ритуал е имало на 1 септември 2018 година. Сред интересните възможности от тази година е и вричането пред копието на тракийския птицеглав кораб, което ще вози туристи по водите на язовир Копринка това лято.  ", "date": "2019.02.13", "title": "Развръзка с паметника на Бузлуджа! Става обредна зала"}
{"url": "http://epicenter.bg/article/Pravitelstvoto-utvarzhdava-zakonodatelnata-si-programa-do-yuni/175136/2/0", "text": "Законодателната си програма до юни тази година ще утвърди правителството на редовното си заседание днес. Ще бъде допълнен и списъкът с регулираните професии.   Промени ще бъдат направени при разпределението и използването на радиочестотните ленти, ползвани съвместно за граждански нужди и за нуждите на националната сигурност. Министрите ще приемат и Наредба за външните експерти по предварителния контрол на обществените поръчки.", "date": "2019.02.13", "title": "Правителството утвърждава законодателната си програма до юни"}
{"url": "http://epicenter.bg/article/Izslushvat-shefovete-na-gradskiya-transport-v-Sofiya/175137/2/0", "text": "Директорите на софийските авто- и електротранспорт ще бъдат изслушани в Столичната община. Причината – извънредният труд на шофьорите и ватманите в градския транспорт.   След катастрофа в края на миналата седмица стана ясно, че има водачи, които работят със седмици без почивка, отбелязва Нова телевизия. Според директорите на дружествата основа причина за извънредния труд е липсата на достатъчно кадри в системата. Инспекцията по труда започна проверка.  ", "date": "2019.02.13", "title": "Изслушват шефовете на градския транспорт в София"}
{"url": "http://epicenter.bg/article/Zhalt-kod-za-silen-vyatar-e-obyaven-v-6-oblasti-na-stranata/175138/2/0", "text": "Жълт код за силен вятър е обявен в 6 области на страната, сочи справка на сайта на Националния институт по метеорология и хидрология (НИМХ), цитирана от \"Фокус\". Предупреждението за опасно време е в сила за областите: Благоевград, Сливен, Ямбол, Бургас, Варна и Добрич. В тези райони ще духа силен север-североизточен вятър със скорост 14 - 19 м/с. Вълнението на морето по Черноморието ще достигне 3 - 4 бала.   Днес облачността ще се разкъсва и намалява. По-значителна ще се задържи на места над Горнотракийската низина и Югоизточна България. Слаб сняг ще превалява, главно в планините. Ще духа до умерен вятър от север-северозапад, на места в Източна България и временно силен, от север-североизток. Ветровито ще бъде и по долината на Струма. Максималните температури ще са между 2° и 7°, за София - около 1°. Атмосферното налягане ще продължи да се повишава и ще е значително по-високо от средното за месеца. Това съобщи за Агенция „Фокус“ дежурният сеизмолог Мартин Славчев от Националния институт по метеорология и хидрология при БАН. По Черноморието ще е облачно, около обяд от север облачността ще се разкъсва и намалява. Ще е ветровито с умерен до силен вятър от север-североизток. Максималните температури ще са 4°-6°. Температурата на морската вода е 6°-7°. Вълнението на морето ще е 3-4 бала. Над планините ще е облачно, на места със слаби валежи от сняг. Вятърът ще се ориентира от североизток и ще е умерен, временно до силен. Ще е студено. Максималната температура на височина 1200 метра ще е около минус 6°, на 2000 метра – около минус 12°.  ", "date": "2019.02.13", "title": "Жълт код за силен вятър е обявен в 6 области на страната"}
{"url": "http://epicenter.bg/article/Tomislav-Donchev-i-Temenuzhka-Petkova-shte-posetyat-sondazhniya-korab-na-Shel-v-Burgas/175139/2/0", "text": "Заместник министър-председателят Томислав Дончев и министърът на енергетиката Теменужка Петкова ще посетят сондажния кораб Noble Globetrotter II в град Бургас. Това съобщиха от пресцентъра на Министерство на енергетиката.   На място те ще се запознаят с предстоящите дейности по провеждане на проучвателен сондаж в блок „Хан Кубрат“ в Черно море от компанията Shell International Exploration and Development Italia S.p.a. Събитието ще се проведе от 15.30 часа на пристанище „Бургас\".", "date": "2019.02.13", "title": "Томислав Дончев и Теменужка Петкова ще посетят сондажния кораб на Шел в Бургас"}
{"url": "http://epicenter.bg/article/Ivo-Kostov-progovori-za-skandala--quot-Alo--Banov-sam-quot-/175140/2/0", "text": "Аз съм представител на Съюза за стопанска инициатива като експерт по европрограми. С това се занимавам от 20 години. Изпълнявал съм дейности по спечелените проекти. Правя анализи, прогнози, управлявам европроекти, правя финансови анализи за финансовата себестойност. Аз съм лекар - анестезиолог, работя и като романист.   Това каза в ефира на БТВ експертът Иво Костов, замесен в скандала „Ало, Банов съм\".   „С Кирил Гератлиев и Ангел Ангелов се познавам от 15-16 г. Нямам общ бизнес с Ангелов. Отношенията ни са нормално близки. Няма схема. Тези конфликти са на личностна основа, а партиите ги яхнаха. Нямам отношение към служебната информация, която бе изнесена“, категоричен бе експертът.   „През 2009 г. Ангелов ми е прехвърлил фирма реално с покупка. Тя се занимава с консултантска дейност. Ангелов в качеството си на държавен служител не може да притежава фирма, освен това той не може добре да управлява подобен бизнес. От 2009 г. насам съм участвал в около 10 проекта. Евросредствата спечелени по тези проекти са за милиони. Купували сме общи имоти с Ангелов през 2012 г.“, призна Костов.   По думите му обаче спечелените за фирмата средства не са много. „Не може от нещо, случило се преди 9 години да се свързват настоящите събития. Нормално е да инвестираш“, така Костов отговори на въпрос за 4-те им общи имота с Ангел Ангелов. „Купил съм ги с ипотеки, спестил съм някакви пари\". Точната стойност на вложените средства, обаче той не успя да си спомни.   От думите му стана ясно още, че след като са започнали скандалите, фирмите са започнали да губят обществени поръчки и вече текат дела към министерството. Информация за всичко това Костов бил поучил от четирима служители на министерството. Сигналът до прокуратурата бил подаден от същите тези хора.   „Не познавам г-н Банов. Аз не съм записвал хора, не знам как се прави и нямам нужда да го правя“, подчерта Костов. Той отрече да е злодеят, който иска да срути европроекти и Ларгото. „Кирил Гератлиев пречи на развитието на образованието в България и призовавам министъра да го отстрани“, каза още той.  ", "date": "2019.02.13", "title": "Иво Костов проговори за скандала \"Ало, Банов съм\":Аз ли съм злодеят, който иска да срути европроекти"}
{"url": "http://epicenter.bg/article/Novi-problemi-pred-patriotite--ako-v-eventualna-nova-TsIK-poluchat-2-mesta/175142/2/0", "text": "Малката коалиция трябва да има 2 или 3 места в евентуална нова ЦИК, заяви за БНР зам.-председателят на Комисията по правни въпроси и депутат от НФСБ Христиан Митев. Той не изключи възможността именно тук да възникнат нови проблеми сред партньорите в малката коалиция, ако местата се окажат две.        Според него основателна причина за отлагане процедурата по смяна на състава на ЦИК би било, ако някоя от партиите няма готовност да предложи свои кандидати. Ако се стигне до такова решение, „Обединени патриоти“ ще се съберат и ще предложат кандидатури, декларира Митев.   „Трябва да бъде спазен законът. От друга страна отчитам и готовността на отделните политически сили. От ГЕРБ си имат своя теза – че този състав има опит. Предполагам, че те се основават и на още един аргумент – да не бъдат обвинени, че в този кратък срок до изборите се променя състава й и след това това да бъде използвано от други политически сили – да обясняват един или друг резултат след изборите.   Предполагам, че притеснение има и в посока на действията на президента, защото той издава указа за назначаване на членовете на ЦИК. При тези напрегнати междуинституционални отношения между президента и МС и НС, може да се очаква от негова страна действия, които по един или друг начин да спънат или да попречат на този процес, което би било много по-лошо от това да остане тази ЦИК в този състав“, коментира Митев в интервю за предаването „Преди всички“.   Той добави обаче, че по този начин се оставя на заден план въпросът, свързан със спазването на закона.   Ако се види законопроекът в първоначалния му вид, в него няма толкова съществени промени, каза депутатът от НФСБ. По думите му той има за цел да реши чисто технически проблеми.   Според него би било редно обаче днес на заседанието на правната комисия да се реши дали новите предложения от последния момент могат да бъдат обсъждани: „Всички останали предложения Христиан Митев – и за промяната на подсъдността, и за увеличаването на секциите в чужбина и т.н., всъщност е извън обхвата и предмета. Според мен този въпрос трябва да бъде решен от комисията – дали попадат или не предложенията, които са извън обхвата, дали ще бъдат разглеждани или не. Това са съществени промени в правилата. Не е времето и не би следвало да обвързваме предстоящите и европейски, и местни избори с подобна промяна“.   Патриотите са категорични за това да няма номера в бюлетините и не биха приели други предложения в тази насока. Христиан Митев декларира, че няма да подкрепят предложенията на ДПС.   По отношение на предложението за преференциите партиите в „Обединени патриоти“ са на различни позиции. Според него преференции трябва да има при европейските и парламентарните избори, но да се помисли за местните избори.    ", "date": "2019.02.13", "title": "Христиан Митев: ГЕРБ не искат нова ЦИК, защото се притесняват и от действията на президента"}
{"url": "http://epicenter.bg/article/Plevneliev--Na-izborite-prez-2015-g--sreshtu-Balgariya-be-izvarshena-moshtna-kiberataka/175143/2/0", "text": "Институциите са длъжници на българските граждани. В президенството не са постъпвали доклади и информации във връзка с отравянето на Емилиан Гебрев, синът му и служител в оръжейния завод, не е имало дори устни разговори по темата с шефове на службите. На изборите през 2015 г. е извършена мощна кибератака, която се свързва с руското военно разузнаване.   \r\n Това заяви пред Нова телевизия Росен Плевнелиев, който бе президент на България от 2012-2017 година, когато се случват тези събития. \r\n   \r\n Относно случая „Гебрев”, Плевнелиев заяви, че когато е станало отравянето той не е получавал доклади и информации: „По този конкретен случай като държавен глава аз не съм получавал никакви доклади, информации, не е имало дори устни разговори, в които някой от шефовете на служби да дойде при мен и да каже за това. Най-отговорно заявявам, че като държавен глава такива данни не съм получавал. Все пак знаете, че държавния глава има пълен достъп до всички подобни данни.“ \r\n   \r\n „Провалите на българската държава са поне два. Четири години след случая още сме в сферата на съмнения и версии. Институциите дължат не просто само обяснение, но и свършена работа. Когато има отровени баща и син, т.е. опит за убийство на семейство, институциите са длъжни да се намесят с цялата си сериозност и да търсят отговорни”, заяви Плевнелиев. \r\n   \r\n „Имало е съмнения, медиите са писали, има опит за отравяне, институциите не са довели нещата до това да се намерят виновните и те да бъдат поставени под закона. Отново имаме повод да кажем, че тези 4 години някой нещо е свършил, нещичко е демонстрирано, но не сме стигнали докрай, не сме решили казуса.  \r\n", "date": "2019.02.13", "title": "Плевнелиев: Службите не са ми докладвали за отравянето на Гебрев"}
{"url": "http://epicenter.bg/article/D-r-Kantardzhiev--V-Sofiya-ima-registriran-sluchay-na-morbili/175144/2/0", "text": "Има доказан случай за морбили в София на 37-годишна жена, която е настанена в Инфекциозна болница. Това съобщи в сутрешния блок на БНТ зам.-директорът на Националния център по заразни и паразитни заболявания д-р Тодор Кантарджиев.   Той изтъкна, че случаите на морбили в цяла Европа и на Балканите се увеличават заради липсата на ваксинации и сезонните работници от страни като Украйна.   В България нивото на ваксинации остава високо, така че засега страната ни успява да избегне тази тенденция, но д-р Кантарджиев призова да не се пътува с деца под имунизационната възраст от 13 месеца в рисковите от морбили страни, а хората, които не са карали болестта и са били в чужбина, да избягват контакт с деца в първите няколко дни след завръщането си.   Три са починалите деца от морбили в съседна Македония, като се взимат мерки като надопускане на неимунизирани деца, заяви д-р Кантарджиев.   Случаите на морбили в Европа са нараснали десетки пъти заради липсата на имунизации. Най-много са случаите в Украйна - 36 000 души. Здравните власти в България трябва да изискват имунизационен паспорт на сезонните работници от там или да ги имунизират, призова д-р Кантарджиев.   5500 в Сърбия, в Румъния броят намаля - по-миналата година бяха 10 000, сега са само 1500. 2500 са болните миналата година в Гърция, каза д-р Кантарджиев.   Не бива да се посещават тези страни с деца, които са под 13 месеца, когато се поставя първата ваксина, изтъкна д-р Кантарджиев.   Той подчерта, че младежите, които не са боледували от морбили и са били в чужбина, е редно да избягват контакт с малки деца в първите няколко дена след завръщането си в България. По думите му, ако посещаваме рискови страни, е редно да избягваме големи групи деца.   Има доказан случай за морбили в София на 37-годишна жена, съобщи д-р Кантарджиев.   Тя се се е лекувала в частна болница, но след това е била изпратена в Инфекциона болница.   Рискова е възрастовата група от 25-40 г. с изпуснати имунизации, изтъкна д-р Кантарджиев. Имунизациите срещу морбили са две - на 13-месечна възраст и на 13-годишна.   Проверка дали сме имунизирани може да се направи с проверка за наличие на антитела, изтъкна д-р Кантарджиев.   Държавата трябва да предприеме строги мерки срещу фалшиви или липсващи ваксини, призова д-р Кантарджиев. Така се рискува здравето и на останалите, допълни той. Ваксината е жива, заради което носи определени рискове, но именно заради това първата ваксина се поставя на 13-месечна възраст, изтъкна д-р Кантарджиев.   Грипът отминава, но сега е моментът на усложненията, заяви д-р Кантарджиев.   От началото на годината до сега от грип са боледували 600 000, а от респираторни инфекции са боледували около 1,5 млн. души. Това е малък брой хора за грипна епидемия, изтъкна д-р Кантарджиев.   Д-р Кантарджиев предупреди, че тази година трябва да се вземат мерки за избиване на комарите по водоемите, за да се предотврати опасността от западнонилска треска. Това трябва да се извърши преди разлистването на дърветата и е задача на местната управа, допълни той.", "date": "2019.02.13", "title": "Д-р Кантарджиев: В София има регистриран случай на морбили"}
{"url": "http://epicenter.bg/article/Dnes-praznuvat-vsichki--chiito-imena-znachat--quot-dobra-duma-quot--i--quot-zhivot-quot-/175150/2/0", "text": "Днес Българската православна църква почита паметта на Свети Евлогий, архиепископ на Александрия.  Свети Евлогий бил благочестив, изключително предан на вярата в Христа. Живял по времето на император Ираклий през VII век. Църквата отдава почит към живота на Свети Евлогий, заради неговата безкрайна вяра.  Вторият светец, който се почита е преподобният Мартиниан, който е роден в Кесария, Палестина.  Преподобни Мартиниан бил родом от Кесария Палестинска. На 18 години той се оттеглил в една планина в Кападокия и там прекарал 25 години в пост, бдение, молитва и борба с много изкушения.  Когато една жена дошла да го изкушава и видял, че ще падна в грях с нея, той скочил бос в огъня и стоял там докато от болка била убита у него всякаква похот. Когато му се явили други изкушения, той избягал на самотна скала всред морето, за да се спаси от съблазън. По Божи промисъл делфин го дочакал и на гърба си го изнесъл на брега.  Тогава Мартиниан решил никъде да не се настанява за постоянно, а непрекъснато да пътува. За две години той обходил 164 града, като навсякъде проповядвал и поучавал народа. Най-после стигнал в Атина, където се поминал в 422 година.  Днес имен ден празнуват Евлоги, Евлогия, Зоя.  Името Евлоги, преведено от гръцки означава \"добра дума\", \"възхвала\". Името Зоя пък на гръцки означава \"живот\".", "date": "2019.02.13", "title": "Днес празнуват всички, чиито имена значат \"добра дума\" и \"живот\""}
{"url": "http://epicenter.bg/article/Maya-Manolova--Zasega-nyamam-namerenie-da-smenyam-rabotata-si/175154/2/0", "text": "В момента нямам никакви намерения да сменям работата си, заяви пред БНР омбудсманът Мая Манолова в отговор на въпрос дали смята да участва в някой от предстоящите избори.   Тя не изключи възможността обаче да си промени намеренията:   „Отношенията ми с институциите, с властта стават все по-обтегнати. Не им харесва това, че не спестявам никому нищо. Смятам да продължа в този дух – това е ролята на омбудсмана – да защитава гражданите и да атакува всяко решение, което ги ощетява, и да не мълчи пред нито една несправедливост в обществото. Ще си върша работата, ако ме оставят да си върша работата. В момента, в който това стане безсмислено, когато всяко мое предложение бива бламирано и атаките продължават, мога и да преосмисля намеренията си. … Каузата на справедливостта и правата на хората е моя кауза, независимо в какво качество я защитавам“.   Мандатът на Манолова изтича през юли следващата година. Тя очаква да започнат да ѝ се поставят условия преди евентуален втори мандат и не очаква подкрепа за такъв от всички парламентарни групи.   Омбудсманът коментира и внесените промени в изборното законодателство. Според нея предложенията не решават проблеми и са в посока на ограничаване правата на избирателите. Тя определи част от предложенията като изключително притеснителни, едно от тях е за необжалваемостта на решения на избирателни комисии.   „Прехвърлянето на съдебния контрол по места – вместо ВАС да се произнася като касационна инстанция за актовете на ЦИК, сега това ще се преценява от местните административни съдилища. Това гази Конституцията, нарушава принципа на правовата държава, правото на защита. Няма да се поколебая, ако това предложение стане факт, да го атакувам пред Конституционния съд“, декларира Мая Манолова. Според нея изключително притеснително е предложението за обезсмисляне на преференцията.   Интересите на избирателите са различни, категоричен бе омбудсманът. Тя определи като абсурден дебата за процедурата за подмяна състава на ЦИК. Според нея има достатъчно време до европейските избори, за да може да започне работа нова ЦИК:   \"Винаги, когато в последния момент са променяни изборни правила, това обикновено наказва тези, които ги променят\".   Манолова коментира и Концепцията за интеграция на ромите на вицепремиера Красимир Каракачанов. Според нея стратегически документ не може да бъде насочен към един етнос. Тя би подкрепила част от мерките, но ако те са насочени към всички, не само към ромите.   Омбудсманът лично се ангажира с инициатива, при която в столичния храм „Св. св. Кирил и Методий“ отвори врати социална кухня. Там доброволци раздават топла супа и човешко отношение на всеки. Манолова се надява този пример да бъде „заразен“.   „Идеята беше не просто да дадем топъл обяд и храна в студените зимни дни на нуждаещите се хора, но и да ги подкрепим с човешко отношение, с топлина, съпричастност. Кухнята се превръща и в място, където се обсъждат проблеми“, разказа Манолова. Тя добави, че се планира кухнята да работи до Великден, но ако се намерят възможности – тя ще продължи да работи. Омбудсманът призова всеки да отдели 1 час от времето си и да се включи в инициативата.", "date": "2019.02.13", "title": "Мая Манолова: Засега нямам намерение да сменям работата си"}
{"url": "http://epicenter.bg/article/Valentin-Vatsev--Borisov-otnovo-e-v-trudna-situatsiya--mozhe-da-poiska-otpusk-za-treti-pat/175182/2/0", "text": "Медиите са продължение на живота и ако животът е пошъл и дребнав, ако е скучен и безперспективен, медиите не могат да бъдат искрящи от творческо вдъхновение.  Чувствам се като член на амазонско племе, което живее изолирано от големия свят. Така анализаторът Валентин Вацев коментира медийната среда и политическите скандали у нас в интервю за \"12+3\".  България е заден двор на световната култура и е нормално първо да научаваме последните \"открития\" на хранениците на \"Америка за България\", допълни Вацев.  Според Вацев историята с отравянето на Гебрев и свързването й със \"Случая Скрипал\" е изпълнение на служебна поръчка от страна на българските журналисти.   \"Издигам глас в защита на душевното състояние на г-н Цветанов. Откакто се върна от молитвената си закуска, започна да ме изненадва и да ме безпокои. Откакто този православен християнин беше на съслужение с евангелисти и баптисти, е в една постмодерна фаза на изказа с ключови думи - новичок, агенти, ГРУ и т.н. Ако се опитаме да направим анализ по тези ключови думи, той е убеден, че ние не бива да влизаме в историята с \"Турски поток\". Още не е казал окончателнто обяснение защо.    Интересно все пак каква е позицията на  Неговият заместник може да ходи на молитвени закуски и да сменя творческите си нагласи от сутринта до вечерта, но Борисов вече е поел ангажимент. В такива случаи може да се твърди че той се крие под масата. За да може скоро след това да каже, че всичко това се случи без мен.   както първите два пъти.  Не е лесно да си Бойко  , добави анализаторът.  Вацев прогнозира, че    Валентин  Вацев смята, че    Относно мястото на България той отбеляза, че \"ние винаги бягаме преди локомотива на историята, размахвайки долните си гащи над главата си. Искаме да изпълним волята на Вашингтон преди да е формулирана, както преди това ставаше с Москва.  Новото поколение български политици не е чуждо на старото поколение. Според Вацев \"българският елит е шарен, в него има най-различни нагласи. Проблемът е, че гнилата част е най-отгоре. Но промяната на етажите е трудна и скъпа задача. Идеята за ренесанс на европейския суверенитет витае. Очаквам тя да победи на евроизборите. Тя повече няма да бъде подценявана и маргинализирана. Не се осъществи мечтата за Съединени европейски щати.\"  Вацев смята, че главният антиглобалист е Тръмп. Той помни какво е велика индустриална държава - САЩ бяха такав преди глобализацията. След него бих сложил и Путин, който не е съгласен Русия да бъде беден роднина в глобализиран свят.  Хората от този тип са много, време е да чуем техния глас, каза още Валентин Вацев. ", "date": "2019.02.13", "title": "Валентин Вацев: Борисов отново е в трудна ситуация, може да поиска отпуск за трети път"}
{"url": "http://epicenter.bg/article/BSP-pokaza-kak-pravitelstvoto-tolerira-kmetove-na-GERB-i-DPS/175185/2/0", "text": "  Мотивите им бяха, че дълги години правителствата на Бойко Борисов разделят кметовете според политическата им принадлежност при разпределението на средства. С това правителството наказва жителите на общини, управлявани от БСП. Изказванията на представители на управляващите, че \"няма драма\" с постановленията на Министерски съвет и средствата се разпределят справедливо, са неверни, което е видно от следната справка:      До края на 2018 година 88 общини с население 1 300 000 жители не са получили нито един лев допълнително финансиране за ремонт и изграждане на общинска инфратсруктура – пътища, водопроводи, училища, читалища, храмове.  ", "date": "2019.02.13", "title": "Ето отношението на кабинета към общините: ГЕРБ са получили 394 млн. лв., а БСП – 10 млн.лв.!"}
{"url": "http://epicenter.bg/article/Lavrov-i-Pompeo-obsadili--matnata-istoriya--za-Skripal/175171/7/0", "text": "Телефонен разговор е бил проведен между министъра на външните работи Сергей Лавров и държавния секретар Майк Помпео, пише руския електронен вестник \"Взгляд\", цитиран от \"Фокус\". Разговорът се е състоял по инициатива на САЩ, съобщава сайта на министерството на външните работи на Русия.  Лавров подчерта, че плановете на САЩ да въведат нови антируски санкции във връзка със случая „Скрипал“ ще изостри напрежението между Москва и Вашингтон, както и „атмосферата на световната сцена”.   Руската страна смята плановете на САЩ за „неоправдана стъпка“. Външното министерство нарече историята с „отравянето“ на Скрипал „мътна история“ и подчерта, че Сергей Скрипал и дъщеря му Юлия „оттогава не са виждани“. Лавров предупреди също Съединените щати срещу „всякаква намеса във вътрешните работи на Венецуела“. Освен това те обсъдиха ситуацията в Сирия, на Корейския полуостров и в Афганистан. В допълнение, САЩ заплашва Русия със санкции заради украинските моряци, които незаконно преминаха руската граница.  ", "date": "2019.02.13", "title": "Лавров и Помпео обсъдили „мътната история“ за Скрипал"}
{"url": "http://epicenter.bg/article/Turtsiya-premahva-DDS-za-knigite-i-pechatnite-medii-/175177/7/0", "text": "Турция ще намали до нула данъка върху добавената стойност (ДДС) за книги, списания и вестници в регламент, който парламентът трябва да обсъди следващата седмица. Това обяви президентът Реджеп Тайип Ердоган вчера, съобщава Ройтерс.  Целта на тази стъпка е да се направят достъпни книгите и печатните медии, както и да се подкрепят издателите, които са били в неблагоприятно положение от цифровизацията на индустрията, каза Ердоган.  \"Въвеждането на нулевия ДДС върху книги и периодични издания ще бъде обсъждано като част от закон в парламента и ще бъде разширено до (всички) издатели и продавачи тази седмица,\" каза Ердоган в публично изказване в Истанбул.  Турците купуват книги, списания и вестници с нулев ДДС, ако са закупени директно от лицензиран издател или неговия уебсайт, от миналата седмица. На печатните медии и книгите, закупени от книжарници и други доставчици, бе наложен редовен данък от 8%.  През 2017 г. в Турция са били разпространени общо 1,66 млрд. броя периодични печатни издания, от които над 90% са вестници, според официални данни. През 2017 г. са публикувани общо 58 027 книги, показват данните.", "date": "2019.02.13", "title": "Турция премахва ДДС за книгите и печатните медии "}
{"url": "http://epicenter.bg/article/Gorbachov-predupredi--Ima-opasnost-ot-nova-nadprevara-vav-vaorazhavaneto--SASht-se-stremyat-kam-hegemoya/175200/7/0", "text": "Михаил Горбачов бе съветският държавник, който през 1987 г. подписа Договора за ликвидиране на ракетите със среден и малък обсег на действия. Договорът, който сложи край на Студената война. От американска страна той бе подписан от президента Роналд Рейгън.   Този месец обаче САЩ обявиха, че се изтеглят от споразумението. Бившият съветски ръководител коментира ситуацията в авторска статия за в. „Ведомости“, пише онлайн изданието на немския „Шпигел“.   Горбачов е носител на Нобелова награда за мир, който сега предупреждава за последствията от напускане на Договора и прекратяване на неговото действие. „Съществува опасност от нова надпревара във въоръжаването“, пише Горбачов.  Spiegel.de припомня, че САЩ поставиха ултиматум на Русия, но ден преди да изтече обявиха, че се оттеглят от Договора. В крайна сметка и двете страни го направиха, като взаимно си прехвърлят обвиненията. Остава все пак срок от половин година, през който договорът може да бъде спасен.  Горбачов предупреждава, че от денонсирането „ще пострада сигурността на всички държави, включително САЩ. „Всички разбират, че нов кръг на надпреварата във въоръжаването с ракети, може да стане още по-опасен“, твърди 87-годишният политик.  Михаил Горбачов различава опасни и разрушителни тенденции в световната политика. С напускането на договора САЩ преследват целта да продължат своята „абсолютна военна хегемония“ и да премахнат всички ограничения във въоръжаването.   „Съжалявам, че изострената вътрешно-политическа ситуация в САЩ през последните години доведе на практика до прекратяване на диалога между двете страни по всички теми, също и по проблемите за ядрените оръжия“, пише Горбачов.  Той коментира с огорчение и факта, че немският външен министър Хайко Маас не е успял да постигне решение на проблема при совалката си в Москва и Вашингтон.  Още няма място за паника и има шанс за постигане на съгласие, пише още Горбачов. Spiegel.de припомня, че днес започва срещата на военните министри на държавите от НАТО в Брюксел, на която за първи път ще се разискват възможните последици от прекратяване на Договора за ракетите.  В срещата участва и Красимир Каракачанов. ", "date": "2019.02.13", "title": "Горбачов предупреди: Има опасност от нова надпревара във въоръжаването, САЩ се стремят към хегемония"}
{"url": "http://epicenter.bg/article/Filmat-za-Botev--Na-proshtavane--s-premiera-v-Sofiya/175193/6/0", "text": "Новият документален филм за Христо Ботев, озаглавен „На прощаване“, ще бъде представен в София. След първата изключително успешна премиера на лентата пред препълнената лекционна зала в Национален музей „Христо Ботев“ – град Калофер на 5-ти януари, зрителите от столицата също ще могат да й се насладят.   Прожекцията ще бъде на 21 февруари, четвъртък, от 19 часа, в 272 аудитория на Софийския университет, Ректорат, Северно крило. Събитието се организира с любезното съдействие на Студентски съвет при СУ.   Филмът е с продължителност 41 минути и е копродукция на „България ин моушън пикчърс“ и Национален исторически музей. Режисьор, оператор и монтажист е Борислав Марков-Бобсън, а сценарист и редактор – Атанас Янев.   Лентата се базира на документално-повествователния стереотип. Темата е основната опозиция, белязала личността на Христо Ботев и неговата епоха, а именно: свобода – робство. През призмата на една различна, иновативна и ексцентрична концепция, пресъздадена както с традиционни, така и с модерни изразни средства, и включваща обективно издържан хронологически и фактологически материал, се разкрива сложността и драматизма на 19 век в контекста на Ботевото слово и дело.   Това не е разказ само и единствено за „поета-революционер” или историческо разследване на неговата физическа смърт. Напротив – тук се изследва ликвидирането на Ботев в духовен и екзистенциален аспект, съвременното ни отношение към него, противопоставянето между позора и славата. Защото срещу борбата, свободата, саможертвата и величавата смърт, високомерно издига глава робското примирение на всичи онези „слепци с очи”, „глупци неразбрани” и „рояк скотове”.   Това са два свята, два избора, пред които сме изправени.    ", "date": "2019.02.13", "title": "Филмът за Ботев „На прощаване“ с премиера в София"}
{"url": "http://epicenter.bg/article/Restorant-Lebed-stava-ofitsialna-stsena-v-natsionalnoto-turne-na-Lili-Ivanova/175201/6/0", "text": "Eкипът на ресторант “Лебед” има удоволствието да обяви официално, че Гласът на Любовта в българска поп музика – Лили Иванова ще допринесе за едно истински незабравимо лято под звездите над езерото в Панчарево на 21-ви Юни, петък в 20:00.   След концертите на едни от най-големите имена в българската поп и рок музика - Васил Найденов, Любо Киров, Миро и Легендите, два класически концерта с концерт-майстора на Кралската Опера в Лондон – Васко Василев, Солистите на Ковънт Гардън и неустоимата Светла Василева, както и едни от най-добрите български джаз инструменталисти като триото на Маестро Живко Петров, Веселин Веселинов-Еко и Димитър Семов - JP3, ресторант “Лебед” се превърна в своеобразен летен театър. Атмосфертата и красотата в късните летни вечери пред сцената на открито с естествения декор на езерото, се превърнаха в изкушение не само за публиката, но и за българските музиканти.   “  сподели Цветелина Павлова от мениджмънта на ресторант “Лебед”.   На 21-ви Юни в 20:00 часа заедно с Лили Иванова на сцената ще се качат и музикантите Ангел Дюлгеров (китари), Огнян Енев (кийборд, тромпет, саксофон), Орлин Цветанов (цигулка), Веселин Веселинов-Еко (контрабас и бас китара), Росен Ватев (барабани и перкусии) и вокална група Латида.   Билетите за концерта са в продажба от 14.02.2019 онлайн, на място в ресторант “Лебед”, както и в партньорските каси на Ивентим https://www.eventim.bg/bg/bileti/lili-ivanova--tour-2019-gabrovo-sofia-burgas-sumen-plovdiv-287/events.html, на място в ресторант “Лебед”, както и в партньорските каси на Ивентим.    Емил Николчев, +359.897.889.087, р-т “Лебед”", "date": "2019.02.13", "title": "Ресторант Лебед става официална сцена в националното турне на Лили Иванова"}
{"url": "http://epicenter.bg/article/Vietnam-izprashta-50-000-rabotnitsi-v-Balgariya--/175178/4/0", "text": "През 2019 година Виетнам цели да изпрати 120 000 виетнамци на работа в чужбина, насочвайки се към пазари като Япония, Южна Корея, Тайван, Румъния и България, предаде виетнамската информационна агенция ВИА.   По думите на заместник-директора на отдела за работа в чужбина към министерството на труда, по въпросите на инвалидите от войната и социалните грижи Нгуен За Лием много източноевропейски страни проявяват интерес към виетнамски работници.   Наред с традиционните пазари стотици хиляди работни места са достъпни за виетнамците в Европа благодарение на споразумения за сътрудничество в областта на труда, подписани в края на 2018 година.   Например България има нужда от 50 000 виетнамски работници в строителството, шивашката и текстилната промишленост, високотехнологичното селско стопанство и медицинското обслужване, твърди Лием.   Икономистът Стоян Панчев коментира пред Bulgaria ON AIR., че след като българските работници заминават да работят в страни от Западна Европа, то е нормално да се наложи и у нас да се внася работна сила и то при ясния недостиг на кадри в много сфери на бизнеса.Още по темата  По думите му евентуалните виетнамски работници, ако им е изгодно и дойдат у нас, ще заемат работни места, които българи не желаят.  \"Социалната държава донася този ефект. Когато имаш възможност да не работиш и все пак да оцеляваш, ти можеш да направиш избора - не на тази работа ми е твърде ниска заплатата и съответно мога да използвам социалната си държава, за да преживявам\", обясни Стоян Панчев.  Икономистът обаче се съгласи с експерта от КНСБ Любослав Костов, че евентуалната внесена работна ръка от Изтока ще бъде нискоквалифицирана и ще става въпрос по-скоро за сезонни работници.  Костов беше категоричен, че идването на виетнамците в България ще представлява социален дъмпинг спрямо българските работници.  \"За българския бизнес това е добре дошло. Ако ще идват тези хора, те трябва да са на същите заплати като българските или да не се подбива българският пазар на труда, защото постоянно казваме, че няма хора, но нищо не правим, за да задържим нашите хора тук\", категоричен беше представителят на КНСБ.   Любослав Костов допълни, че страната ни трябва вместо да вкарва евтина работна ръка от различни страни, да работи за повишаването на доходите у нас, което така или иначе трябва да стане, за да приемем еврото и за да задържаме качествените специалисти у нас.    Броят на работещите в чужбина виетнамци се е увеличил до 142 860 през 2018 година, което е с около 30 процента повече от поставената годишна цел.   По данни на отдела за работа в чужбина 2018 година е била пета поредна, през която броят на виетнамските работници, изпратени в чужбина, е надхвърлил 100 хил.   Япония е останала най-големият чуждестранен трудов пазар за виетнамците, като е приела 68 737 работници, следвана от Тайван - 60 369 работници, и Южна Корея - 6538 работници.", "date": "2019.02.13", "title": "Виетнам изпраща 50 000 работници в България!  За бизнеса е добре дошло, смята КНСБ"}
{"url": "http://epicenter.bg/article/Poredno-ponizhenie-na-proizvodstvoto-v-ES-i-v-evrozonata-prez-dekemvri-i-ryazak-spad-v-Balgariya/175183/4/0", "text": "През декември 2018-а година индустриалното производство в еврозоната и в целия Европейски съюз отбелязаха пореден по-силен от очакваното спад, показват данни на Евростат, като в същото време производство в България отбеляза дори още по-солидно понижение.  Производството в рамките на еврозоната се сви през декември с 0,9% спрямо ноември, когато се понижи с цели 1,7% (най-солидно влошаване от февруари 2016-а година) и при очаквания за доста по-умерен спад с 0,4 на сто.  Поредно понижение регистрира производството на стоки с недълготрайна употреба (спад с 1,5%), на средствата за производство (също с 1,5%) и на енергия (с 0,4%), докато производството на стоки с дълготрайна употреба се увеличи с 0,7 на сто.  Спрямо година по-рано индустриалното производство в еврозоната се сви през декември с цели 4,2% след понижение с 3,0% през ноември и очаквания за спад с 3,3 на сто. Средствата за производство пък се понижиха с цели 5,5% спрямо година по-рано след спад с 4,4% през ноември.  Днешните данни са поредно доказателство за запазване на тренда на забавяне на икономическия растеж в еврозоната, като по-рано този месец Европейската комисия прогнозира отслабване на растежа на БВП в региона на единната валута през 2019-а година до 1,3% от 1,9% през 2018-а година.  Производството в целия Европейски съюз се понижи през декември с 0,5% спрямо ноември, когато се сви с 1,2%, като на годишна база беше индустриалното производство се понижи с 2,7% след спад с 1,9% през предходния месец.  Според данните на Евростат индустриалното производство в България пък се понижи през декември с цели 2,3% спрямо ноември, когато нарасна с 0,4 на сто. Това представлява първо влошаване на производството в нашата страна от три месеца насам, като по-голям спад беше отчетен в едва четири от останалите страни-членки на Европейския съюз.  На годишна база индустриалното производство в България се понижи в края на 2018-а с цели 3,8% след повишение с 1,2% през ноември, излизайки на негативна територия за втори път през последните четири месеца. По-голям спад на производството през декември беше отчетен в шест от останалите членове на ЕС.    ", "date": "2019.02.13", "title": "Поредно понижение на производството в ЕС и в еврозоната през декември и рязък спад в България"}
{"url": "http://epicenter.bg/article/Prokuraturata--Ekstradirat-Mityo-Ochite-u-nas-v-petak/175156/3/0", "text": "Турските съдебни власти са уважили искането на главния прокурор за екстрадиция на Димитър Желязков, като предаването му ще стана на 15-ти февруари.   „Уважено е искането на главния прокурор за екстрадирането на Димитър Желязков от Турция в България, съобщи пред \"Фокус\" говорителят на главния прокурор Румяна Арнаудова.   ,,Фактическото предаване ще бъде осъществено на 15 февруари в полицейски участък на летище „Ататюрк“ в Истанбул в съответствие с предложения от ГД „Орхана“ при Министерство на правосъдието на България план, който е одобрен и от турското министерство на правосъдието. В изпълнение на този план трима служители на ГД „Охрана“ ще приемат задържания Желязков и ще го конвоират до България с полет, пристигащ на летище София в същия ден'', добави Румяна Арнаудова.  ", "date": "2019.02.13", "title": "Прокуратурата: Екстрадират Митьо Очите у нас в петък"}
{"url": "http://epicenter.bg/article/Lyubomira-Budakova--Gebrev-vliza-v--quot-Dunarit-quot--8-mesetsa-sled-istoriyata-s-natravyaneto-mu-/175158/3/0", "text": "Историята с отравянето на Емилиян Гебрев е димка, пусната от една група хора, за да заблуждава противника, в конкретния случай това е обществото. Документално Гебрев е в \"Дунарит\" от 2016 г., 8 месеци след историята с отравянето му - той е хоспитализиран през април 2015 г.. Това заяви в \"Денят на живо\" главният редактор на в. \"Монитор\" Любомира Будакова за гигантската манипулация, с която обкръжението на Гебрев опита да го изкара жертва на отравяне с Новичок от руското ГРУ на територията на страната.  Както изясни на специална пресконференция главният прокурор Сотир Цацаров става дума за натравяне с хлорпирифос, веществото, открито от разследващите в салатата от рукола в ресторанта, а също и в кафемашината в дома на Гебрев, както и в повърнатото от сина му. Този пестицид се води органофосфорен инсектицид за борба срещу неприятели по лозя, овощни, технически и житни култури, и е силно токсичен. Разследването е стигнало и до земеделския производител, а съдържанието на веществото е било в минимално количество. Медицинската експертиза е показала остра интоксикация с форсфоро-органично съединение.  За Любомира Будакова това е поредната димка, като разследване на \"Монитор\" доказва безспорно, че Емилиян Гебрев документално се появява в \"Дунарит\" през януари 2016 г ., а е хоспитализиран за въпросното отравяне през април 2015 г., тоест 8 месеца преди влизането му в \"Дунарит\".  \"Трудно можем да видим в тази история друга руска следа, освен следата между Гебрев и Москва, неговите партньори. Намесата на \"Дунарит\" изобщо няма връзка и няма нищо общо с историята с отравянето. Не може да се подлъгваме на димките на едни хора, които в момента обслужват собствените си интереси\", подчерта главният редактор на \"Монитор\".  \"България губи това, че в момента нейния имидж и нашия имидж се чернят от група хора, които опитват чрез този случай да обслужат собствените си интереси, да избягат от правосъдието\", изтъкна Любомира Будакова негативите за страната от шума около предполагаемо отравяне с Новичок на обвиняемия Емилиян Гебрев.  \"Нашето разследване показва как група хора опитва да хвърля димки в обществото. Всичко изглежда изключително сложно, докато не сложиш фактите на масата с неговата връзка с опитите за кражба на \"Дунарит\", защото групата около \"Дунарит\" дължи около 200 милиона лева на КТБ, в конкретния случай на ужилените от Цветан Василев вложители\", посочи Любомира Будакова.  По думите й държавата си остава основен кредитор на \"Дунарит\". \"Това, което ние започнахме като разследване, е че той за първи път прави опит за кражба на \"Дунарит\" през 2016 г. Гебрев заявява своя интерес, когато опитва да закупи акции с мижава себестойност. Той твърди, че бил поканен да \"спаси\" \"Дунарит\" - слагам кавички, защото \"Дунарит\" и сега е в отлично състояние, неговата пазарна стойност и в момента е 300 млн. лв.\", каза Любомира Будакова.  Тя видя връзка между димките около Гебрев и действията на правосъдието - \"самият Гебрев се сдоби с първото си обвинение миналата година, сега му бе прецизирано\".", "date": "2019.02.13", "title": "Любомира Будакова: Гебрев влиза в \"Дунарит\" 8 месеца след историята с натравянето му "}
{"url": "http://epicenter.bg/article/Ekstradirat-Mityo-Ochite-u-nas-v-petak/175159/3/0", "text": "Турските съдебни власти са уважили искането на главния прокурор за екстрадиция на Димитър Желязков, като предаването му ще стана на 15-ти февруари.  „Уважено е искането на главния прокурор за екстрадирането на Димитър Желязков от Турция в България'', потвърди пред Novini.bg говорителят на главния прокурор Румяна Арнаудова.  ,,Фактическото предаване ще бъде осъществено на 15 февруари в полицейски участък на летище \"Ататюрк\" в Истанбул в съответствие с предложения от ГД \"Орхана\" при Министерство на правосъдието на България план, който е одобрен и от турското министерство на правосъдието. В изпълнение на този план трима служители на ГД \"Охрана\" ще приемат задържания Желязков и ще го конвоират до България с полет, пристигащ на летище София в същия ден'', добави Румяна Арнаудова.   72 часа, след като Желязков стъпи на българска земя, би трябвало да се гледа мярката му за неотклонение.   Димитър Желязков бе задържан в Истанбул на 4 август при съвместна акция на българските и турските власти. Тя бе продължение на акция, започнала в Бургас, от която Очите успял да се изплъзне. Димитър Желязков бе обявен за официално издирване от Интерпол във връзка с участие в организирана престъпна група, занимаваща се с рекет, изнудване и палежи.  ", "date": "2019.02.13", "title": "Екстрадират Митьо Очите у нас в петък"}
{"url": "http://epicenter.bg/article/Anita-Meyzer-se-vrashta-v-zatvora-za-kratko/175169/3/0", "text": "Анита Мейзер получи наказание 2 години затвор, след като беше призната за виновна по двете повдигнати й обвинения – за убийство по непредпазливост на съпруга й Николай Димов и за предлагането на подкуп на разследващ полицай. Решението е на Върховния касационен съд и е окончателно, съобщи Дарик.   Мейзер вече е задържана и изтърпи присъдата си в Сливенския затвор. От нея ще бъде приспаднат досегашния й престой зад решетките, който е повече от 22 месеца.   ВКС е уважил и граждански иск, предявен от майката на Димов, в размер на 100 000 лева. Освен това Мейзер трябва да плати и глоба в размер на 4 000 лева.   Последната инстанция е намалила наказанието на Мейзер, която от Варненския апелативен съд получи 3 години затвор.   Смъртта на 39-годишния Николай настъпи при заснемането на клип, демонстриращ неговата сила. Във фаталната нощ на 14 август 2016 г. културистът легнал на масажната маса в апартамента на Анита и поискал от нея да му сложи две „свински опашки” на краката, една на ръцете зад гърба му и две на врата, за които настоял да бъдат стегнати допълнително   Когато обаче се опитал да се освободи от тях, примката се затегнала и довела и до задушаването му. В същото време Мейзер се опитвала да включи телефон, за да запише клипа. Виждайки че съпругът й получава гърчове, тя изпаднала в паника. Успяла единствено да го освободи от „свинските опашки” на ръцете му.   Мейзер се уплашила, че ще бъде единствената заподозряна за смъртта на културиста и решила да изнесе трупа от апартамента. Бутнала го от масажната маса в сак, който се опитала да издърпа извън жилището.   Тялото обаче изпаднало от чантата. Тогава Анита Мейзер решила да си създаде алиби, че не е била в дома си, когато мъжът й е починал. Тя се измила и преоблякла, а с автомобила си отишла да пазарува до близка бензиностанция, за да може да бъде запечатана от камерите. После посетила магазин за хранителни стоки, където също имало видеонаблюдение и междувременно изхвърлила пакета със „свински опашки\", както и тази, която успяла да скъса от ръцете на Николай.   По-късно, след като била отведена за разпит, Мейзер предложила на разследващия полицай Веселин Радев подкуп от 10 000 евро, после – 20 000 евро, а накрая вдигнала сумата до 30 000 евро.  ", "date": "2019.02.13", "title": "Анита Мейзер се връща зад решетките,  ще изтърпи присъдата си в Сливенския затвор."}
{"url": "http://epicenter.bg/article/Baneva--Hibridni-voyni-mezhdu-Koleda-i-Nova-godina--Absurd--Samnyavam-se-togava-da-ima-trezven-rusnak/175184/3/0", "text": "Да се организират хибридни войни между Коледа и Нова година, е абсурдно. Съмнявам се тогава да има трезвен руснак на територията на руската федерация. С тези думи обвинената за участие в престъпна група за пране на пари и данъчни престъпнелия Евгения Банева отговори на изявление на зам.- главният прокурор Иван Гешев от преди месец, с което той обяви, че Николай Банев се е свързал с руски лобисти от килията и е поискал убежище там за себе си и семейството си, съобщи Канал 3.   Коментарът на Банева дойде днес преди заседанието в спецсъда, от който тя ще иска да излезе на свобода. \"Никой от килията не може да иска убежище от чужда държава. Аз съм юрист и знам това. Ако съм искала да изпратя децата си да учат в Русия, щях да го направя отдавна. Банева, както и други арестанти, се оплака от условията в следствения арест. Тя лежи в килия на булевард \"Г. М. Димитров\" в София. Банева посочи, че е била подложена на пълен тараш, подчертавайки, че е усвоила арестанския жаргон.   \"Нищо не бе открито. Няколко пъти нахълтваха в килията ми около 7-8 души с металдетектори и проверяваха дюшеци, дрехи, храни, всичко, обясни Банева. В началото на новата година тя е била преместена в друга килия. Бизнес дамата каза, че ако води предизборна кампания за евроизборите от ареста, ще се види в колко лоши условия живеят арестантите.   Дали съдът ще освободи Банева, ще се решава по-късно днес, тъй като тя е с нови адвокати, които ще се запознават с всички материали по делото в продължение на час.", "date": "2019.02.13", "title": "Банева: Хибридни войни между Коледа и Нова година? Абсурд! Съмнявам се тогава да има трезвен руснак"}
{"url": "http://epicenter.bg/article/Baanka/175189/3/0", "text": "Това стана ясно от брифинг на главния прокурор Сотир Цацаров.   След като са били прехвърляни в България, парите са били трансферирани в чужбина.   За прехвърлянето на пари съобщи в Twitter депутатът от опозицията на Венецуела Карлос Папарони. \"Успяхме да спрем незаконна транзакция на узурпаторите, които искаха да продължат плячкосването на \"Петролеос де Венесуела\", чрез брокерска къща в България. Продължаваме битката да защитим имуществото на Републиката. Напред Венецуела!\", написа преди няколко дни Папaрони. Сега това беше де факто потвърдено от Цацаров.   Главният прокурор на България обаче не говори за брокерска къща, а за банкови сметки.   Обвинител номер едно призна и, че  визирайки службите на САЩ. Установена е банката, лицето-титуляр на сметките и конкретните сметки. От тях са правени преводи към други държави, като според Цацаров в повечето случаи основанията за тези преводи били недействителни - например за закупуване на храни, за закупуване на оборудване на Венецуелската спортна федерация.   Сметките в банката са били открити по редовен път, но в момента се извършва пълен мониторинг и проверка от страна на ДАНС. Тепърва ще се прави анализ на информацията и ще се събират още данни, за да бъде преценено дали да бъде повдигнато обвинение за пране на пари.   Цацаров посочи, че най-вероятно става дума за целенасочен механизъм за изнасяне на парични средства. Главният прокурор посочи, че случващото се няма общо с политическата ситуация във Венецуела в момента.  \"Тогава, когато информацията бъде обобщена и имаме пълна картина на преводите, ще бъдат предприети необходимите мерки, за да бъде анализирана тази информация и прокуратурата да прецени дали да започне извършването на действия по наказателно производство за пране на пари. Същевременно са взети всички мерки за това остатъчните средства, които са в немалък размер по тези сметки, да са поставени под пълен контрол и да не се допускат преводи от сметките\", каза още Цацаров.  Венецуелската компания е санкционирана от САЩ  В края на миналия месец САЩ обявиха, че въвеждат санкции срещу венецуелската държавна петролна компания \"Петролеос де Венесуела\" (PDVSA), която е де факто монополист в тази дейност в страната с най-големите доказани петролни запаси в света. Блокираните активи на PDVSA бяха за 7 млрд. долара. Причината за блокирането на парите е да не се присвояват активи на венецуелския народ от президента Николас Мадуро.  Няколко дни по-късно депутатът от венецуелския национален парламент Карлос Папарони обяви, че национална петролна компания \"Петролеос де Венесуела\" (PDVSA) се е опитала да изнесе държавни средства в няколко страни, в това число и България. \"Петролеос де Венесуела\" иска да използва брокерска къща в България, за да продължи да краде парите на Венецуела. Вече се свързахме с България!\", заяви тогава депутатът в \"Туитър\".  Днес американският посланик Ерик Рубин каза, че американското правителство работи в сътрудничество със страни от ЕС, за да гарантира, че богатството на народа на Венецуела няма да бъде откраднато. Той посочи, че американското и българското правителство работят в отлично сътрудничество.  ", "date": "2019.02.13", "title": "Венецуела е извършвала вероятно пране на пари през българска банка"}
{"url": "http://epicenter.bg/article/Evgeniya-Baneva-ostava-v-aresta/175210/3/0", "text": "Евгения Банева остава в ареста. Това реши Специализирания наказателен съд, предаде Нова телевизия.   Преди да започне заседанието Евгения Банева се оплака от потресаващи условия в килията й. „Условията в т.нар. „луксозен арест” на „Г.М. Димитров” са потресаващи и може да се получи интересно, ако ми позволят да си водя кампанията за евроизборите от килията, за да може да види обществеността в какви условия лежат арестантите в Р България, горд член на Европейския съюз\", каза Банева. Тя коментира информацията, че е имала контакти с близки от килията. „Това е поредното нещо, което аз отнасям към предварително обявена за виновна. Защото на 28 декември при акция по намиране на телефона на моя съпруг, подобна акция наречена на арестантски жаргон „пълен тараш“ беше извършена и в моята килия. Нищо не беше открито. Пълният тараш беше последван от още два други пълни тараша няколко дни по-късно. По разпореждане на прокуратурата бях преместена в нова килия, където също бях подложена на около четири нови пълни тараша, някои, от които в стил „Рамбо“, заяви Банева. Тя обясни, че при обиска в килията ѝ нахълтали 6-7 души с метални детектори за откриване на непозволени предмети. По време на акцията се изважда всичко от помещението – дрехи, храни, „обзавеждане“. „Ако е имало нещо, което е трябвало да бъде намерено, да е било намерено. Иначе всички останали внушения намирам за абсолютна лъжа“, категорична бе съпругата на Николай Банев. Прокурорът Мария Дойчева заяви, че съгласно Наказателно-процесуалния кодекс обвиняемите лица нямат задължение да говорят истината и Банева се възползва от това. „Съдебно-компютърната експертиза е безусловен факт, нейните съобщенията с мъжа й също, разговорите с децата също, разговорите с представителите на руската страна също“, заяви Дойчева. Тя добави още, че искането на Банева за промяна на мярката й е поискана по общия ред, а не по здравословни причини. Прокурорът обясни още, че ако Банева поиска да води кампанията си от килията ще й бъде осигурен достъп и прокуратурата няма да й пречи. Заседанието на Специализирания съд беше отложено с 1 час, заради искане на Банева и адвокатите ѝ да се запознаят с документацията по делото. Съдийският състав трябва да реши дали да измени мярката й от задържане под стража в по-лека.  От 6 декември 2018 г., Евгения Банева и съпругът й Николай Банев, са в ареста по обвинение за участие в организирана престъпна група за данъчни и длъжностни престъпления и пране на пари. Банев вече поиска да излезе на свобода, но и първоинстанционният Наказателен съд, и Апелативният специализиран съд му отказаха. Междувременно стана ясно, че Инициативен комитет е решил да издигне кандидатурата на Евгения Банева на евровота през май.  ", "date": "2019.02.13", "title": "Евгения Банева остава в ареста"}
{"url": "http://epicenter.bg/article/Poslanik-Rubin-/175163/2/0", "text": "Титулярът на сметките, по които са превеждани милиони евро от Венецуела, има няколко гражданства, освен българско. Живее и в различни държави и в момента не е на наша територия.  Информацията по случая е получена от САЩ както по дипломатически, така и по оперативен път - за парични преводи, извършвани от Държавната петролна компания на Венецуела по доверителна сметка в банка в България. Титулярът й е регистриран и като адвокат, а към сметката има подсметки уж на негови клиенти, по които са постъпвали преводите от Венецуела. Това стана ясно след среща на посланика на САЩ Ерик Рубин с премиера Бойко Борисов, главния прокурор Сотир Цацаров, вътрешния министър Младен Маринов и шефа на ДАНС Димитър Георгиев    \"Току що имахме чудесна беседа с министър-председателя и с главния прокурор. Решаващата част от нашата дискусия, съвместно с други въпроси,   заяви дипломатът на САЩ след като четиримата застанаха пред медиите на \"Дондуков\" 1.   Причина за срещата е съвместната акция на ДАНС и американското разузнаване в българска банка заради пране на пари от Венецуела.   В резултат от проверките у нас ще започне досъдебно производство за пране на пари.  Така се  . Политикът първи обяви, че нашата страна е била брънка в схема за изнасяне на държавни активи от разтърсваната от антиправителствени протести южноамериканска страна \"Има необходимостта да спрем нелегалния трансфер на парични средства от Венецуела.  заяви на бирифнг в МС амераканският посланик Ерик Рубин.  Той похвали сътрудничество между България и САЩ.   Бих искал да отбележа отличното сътрудничество между нашето правителство и българското правителство и между нашите праоохранителни органи, за да гарантираме, че информация се обменя и че се предприемат действия\", каза дипломатът.   След което даде думата на Сотир Цацаров.   \"От партньорите от САЩ е получена информация за парични преводи от Венецуела, по-точно от държавната петролна компания на Венецуела, за които са били използвани български банкови сметки. След детайлизиране на тази информация е , след което са били извършвани други преводи, в резултат на което част от средствата са били изнесени от тези банки и са били трансферирани в банки в други страни\", каза Сотир Цацаров.   Според главния прокурор  .   В банката, в която са били открити тези сметки, се  , посочи още Сотир Цацаров. Според него, след като пълната проверка приключи, ще се види дали има основание да се говори за пране на пари. Но същевременно са взети мерки останалите парични средства да не напускат сметките.   ДАНС извършва действия, които са свързани с нашите функции, свързани с дейности по изпиране на пари, потвърди и шефът на ДАНС. Димитър Георгиев обясни, че са получили пълно съдействие от страна на БНБ.   ДАНС работи по случая. Агенцията започва „пълен мониторинг и пълна проверка” на банката със съдействието на БНБ, като главният прокурор уточни, че по първоначални данни сметките са редовно открити и финансовата институция не е обект на подозрение.  „Взети са мерки остатъчните средства да се поставят под пълен контрол. Преводи от сметките няма да се допускат”, подчерта Цацаров.  ", "date": "2019.02.13", "title": "Рубин след срещата с Борисов: Трябва да спрем нелегалния трансфер на пари за Венецуела!"}
{"url": "http://epicenter.bg/article/Tsvetanov-GERB-shte-podkrepi-kontseptsiyata-na-VMRO-za-tsiganite--nyama-da-smenya-TsIK-i-nyama-da-sdava-vlastta/175180/2/0", "text": "ГЕРБ ще подкрепи концепцията за циганите след редакционни бележки и не смята да сдава властта, ако загуби евровота, предава Канал 3.  \"Не разглеждаме тази възможност, защото сме уверени в победата. Аз го казвам от тази гледна точка на това, което имаме като социология.  Този коментар той направи след среща с британската посланичка Ема Хопкинс в парламента по обед, само три часа преди заседанието на комисията за контрол над службите по повод отравянето на бизнесмена Емилиян Гебрев, за което нашите власти си партнират с британските служби заради подозренията, че е намесен един от тримата руски агенти, отровили Скрипал миналата година. Цветанов призна, че двамата са обсъдили въпроса. \"И тази тема я засегнахме малко, няма новини\", лаконичен бе той. По принцип имаме много добро парламентарно взаимодействие и всички свързано с тема сигурност, каза за темата на разговора с дипломатката Цветанов.  Той подчерта, че ГЕРБ няма да отстъпи на БСП за смяната на ЦИК, за да не ги обвинят после от опозицията, че го правят нарочно за изборни манипулации.  \"Един месец преди стартирането на процедурите по-добре да остане ЦИК, назначена точно от БСП. Това ще е гаранция, че изборите ще бъдат прозрачни. Искаме да работим по правилата, не се притесняваме от политическо състезание\", заяви шефът на депутатите от управляващата партия.  Цветанов даде да се разбере, че ГЕРБ ще подкрепи концепцията за циганите, изработена от ВМРО, но след редакции на някои от текстовете.  \"Към момента не се констатират резултати от интеграцията, които всички ние очакваме. Няма партия, която да не подкрепи едно предложение, свързано със спазване на закона от всички и както някои получават социални помощи, така също да бъде обвързано с техните ангажименти за плащане на данъци и знанията на децата им, трудовите им навици\", коментира той за ромите. Според Цветанов \"някои от текстовете трябва да бъдат доста по-обрани, защото трябва да избегнем всяка възможност за манипулации в предизборния период\".  Коалиционният съвет не се е събирал отдавна, но това било заради заетост на членовете му. Непровеждането му не пречело на работата. \"Коалицията е стабилна, нормално е в определени моменти да имаме различно мнение. Поели сме ангажимент за 4-годишен управленски мандат, споразумението не е нарушено, имаме различни теми извън обхвата на коалиционното споразумение и управленската програма\", отсече Цветанов.  Още утре вечер с Каракачанов щели да си поговорят по коалиционни въпроси в Мюнхен, където ще участват заедно в Мюнхенската конференция. А днес Цветанов вече е разговарял и с другите двама лидери от ОП - с Валери Симеонов и със Сидеров, все по въпроса за утрешното гласуване на Изборния кодекс. Освен това в коалиционен формат вчера обсъдили законодателната програма за седмицата.  По повод ранното приключване на работата на парламента, малко след 11 часа, шефът на ПГ на ГЕРБ коментира, че \"в някои няма достатъчно законодателство\", но затова пък депутатите щели да си наваксат с работата следобед в три важни комисии, сред които и правната, която трябва да гласува Изборния кодекс на второ четене.", "date": "2019.02.13", "title": "Цветанов:ГЕРБ ще подкрепи на ВМРО, няма да сменя ЦИК и няма да сдава властта при загубен евровот"}
{"url": "http://epicenter.bg/article/Galap--Patsientite-namalyavat--razhodite-za-onkologiya-se-uvelichavat/175187/2/0", "text": " В същото време доставянето на комплексна грижа за хората с онкологични заболявания остава мит. Това показват анализът за 2018 г. на „Индекс на болниците“*. Той е направен на база данните на НЗОК за дейността на лечебните заведения в тази област през изминалата година.   Броят на пациентите в тях варира от под 20 до над 1000. Една от причините за тази диспропорция е откриването на нови центрове, които тепърва ще привличат пациенти.   . Повишила се е и средната стойност на химиотерапията на пациент за годината – от 10 257 лв. през 2017 г. на 13 400 лв. през миналата година. Най-голяма разлика спрямо средната цена на химиотерапия отново е в онкохематологията. Така например в СБАЛХЗ средната стойност на терапията за година е била 22 222 лв. С по-висок разход за химиотерапия от средния също така са КОЦ-Пловдив, УМБАЛ „Дева Мария“, УМБАЛ „Аджибадем Сити Клиник“ и др.    Така например в УМБАЛ „Ст. Киркович“ в Ст. Загора средната стойност на терапията на пациент за година е 1468 лв., а в МБАЛ „Д-р Тота Венкова“ – 5334 лв.      Една от основните е  , които повишават себестойността на терапията. Успоредно с това обаче продължават да съществуват и  , които според специалистите немотивирано повишават разходите. Сред тях са  , съмненията доколко се извършва генетично типизиране при назначаването на персонализирани терапии и се спазват фармакотерапевтичните ръководства.   . През изминалата година от всички 42 лечебни заведения този вид терапия осъществяват 20 срещу 21 през 2017 г. Броят на пациентите, които са се получили лъчетерапия през 2018 г. са били 15 204 срещу 15 601 през предходната година.   . От 30 броят на лечебните заведения, които осъществяват тази услуга за година нараства на 33. Пациентите, които са били наблюдавани в тях пък достига 74 587.    Едва 2 151 души са получили палиативни грижи, платени от здравната каса през миналата година срещу 2 181 през 2017 г. Броят на лечебните заведения, които са предоставяли услугата през миналата година е бил 19 срещу 20 през 2017 г.   Реално обаче са функционирали още по-малко лечебни заведения, защото в 10 от тях за цялата година са били обгрижени по-малко от 50 пациенти, а ежегодно нужда от подобни услуги в страната имат над 17 000 души.   Къде колко пациенти са били лекувани от онкологични заболявания през 2018 г. може да видите ТУК.   *      ", "date": "2019.02.13", "title": "Галъп: Пациентите намаляват, разходите за онкология се увеличават"}
{"url": "http://epicenter.bg/article/Patriarh-Neofit-vav-Varna--Detsata-iskat-poveche-laska--otkolkoto-nasilie/175188/2/0", "text": "За сега Св.Синод няма становище за Националната стратегия за детето. Този текст, който излезе на сайта, не е разгледан, той е частно мнение. Това каза във Варна Негово Светейшество българският патриарх и Софийски митрополит Неофит, пише  . Той дойде в сряда сутрин за 50-годишния юбилей на Варненския и Великопреславски митрополит Йоан, за който беше отслужена съборна св.Литургия в катедралата „Св.Успение Богородично“. „Специално за възпитанието на децата ще излезем с ново становище. Трябва много да се внимава, защото душите на децата са нежни и искат повече ласка отколкото насилие“, коментира още патриархът.   Ловчанският митрополит Гавриил, който беше сред гостите, отново припомни своето изявление за първоночалното становище, което беше свалено от сайта на БПЦ.Според него срокът до 8 февруари е бил кратък, а църквата е трябвало да заяви своята позиция по такъв изключително важен въпрос за бъдещето на децата, иначе хората щели да нарекат синода „спален вагон“.“Не става въпрос за насилие, а по-скоро да не се стигне до другата крайност като в някои страни, например Норвегия. Ние искаме децата да имат права, но и родителите да имат права.Не съседът да се обади и да дойдат институциите и да вземат детето от родителите му“, каза митрополитът.Според него в някои училища в чужбина имало надпис „ако родителите ви се карат, обадете се на този телефон“ и децата плашели с наказание майките и бащите си вкъщи.Митрополит Гавриил изрази съжаление за големия текст за абортите, който предизвикал реакции по този болезнен въпрос.Трябвало само да се припомни позицията на БПЦ, че абортът е убийство и смъртен грях.   За 50-годишния му юбилей патриарх Неофит връчи орден „Св.Йоан Рилски“-Iстепен на Варненския и Великопреславски митрополит Йоан. Министър-председателят Бойко Борисов му изпрати поздравителен адрес и златна юбилейна монета за 140-годишнината на Българската екзархия. В св.Литургия участваха 8 български митрополити и 8 представители на чужди църкви- гръцката, украинската, румънската, полската и др. ", "date": "2019.02.13", "title": "Патриарх Неофит във Варна: Децата искат повече ласка, отколкото насилие"}
{"url": "http://epicenter.bg/article/V-Denya-na-lyubovta-kardiolozi-shte-preglezhdat-bezplatno-v-sotsialnata-kuhnya-na-ombudsmana/175191/2/0", "text": "Утре, 14 февруари, от 11.00 часа в шатрата на социалната кухня на омбудсмана Мая Манолова, разположена в двора на софийския храм „Св. Св. Кирил и Методий“, лекари от няколко столични болници ще извършат безплатно профилактични прегледи на социално слаби хора.   Събитието е подкрепено от водещи кардиолози, общопрактикуващи доктори и специализанти от „Аджибадем Сити Клиник“, УМБАЛ „Св. Анна“, Университетска болница „Александровска“, Българския лекарски съюз и Българския червен кръст. Това съобщиха от пресцентъра на омбудсманът.   „Любовта, която носим в сърцата си, има различни измерения. Но грижата, вниманието, човешкото отношение към ближния и особено към най-уязвимите хора, са най-висшата й проява. Неслучайно избираме този ден за инициативата и неслучайно каним лекари, предимно кардиолози, защото в основата е сърцето, което за да дава любов, трябва да е здраво“, е посланието на омбудсмана.   Междувременно, утре е 40-ият работен ден на социалната кухня. Проектът стартира на 17 декември м.г. с благословението на Негово Светейшество Българския патриарх и Софийски митрополит Неофит, по инициатива на омбудсмана Мая Манолова и с подкрепата на Българския червен кръст и Министерството на земеделието, храните и горите.   Храната се приготвя абсолютно безвъзмездно от сертифицирана кетърингова фирма на Милен Цанов и Александър Ковачев, с продукти, дарени от големите търговски вериги – Кауфланд, Лидл, Билла, ТМаркет, от Асоциацията на месопреработвателите в България, фирма Лактима Балкан и др.", "date": "2019.02.13", "title": "В Деня на любовта кардиолози ще преглеждат безплатно в социалната кухня на омбудсмана"}
{"url": "http://epicenter.bg/article/Eto-spisakat-s-novite-poslanitsi/175192/2/0", "text": "16 нови български дипломати се отправят към различни точки на света, след като президентът  Румен Радев  даде зелена светлина за назначенията им. На закрито заседание кабинетът одобри въртележката на посланиците ни, след като те бяха предварително одобрени от президента. Ето за първи път пълен списък на избраниците от втората вълна, цитиран от   – бил е посланик в Япония и Република Корея. Образование - икономист, журналист (мaгистър по бизнес администрация от Суинбърнския технологичен университет в Мелбърн, Австралия). В дипломатическите среди е от времето на президента Петър Стоянов.   – професионален дипломат, в момента заместник-министър на външните работи. Бил е постоянен представител на РБ в Съвета на Европа, български посланик в Израел, както и ръководител на делегацията на ЕС в Узбекистан. Сочат го като един от най-перспективните дипломати. Той сменя бившата шефка на правителствения протокол Боряна Симеонова.  – директор на дирекция „Външно-политически информация и координация“ в МВнР,  бил е посланик във Виетнам и Япония.   – бивш вицепремиер и министър на МВР, настоящ началник на кабинета на министър-председателя. Тя ще замени специалста по хебраистика  с шест езика Димитър Михайлов.  Президентът дълго време спъваше това назначение, за което лично премиерът настоява. – професионален дипломат. В момента работи в ПП – Брюксел, представител на България в Комитета по политика и сигурност (КОПС).  – дипломат от кариерата. Бил е служебен премиер и министър на външните работи (2013 г.), български посланик в Париж (два пъти) и в Рим. Това за него ще е трети последователен мандат, без прекъсване, което е в нарушение на закона.  – арабист,  професионален дипломат. Ръководил е мисията ни в Сирия, доскоро бе посланик в Израел.  – Завършва Богословие в Папския Грегориански университет в Рим, философ и богослов, дългогодишен сътрудник към посолството на Малтийския орден в България.  – професионален дипломат. В момента е ръководител на Инспектората на МВнР, бил е посланик в Канада и във Виетнам.   – професионален дипломат. В момента изпълнява длъжността директор на дирекция „Политика за сигурност“ в МВнР, работил е в мисията ни към ООН в Женева и в Постоянната делегация към НАТО в Брюксел.   – дипломат от кариерата. Сега ръководи дирекция „Държавен протокол“ в МВнР. Била е в мисиите ни в Москва и в Лос Анджелис.   – юрист, бивш министър на правосъдието в правителството на Жан Виденов. Депутат и евродепутат от БСП. До скоро е бил посланик на България в Черна гора.    – професионален дипломат. В момента е генерален директор по политическите въпроси. Бил е заместник-министър на външните работи (2001-2005) а след това  посланик на България в Южна Африка, както и постоянен представител на България към ООН в Женева. Той е специален представител на генералния секретар на ООН за Централна Азия. – военен лекар. Директор на болницата в Русе, участвал е в редица военно-медицински мисии в Босна и Херцеговина, Афганистан, Ирак и др.     – професионален дипломат. Сега е заместник-министър на външните работи, била е в посолството ни в Лондон и посланик на България в Гърция.  – професионален дипломат. Секретар на МС в правителството на Симеон Сакскобурготски,  служебен министър на външните работи (2017), бил е посланик на България в Австрия и Германия. Разпределението на посланиците обтегна отношенията между президентството и Външно министерство. В последните дни ябълката на раздора се оказа посланическият стол във френската столица Фаворитът на Румен Радев бил   Роденият в Кайро Драганов е дългогодишен дипломатически кадър. Възпитаник е на Московския държавен институт по международни отношения.  Захариева обаче отказала да предложи Драганов за Париж. Идеята на днешното ръководство на Министерство на външните работи била  . Мотивите – перспективен, изключително подготвен и полезен в тази точка на Европа. Именно заради Драганов Радев блокирал почти година нови посланически назначения във Външно.   стана факт едва миналата седмица, след  интервю на Екатерина Захариева по \"Канал 3\". Тогава външният ни министър директно обвини Радев, че неоснователно бави одобренията на посланици. Запознати твърдят, че само часове след критиката ѝ президентът одобрил първата порция от четирима посланици – Марин Райков, Емилия Кралева, Петър Андонов и Петко Драганов.   В понеделник Раде даде зелена светлина и за другите предложения на Външно.    Освен Петко Драганов, назначенията в   са твърдо Става дума за От Външно са имали идея да предложат за Любляна млад и перспективен дипломат, но Радев твърдо се е застъпвал за  Младен Червеняков.   Това е втората вълна посланици, които поемат новите си назначения. В първата \"се промушиха\" 10, които вече са на място. Сред тях са     ", "date": "2019.02.13", "title": "Радев и Захариева се разбраха! Ето списъкът с новите посланици  "}
{"url": "http://epicenter.bg/article/B--T--R--s-kontsert-v--quot-Noshtta-na-Orfey-quot--kray-arheologicheskiya-kompleks-Tatul/175194/2/0", "text": "Една от най-популярните и обичани български рок групи Б.Т.Р. ще изнесе концерт в рамките на фестивал \"Нощта на Орфей\" край археологическия комплекс Татул. Фестът, който се организира от община Момчилград, през тази година ще бъде на 15 юни /събота/ от 20 часа. Наско и колегите му от БТР ще изпълнят пред публиката своите последни парчета, както и с най-обичаните им хитове.   \"Спазваме традицията и винаги в \"Нощта на Орфей\" каним най-популярните български изпълнители. Убеден съм, че дошлите на фестивала ще останат доволни и тази година\", заяви кметът на община Момчилград Сунай Хасан.   Той допълни, че освен Б. Т. Р. на сцената в подножието на археологическия комплекс ще има още интересни изпълнители.   \"Подготвили сме много приятни изненади и по време на предстоящата 10-а среща на момчилградчани \"Момчилград винаги в сърцето ми\", която ще се проведе в последната седмица на юли\", каза още Сунай Хасан.  ", "date": "2019.02.13", "title": "Б. Т. Р. ще забие на фестивала \"Нощта на Орфей\" край археологическия комплекс Татул"}
{"url": "http://epicenter.bg/article/EP-podkrepi-uvelichenie-s-nad-3-mlrd--lv--na-byudzheta-za-Balgariya-sled-2020-g-/175195/2/0", "text": "Европейският парламент (ЕП) подкрепи увеличение с над 3 млрд. лв. на финансирането за България от ЕС след 2020 г.   Законодателният доклад, чийто вносител и съавтор е евродепутатът от ГЕРБ/ЕНП Андрей Новаков, предвижда увеличение на сегашните 14.6 млрд. лв. до 18 млрд. лв. за периода 2021-2027 г. Това е най-високият бюджет за регионално развитие, инфраструктура, околна среда и заетост от присъединяването на България към Европейския съюз (ЕС) досега, съобщиха от пресцентъра на ГЕРБ.   „Одобреното от ЕП е повече от задоволително и отговаря на амбициите както на ЕС, така и на България за по-бързо развитие на регионите и повишаване на жизнения стандарт на хората. Това бе моята цел като преговарящ за правилата, по които ще работят европейските фондове след по-малко от 2 години”, подчерта Новаков. Той допълни, че така България застава сред първите 3 държави с най-високо увеличение на кохезионния бюджет и то при средно намаление от 11% за ЕС.   „С решителното мнозинство днес ЕП дава мандат на мен и на колегата ми съдокладчик да започнем преговори със Съвета, като първата среща е насрочена още за 19-ти февруари в Брюксел. Преговорите ще продължат до средата на март, след което резултатите следва да бъдат одобрени в пленарна зала.”, допълни още Новаков след приключилото гласуване.   Одобреният текст предвижда най-бедните региони да съфинансират само 15% от стойността на проектите, въпреки че Европейската комисия предложи те да плащат 1/3 от нея. Друго важно предложение в законодателния доклад, което събра подкрепа от евродепутатите е кохезионната политика да подпомогне борбата с демографската криза и бедността в най-засегнатите региони. ", "date": "2019.02.13", "title": "ЕП подкрепи увеличение с над 3 млрд. лв. на бюджета за България след 2020 г."}
{"url": "http://epicenter.bg/article/Yotova--Edinadeset-veka-deloto-na-Kiril-i-Metodiy-opredelya-duhovnoto-razvitie-na-slavyanstvoto/175206/2/0", "text": "„Единадесет века словото на Кирил и Методий определя духовното развитие на славянството и на Европа. Историята и смисълът на Кирило-Методиевото дело са историята и смисълът на думите, в които са скрити не само философията и значението на отминали епохи. За тях, за правото да са изричани, са водени битки, изтърпявани са страдания.“  Това заяви вицепрезидентът Илияна Йотова при откриването на Международната научна конференция „Нему да бъде слава, чест и почит“ – 1150 години от кончината на Константин-Кирил Философ, съобщиха от прессекретариата на президентството.   Конференцията, която ще продължи до 15 февруари, се организира от Кирило-Методиевския научен център при БАН и се провежда под патронажа на президента Румен Радев.  „Преди единадесет века двамата братя и техните ученици сътворяват свещени букви, с които словото и познанието достигат до хиляди славяни на родния им език, наредил се като трети след гръцкия и латинския. Писаното слово предопределя идентичността и ценностната система, дали своя отпечатък за векове напред. Писмеността и словото слагат началото на третата християнска цивилизация – славянската. Те раждат независимостта на славянските държави, създават културни модели“, отбеляза Илияна Йотова.  Вицепрезидентът изтъкна, че от политическа мисията на Светите братя Кирил и Методий се превръща в мощна културна експанзия, която слага началото на нови просветни школи, духовни средища, на книжнина и духовно развитие, съизмерими само с Античността.  „Делото на Светите братя отдавна можеше да бъде само епизод в средновековната история, ако не бе намерило спасение в тогавашната българска държава. В българските земи Кирило-Методиевите ученици успешно развиват мисията на своите учители, за да превърнат Средновековна България в мощна духовна империя за векове напред, за да бъдат утвърдени и разпространени тази духовност и култура сред останалите славянски народи“, заяви Илияна Йотова.  По думите на вицепрезидента величието на Кирило-Методиевото дело заслужава и изисква познание в неговата цялост. „Просветителската мисия не спира само в Моравия, не може да се разглеждат една книжовна школа или спецификата на всеки ръкопис сами за себе си. Малко се говори, извън България, за учениците на славянските просветители и за спасяването на писмеността, езика и славянската култура от българската държава, за Златния век на българската книжовност, за разпространението и влиянието сред останалите славянски народи“, отбеляза Илияна Йотова.  „Още по-брутални са опитите извън всякаква наука да се оспорват авторите на азбуката и да служат подобни твърдения за политически цели в нашето съвремие. Опитите за пренаписване на историята означават поругаване на паметта на славянските просветители и на тяхната човешка и духовна мисия“, убедена е вицепрезидентът.  Илияна Йотова посочи, че значимостта на Кирило-Методиевото дело за развитието на Европа и ролята на България са един от най-сериозните аргументи за необходимостта от Български културен институт, който трябва да бъде създаден по примера на Гьоте институт, на Сервантес, на Френския културен институт и който закономерно трябва да носи името на Светите братя Кирил и Методий. „Концепция вече е изработена от нашия екип и разчитам на голяма подкрепа от вас“, обърна се вицепрезидентът към учените и изследователите.  Специален поздрав за активната дейност отправи Илияна Йотова към Българската академия на науките, която през 2019-а отбелязва своята 150-годишнина.  Приветствието си вицепрезидентът завърши с думите на акад. Дмитрий Лихачов: „Плътта на българската държава създаде Аспарух, нейния дух – Кирил и Методий. И чуждите завоеватели не можаха да победят тази държава на духа, защото в защита на българския народ в плътен строй стояха езикът, писмеността, литературата“.  ", "date": "2019.02.13", "title": "Йотова: Единадесет века делото на Кирил и Методий определя духовното развитие на славянството"}
{"url": "http://epicenter.bg/article/Sotir-Tsatsarov--Preporachvam-zakrivane-na-DABCh--tay-kato-v-tozi-si-vid-generira-koruptsiya/175207/2/0", "text": "Препоръчвам закриване на Държавната агенция за българите в чужбина (ДАБЧ), тъй като в този си вид тя генерира корупция. Това каза пред журналисти главният прокурор Сотир Цацаров след заседание на временната парламентарна комисия, създадена след скандала \"Паспортгейт\". Пълното й име е Временна анкетна комисия за проучване на всички данни, факти и обстоятелства по повод изнесените в европейски и български медии твърдения за скандалната подкупна схема при придобиване на българско гражданство от чужди граждани. „Разговаряхме основно по отношение на правната уредба, свързана с ДАБЧ и най-вече процедурите за издаване на удостоверение за произход, което се оказва и ключовият документ, който е в основата на самото разследване. Т.е. обсъдено бе самото разследване и на базата на информацията от него бяха посочени конкретни пропуски в правната уредба и бяха направени предложения от наша страна“, заяви Цацаров, цитиран от \"Фокус\".   Главният прокурор посочи, че според него уредбата на удостоверението за произход сама по себе си - услужливо фрагментарна и доразвита само с вътрешни актове, е основна предпоставка и генератор за корупция.  „Коментирахме и доколко българско гражданство е възможно да са получили лица, които имат криминални регистрации или регистрация в Интерпол и пр. Разпоредена е проверка от премиера Бойко Борисов на МВР и ДАНС, която е за пет години назад и обхваща не по-малко от 40 хил. деца. Тя ще изяснява дали съществуват случаи, при които българско гражданство е дадено на лица, които имат криминално минало“, посочи Цацаров. „Но ДАБЧ - в този си вид и така конструирана, генерира корупция. Тоест, това, което се е случило сега, ще се повтори при всички случаи. Дали ще се премахне или модифицира, това ще решат политиците. Дали тази агенция някому трябва чисто политически – пак ще решат те. Моето мнение е, че тази агенция в този вид е подобна на една друга агенция – „Автомобилна администрация“, която нереформирана през 6 месеца създава едни и същи проблеми. Ако аз трябва да решавам, бих предписал следната рецепта – закриване на ДАБЧ и създаване на изпълнителна агенция, която да е примерно към МВнР и която да има функция свързани само с културата, образованието и поддържане на българските общности в чужбина. Иначе се оказва, че човек с български произход, който има всички права да получи българско гражданство, трябва да премине през цялото стъпало, наречено ДАБЧ, и ако не влезе в схемата за плащания, да чака поне година, докато получи съответното свидетелство“, коментира Цацаров.   Към момента няма доказателства за привличане на нови лица към наказателна отговорност в разследването на Държавната агенция за българите в чужбина (ДАБЧ), каза пък зам.-главният прокурор Иван Гешев. „Това, което мога да кажа, е, че разследването е към финалната си фаза, има още няколко неща, които трябва да се свършат. Единственото затруднение, което обясних и на народните представители, е чисто от технически характер. Предвид огромния обем от веществени доказателствени средства, които трябва да се изготвят, и предвид многото случаи, по които работи ДАТО, която ги изготвя, има чисто техническо забавяне, без което не може да приключи делото“, обясни Гешев. Той посочи, че към момента няма данни политически сили да са свързани с процеса на корупция в ДАБЧ.    ", "date": "2019.02.13", "title": "Сотир Цацаров: Препоръчвам закриване на ДАБЧ, тъй като в този си вид генерира корупция"}
