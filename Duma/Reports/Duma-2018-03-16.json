{"url": "http://www.duma.bg/node/162942", "text": "Около 170 компании произвеждат в България части за основните автомобилни концерни. Те създават 4% от БВП и генерират заетост за над 40 хил. души в България. Това заяви заместник-министърът на икономиката Лъчезар Борисов пред представители на автомобилния бранш, които се събраха на второто издание на Automotive Leaders Summit Europe във Виена, съобщиха от икономическото ведомство. По неговите проекти на стойност 800 млн. лв., създаващи близо 13 хил. работни места, са сертифицирани по Закона за насърчаване на инвестициите и подкрепени от Министерството на икономиката.     \n", "date": "2018.03.16", "title": "170 компании произвеждат у нас части за автомобили"}
{"url": "http://www.duma.bg/node/162940", "text": "Около 65% от сигналите, които постъпват в Комисията за защита на потребителите (КЗП), са основателни. Най-много жалби се подават за дефектни стоки и невъзможността да се получи компенсация за това, каза вчера председателят на комисията Димитър Маргаритов пред БНТ. Според него тази тенденция е свързана с отказ на търговеца да възстанови сумата за дефектната стока или потребителят не знае към кого да се обърне. \"Около половината от жалбите, подадени в КЗП, са за фалшиви намаления и промоции. Има и такива срещу естествените монополисти и сметките, с които не са съгласни по основателни причини потребителите\", каза той. \n    Маргаритов каза, че има и жалби срещу дружества за бързи кредити и качеството на туристически продукти, но поясни, че тези сигнали не са много. Действително обаче проверките установяват проблеми в качеството на услугата, констатира той. Според него хората все по-активно комуникират с комисията не само по сигнали, но и за консултации. По думите на Маргаритов се забелязва и лек спад на нарушенията. За 2017 г. в КЗП са подадени 20 хил. жалби, каза още той. \nНад 200 нелоялни търговски практики е забранила през миналата година комисията, каза още Маргаритов, цитиран от \"Фокус\". Данни от международни проучвания показват, че потребителите, включително и в България, все по-рядко се натъкват на нелоялни практики. 25-27% от интервюираните съобщават, че са попадали на такива, като същевременно нараства броят на хората, които са склонни да реагират в подобни случаи. Около 40% са били преди две-три години, а сега вече повече от половината европейски граждани биха предприели действия да защитят правата си.    \n    \n", "date": "2018.03.16", "title": "65 на сто от оплакванията на потребителите са основателни"}
{"url": "http://www.duma.bg/node/162939", "text": "Пopeдно повишение в продажбите на нови коли у нас показват данните на Acoциaциятa нa eвpoпeйcкитe aвтoмoбилocтpoитeли (АСЕА). Cпopeд тях пpoдaжбитe нa нoви aвтoмoбили y нac ca нapacнaли пpeз фeвpyapи c 42,2% дo 2559 бpoя oт 1800 зa cъщия мeceц нa пpeдxoднaтa гoдинa. Пo тoзи пoкaзaтeл oтcтъпвaмe eдинcтвeнo нa Xъpвaтия, къдeтo бeшe oтчeтeн pъcт нa peгиcтpaциитe oт 46,8 нa cтo. Общo зa пъpвитe двa мeceцa нa тaзи гoдинa нoвитe aвтoмoбили, peгиcтpиpaни в Бългapия, ce yвeличaвaт c 39,5% дo 5024 cпpямo 3602 зa cъщия пepиoд нa 2017 гoдинa. \nПpoдaжбитe нa нoви пътничecки aвтoмoбили в EC нapacтвaт пpeз фeвpyapи c 4,3% нa гoдишнa бaзa cлeд пoвишeниe cъc 7,1% в нaчaлoтo нa 2018 гoдинa. Пpeз минaлия мeceц бяxa peгиcтpиpaни нoви 1 078 721 бpoя aвтoмoбили, кaтo тoвa e нaй-гoлeмият им бpoй зa фeвpyapи oт 2008 г. нacaм. \nHaй-cилeн ръст от водещите автомобилни пазари е oтчeтeн в Иcпaния - 13%, и в Гepмaния - 7,4%. Bъв Фpaнция пoвишaвaнeтo e пo-cкpoмнo - c 4,3%. \nЗa пъpвитe двa мeceцa нa гoдинaтa тъpceнeтo нa нoви aвтoмoбили в EC ce yвeличaвa c 5,8%. Иcпaния ocтaвa лидep c pъcт нa peгиcтpиpaнитe нoви aвтoмoбили от 16,4%, в Гepмaния тe ce yвeличaвaт c 9,5%, във Фpaнция - c 3,4%, дoкaтo във Beликoбpитaния e oтчeтeнo пoнижeниe c 5,1%.     \n", "date": "2018.03.16", "title": "Над 42% скок в продажбите на нoви кoли y нac на годишна база "}
{"url": "http://www.duma.bg/node/162938", "text": "Ужасно високата цена, за да си собственик на кола в изпитващия недостиг на място град-държава Сингапур показва, че това е най-скъпото място за живеене в света пета година поред. Азиатският финансов кръстопът - където да притежаваш седан без екстри те връща назад със 76 000 долара - изпреварва световните столици, въпреки че е в близка конкуренция с възраждащите се европейски градове. \nПостоянно известните с високите си цени Токио и Ню Йорк не попаднаха дори в първата десетка на годишната класация на Economist Intelligence Unit (EIU), победени от Париж, Цюрих (двата града са на второ място), Хонконг (четвърти) и Осло (на пето място). Сеул и Женева делят шестата позиция, следвани от Копенхаген, Тел Авив и Сидни. \nВъпреки някои плюсове бившата британска колония остава най-скъпото място за купуване и притежаване на кола, показва проучването. Сингапур избягва огромните задръствания, характерни за Азия, чрез контролиране собствеността на автомобилите чрез квотна система, по силата на която притежателят на кола трябва да плаща за право на собственост - около 40 000 сингапурски долара (30 000 американски долара) - над действителната цена на автомобила. Това означава, че обикновена кола без екстри по нея отива на цена от 100 000 сингапурски долара. \nИма тенденция азиатските градове да бъдат най-скъпи за пазаруване на хранителни стоки, докато Европа излиза на върха по поддържане на дома, личните грижи, отдиха и развлеченията, се казва в проучването. Валутните колебания остават основна причина за промените в класацията, като по-слабият американски долар държи американските градове извън първите 10. \nПритиснатият от войната Дамаск, размирната венецуелска столица Каракас, Лагос в Нигерия и пакистанският град Карачи са сред най-евтините градове в света, показва още проучването.    \n", "date": "2018.03.16", "title": "Сингапур е най-скъпият град в света"}
{"url": "http://www.duma.bg/node/162944", "text": "\"Булгартрансгаз\" ЕАД и консорциумът изпълнител подписаха договор за изготвяне на предпроектно проучване за газов хъб \"Балкан\", съобщиха от Министерството на енергетиката. До 40 дни трябва да са готови междинните резултати от това изследване, обяви министърът на енергетиката Теменужка Петкова. Целта е те да бъдат обсъдени по време на планираната за месец  май втора инвеститорска среща за газовия хъб \"Балкан\". За предпроектното проучване \"Булгартрансгаз\" ще плати 2.327 млн. лв.  на фирмата изпълнител, която трябва да е готова до 170 дни с крайните резултати за необходимостта, източниците за захранване, капацитета, стойността, рентабилността и модела за финансиране на хъба.  За изпълнител на проучването е избран българо-швейцарският консорциум \"ЗЗД АФ-ЕМГ Консулт\" \nЕвропейската комисия подкрепя България за изграждането на газоразпределителен център, защото това е възможност страната да промени сегашната си позиция на транзитьор на руски природен газ в регионален търговец на суровина от различни източници. Това ще повиши газовата ликвидност в Югоизточна Европа, свързаността със съседните държави и интеграцията на Западните Балкани в Европа, заяви от своя страна зам.-председателят на Еврокомисията и комисар по Европейския енергиен съюз Марош Шефчович. \nЗаедно с министър Петкова той участва в дискусия, посветена на ролята на неправителствените организации във формирането на енергийната политика. Шефчович припомни, че идеята за създаването на българския газов хъб е дошла още по време на първата среща на Групата на високо равнище за газовата свързаност в Централна и Югоизточна Европа (CESEC), в която участват Aвстрия, България, Хърватия, Гърция, Унгария, Италия, Румъния, Словения и Словакия. Тогава стигнахме до извода, че всяка страна от Югоизточна Европа трябва да следва принципите за поне три източника на доставка на газ и решихме, че България е подходяща за газоразпределителен център заради географското си положение и развитата си газова мрежа\", посочи еврокомисарят.   \n", "date": "2018.03.16", "title": "Започва проучване за газовия хъб"}
{"url": "http://www.duma.bg/node/162946", "text": "Земеделието да бъде изключено от обхвата на Законопроекта за административното регулиране на икономически дейности, свързани с нефт и продукти от нефтен произход. \"Стопаните не са търговци на гориво, а крайни потребители\", заяви пред БНР по повод внесения от 32-ма депутати проектозакон зам.-председателят на Националната асоциация на зърнопроизводителите (НАЗ) Мариела Йорданова. \nПроектът предвижда задължителна регистрация на фирмите, които търгуват, превозват и складират течни горива, изисквания за собствен капитал и банкови гаранции в полза на държавата. Така в обхвата на закона попадат и т.нар. ведомствени бензиностанции на земеделските производители. \nПо думите на зам.-председателя на НАЗ фермерите са готови да отговорят със \"сериозни действия\". През 2015 г. зърнопроизводителите направиха серия от протести в цялата страна срещу изисквания, чиято цел отново бе обявена като мярка за ограничаване на контрабандата. Тогава те блокираха бензиностанции в цялата страна срещу наредба, която ги задължаваше да монтират касови апарати и нивомери на ведомствените и стопанските бензиностанции, след които това изискване отпадна. \nСпоред Мариела Йорданова фермерите нямат интерес от злоупотреби, защото възстановяват ДДС и имат държавна помощ за акциза върху горивата. Затова в техен интерес е \"всеки един литър да бъде на светло и да бъде употребен за селскостопански нужди\". Всичките ни фактури отиват в НАП и сме проверявани за едно и също нещо най-малко по три пъти, каза тя. \nЙорданова обясни, че според проектозакона обектите трябва да бъдат регистрирани по Закона за устройство на територията, а голяма част от стопанствата са извън урбанизираните терени. Ако пререгистрацията не бъде осъществена, за голяма част от земеделците най-близката бензиностанция е на 20-30 км. Ще зареждаме горива при цени на дребно, при положение че ползваме отстъпки за закупуване на горива на едро, допълни представителят на НАЗ. Проблемът не е в регистрираните обекти, в контрабандата на гориво, допълни тя.  \nПо-късно вчера голяма част от земеделските организации в България изпратиха обща декларация, с която се обявиха срещу новия закон. Тя е адресира до премиера Борисов, министрите на икономиката, финансите, енергетиката и земеделието, до председателя на НС Цвета Караянчева, председателите на парламентарните групи в НС, комисиите по земеделие, енергетика, бюджет и финанси. В нея освен всичко, изброено от Мариела Йорданова, те предупреждават и, че проектозаконът е в противоречие с останалата част от законодателството. \nБлизо 30 са браншовите организации, които са подписали декларацията. Сред тях са НАЗ,  Националният съюз на земеделските кооперации в България, Асоциация на земеделските производители, Национален съюз на говедовъдите, Националният браншови съюз на хлебарите и сладкарите, Асоциация на месопреработвателите, Асоциация на млекопреработвателите, Федерацията на независимите синдикати от земеделието.  \nОт бранша припомнят за протестите от 2015 г. И обявяват категорично готовност за защита с всички позволени от закона средства. В момента 20 регионални асоциации стоят в бойна готовност, заяви председателят на НАЗ Костадин Костадинов, цитиран от fermer.bg. \"Никого не искаме да плашим, но на човек, на когото му унищожаваш бизнеса и го правиш неволен нарушител, е готов на абсолютно всичко, защото няма какво да губи\", заяви той.   \n", "date": "2018.03.16", "title": "Земеделският бранш скочи срещу новия закон за горивата  "}
{"url": "http://www.duma.bg/node/162943", "text": "След \"Брекзит\" е застрашен българският износ за Великобритания. Това става ясно от думите на българския евродепутат от Групата на социалистите и демократите Момчил Неков на пленарната сесия в Страсбург по време на обсъждането на отношенията между ЕС и Обединеното кралство. \"За последното десетилетие стокообменът между Великобритания и България се е удвоил до 1,2 милиарда евро на годишна база. Без споразумение след \"Брекзит\", българският износ за Обединеното кралство, равняващ се на 500 милиона евро, е застрашен. В наш интерес е тази икономическа връзка да се запази поне на днешните нива\", предупреди Неков. Сигурен съм, че и другите страни поглеждат с притеснение върху развитието на търговските и политическите отношения с Великобритания, казва той и допълва, че трябва да се изостави езикът на политическите обвинения и да се погледне прагматично на бъдещите отношения между ЕС и Великобритания. \nЕвропейският парламент прие резолюция, излагаща възможната рамка на бъдещите отношения между ЕС и Обединеното кралство след \"Брекзит\". \n    \n", "date": "2018.03.16", "title": "Застрашен е износът ни за 500 млн. евро за Великобритания"}
{"url": "http://www.duma.bg/node/162945", "text": "Със заповед на председателя на Управителния съвет на Агенция \"Пътна инфраструктура\" Дончо Атанасов от вчера бе прекратена работата по зимното поддържане на републиканската пътна мрежа. Пътноподдържащите фирми обаче остават в готовност да реагират при необходимост до приключване на зимния сезон. В най-скоро време ще бъде ясно къде ще бъдат вложени спестените от зимната поддръжка средства.   \nНад 310 млн. лв. ще бъдат дадени тази година  за превантивни ремонти на 580 км от републиканската пътна мрежа. Това съобщи заместник-министърът на регионалното развитие и благоустройството Малина Крумова. Тя участва в организирания от Българска браншова камара \"Пътища\" семинар на тема \"Превантивно поддържане - проектиране и технологии\". \nКрумова посочи, че  е предвидено увеличаване на гаранционните срокове като един възможен стимул за отговорно отношение към изпълнението на обектите. По този начин ограниченият публичен ресурс, с който разполагаме, ще бъде влаган максимално ефективно, обясни Крумова.      \n", "date": "2018.03.16", "title": " Пестят от зимната поддръжка на пътищата"}
{"url": "http://www.duma.bg/node/162913", "text": "Риба тон с тегло 450 кг - най-голямата в историята на риболова в Япония, беше продадена на търг в пристанището Кацуура на остров Хоншу, съобщи ТАСС. Дължината на чудовището е 2,74 м, то е и най-тежкото от 1949 г., когато в Страната на изгряващото слънце започва систематичният отчет за рибите от този тип. \nЖелаещите да купят тон са наддавали ожесточено, като най-високата постигната цена е 7,15 млн. йени (около 67 000 долара). Рибата е уловена в района на островите Огасавара, разположени на 555 км южно от остров Хоншу. \nРибарите са вадили гиганта от водата цял час. \"Разбрах, че това е голяма риба, но не си представях реалните й размери\", разкри капитанът на шхуната Юдзи Охаси. \"И досега ми се струва, че това е сън\", допълни той. \nПрез март м.г. рибари от пристанище Кацуура уловиха тон с дължина 2,82 м, която обаче тежеше по-малко - 446 кг.     \n", "date": "2018.03.16", "title": "Най-голямата риба тон бе продадена на търг"}
{"url": "http://www.duma.bg/node/162912", "text": "Група \"D2\" пусна нова песен \"Егоист\". Парчето е по музика на бандата, текстът е на Руши Видинлиев и Митко Кърнев. Режисьор на видеото е Алекс Борназ. В него са включени кадри от любовния концерт, който групата изнесе на 14 февруари в София. Тогава беше и първата премиера на песента \"Егоист\" пред публика. Специален гост в проекта е Ивайло \"Нойзи\" Цветков, който влиза в ролята на китарист. \nУспоредно с пускането на песента \"D2\" тръгва на национално турне: на 17 март - Ямбол, Club American; 23 март - Бургас, Alive Bar; 30 март - Русе, Max Club; 31 март - Плевен, Galaxy Bowling; 13 април - Свищов, Club Splash; 14 април - Варна - Piano Live Club Next; 27 април - Стара Загора, Club Pasha; 28 април - Пловдив, Bee Bop Cafe. От групата обещават да обявят още дати и локации. \nЗа концертите музикантите са подготвили силен рок сет, включващ най-големите хитове на групата, сред които \"Ледено момиче\", \"Нямаше кой да ни каже\", \"100 години\", \"Две следи\", \"Не мога да спра да те обичам\", \"Тук и сега\", \"Sex, лъжи и музика\", едноименните парчета \"6\" и \"Феникс\", Breakdown, \"Cherry Tree\", както и най-новата песен \"Егоист\". \nСледете новини за \"D2\" и турнето на \nВидеото можете да гледате на   \n", "date": "2018.03.16", "title": "\"D2\" пусна \"Егоист\" и тръгва на турне "}
{"url": "http://www.duma.bg/node/162915", "text": "Международен фестивал, посветен на красотата на ориенталските танци, ще се проведе на различни локации в София от днес до 18 март. Събитието ще събере у нас водещи български и чуждестранни танцьорки, а програмата включва мастър класове, отворена сцена, базар, семинари, гала шоу, както и състезание \"Изгряваща звезда\", което ще даде възможност на всички желаещи да се изявят, да спечелят награди и може би да открият за себе си съвсем нов професионален път. \nНа красивото гала шоу посетителите ще станат свидетели на най-доброто от света на ориенталските танци и ще се насладят на вдъхновяващите бели денс изпълнения на преподавателите, както и на водещи артисти от няколко държави. \nВсяка амбициозна българка, която иска да танцува на сцена и да получи обратна връзка за изпълнението си от уважавано жури, ще има възможност да се включи в състезанието \"Изгряваща звезда\" в рамките на фестивала \"Розите на Ориента\". Победителките ще получат страхотни награди и възможности за развитие. Състезанието ще включва две категории - \"Принцеса\" и \"Кралица\", съответно за участнички на възраст под и над 18 години. \nФестивалът ще завладее следните локации: зала \"Вашингтон\", (ул. \"Георг Вашингтон\" 12, ет. 3), \"Земята на Розите\" (бул. \"Княгиня Мария Луиза\" 47), Младежки театър \"Николай Бинев\" (бул. \"Княз Дондуков\" 8-10).   \n", "date": "2018.03.16", "title": " Ориенталски танци завладяват София"}
{"url": "http://www.duma.bg/node/162916", "text": "Съпругата на президента Румен Радев - Десислава, уважи с присъствието си церемонията по връчването на тазгодишните награди на Академията за мода \"Златна игла\". Първата дама с интерес наблюдава стилния ревю-спектакъл от ВИП сектора точно пред котешката пътека и аплодира най-впечатляващите модели. \nВодещата на бляскавото събитие Гери Дончева даде начало на проявата с ретроспекция, припомняща как през 1994 г. в Париж е било учредено отличието, което за близо четвърт век се превърна в престижен символ на елегантността, развитието и просперитета на модата в България. \nС изтънчен дизайн в духа на френския шик се отличи официалната линия вечерни облекла на модна къща \"Мезон Сант-Ерем\" и нейната създателка, дизайнер и стилист Габриела Колева. Специален гост на откриващото ревю с тази колекция бе актрисата Саня Борисова-Илиева, която дефилира в бляскав тоалет. В златиста рокля на бранда бе облечена и водещата на спектакъла. \n\"Изключително радостен съм от факта, че тази година особено активни са най-младите ни дизайнери и трима от тях избраха да покажат премиерните си колекции тъкмо на сцената на \"Златна игла\", подчерта председателят на Академията за мода проф. Л. Стойков. \nЗапомнящ се бе дебютът на Християна Мутафчиева с романтичната линия, вдъхновена от \"Алиса в страната на чудесата\". Таня Ян заложи на тъмната и светлата страна на жената с облекла, инспирирани от книгата \"Бягащата с вълци\". Впечатляващ бе и модерният поглед към българската народна носия на Елена Христова в колекцията \"Етно мечта\" с ръчноизработени автентични бродерии, орнаменти, стилизирани елементи и фолклорни мотиви.  \nВ кулминация на вечерта се превърна награждаването на най-достойните. Отличието \"Най-добър млад дизайнер\" взе Елена Златева, която демонстрира собствен почерк в облеклата, обединени с името \"Жива градина\". В категорията \"Булчинска мода\" признание за работата си получи Христо Чучев и показа на гостите избрани сватбени рокли. Дилян Марков стана за втори път \"Моден фотограф на годината\" (първият бе през 2000 г.) и заложи на пърформанс, представящ импровизирана фотосесия, в центъра на която е скицата. Марина Младенова бе провъзгласена за \"Моден гримьор на годината\" и провокира с геометрична абстракция върху лицата на манекенките. Брандът \"Knapp\" се сдоби с титлата \"Модна къща на годината\", а основателките му Антония Йорданова и Кристина Бъчварова представиха дрехи с различна насоченост и категоричен силует. Младият, но вече обвеян със световна слава пловдивчанин Иван Донев, бе удостоен с приза \"Дизайнер на годината\" и изуми присъстващите с тоалети, миксиращи цвета на древните култури с атмосферата на постмодерното ни битие. \nВ галаспектакъла блестяха с колекциите си Есил Дюран в стил бохемски шик, модна къща \"Бандерол\" с дизайнери Десислава Дамянова и Никола Карадамянов, екипът на \"Ла фоа\" - Вяра Станчева и дъщерите й Деница и Мария, иновативната Аксел Харди, Мерлин Арно с модели от пера на екзотични птици, словенски бижутерен бранд и др. \n    \n", "date": "2018.03.16", "title": "Първата дама уважи \"Златна игла 2018\" "}
{"url": "http://www.duma.bg/node/162937", "text": "20 гoлeми бaнки ce пpeмecтвaт във Фpaнкфypт, къдeтo щe paзкpият 5000 нoви paбoтни мecтa, пoдгoтвяйки ce зa Вrехуt, заяви Щeфaн Bинтep, пpeдceдaтeл нa Acoциaциятa нa чyждecтpaннитe бaнки в Гepмaния. Bcякa oт oкoлo 20-тe бaнки, кoитo ce paзшиpявaт във Фpaнкфypт, щe дoбaви мeждy 200 и 300 работни места в града, като за това ще бъдат наети местни хора, а няма да бъдат местени служители от Лондон.  \nМоrgаn stаnlеу, Суtуgrоuр и JРМоrgаn ca eдни oт мнoгoтo, кoитo вeчe зaявиxa, чe щe ce пpeмecтят във Франкфурт. Ho тoвa нe oзнaчaвa, чe гepмaнcият гpaд щe зaмeни Лoндoн кaтo финaнcoвa cтoлицa нa Eвpoпeйcкия cъюз. По-Скopo бaнкитe щe paзпpeдeлят oпepaциитe cи нa пoвeчe мecтa, cлeд кaтo Beликoбpитaния нaпycнe, дoбaви Bинтep. \nCпоред него стapият пoдxoд дa ce пpaви вcичкo oт цeнтъp кaтo Лoндoн пpиключи, пoнe зaceгa. Bмecтo тoвa щe ce зacилят няколко paзлични мecтa, зaяви бaнкepът, кoйтo e изпълнитeлeн диpeтop нa UВS Grоuр. UВS възнaмepявa дa paзпpъcнe cлyжитeлитe cи, aнгaжиpaни c oбcлyжвaнe нa клиенти, в paзлични eвpoпeйcки гpaдoвe, вмecтo дa ги пpeмecти в нoв цeнтpaлизиpaн цeнтъp.   \n", "date": "2018.03.16", "title": "20 големи банки се местят във Франкфурт заради Brexyt"}
{"url": "http://www.duma.bg/node/162917", "text": "Представяне на новата книга на алпиниста Атанас Скатов \"Манаслу\" (изд. \"Кибеа\") ще се състои на 19 март от 18.30 ч. в Книжен център \"Гринуич\" в София, бул. \"Витоша\" 37. Това е първата от поредицата книги, които ще излязат тази година под наслов \"Над 8000 метра\". В нея авторът разказва подробно как са преминали експедициите му на изкачените за последните три години пет осемхилядника. Описанието на всекидневието на алпиниста, предизвикателствата, с които се сблъсква, радостта от победата и мислите, които са го вълнували, пренасят читателя в алпинистката атмосфера и го правят съпричастен на радостите и трудностите по време на изкачването на връх Манаслу през 2015 г. Поредицата има за цел да отрази проекта на д-р Атанас Скатов за изкачване на 14-те осемхилядника на планетата, или така наречената Хималайска корона, без консумация на животинска храна.   \n", "date": "2018.03.16", "title": "Среща с Атанас Скатов в Книжен център \"Гринуич\""}
{"url": "http://www.duma.bg/node/162918", "text": "Една от най-превежданите български писателки и любимка на читателите на Столичната библиотека ще продължи през март новата поредица \"Разказвач на месеца\". На 20 март от 18.30 ч. в литературния клуб тя ще чете от творбите си и ще разговаря със своите почитатели, а за нея ще говори проф. Амелия Личева. Книгите на Здравка Евтимова ще бъдат изложени във витрина на втория етаж в направление \"Обслужване на читатели\" през целия месец. Здравка Евтимова е родена в Перник през 1959 г. Завършва английска филология във ВТУ \"Св. св. Кирил и Методий\". Нейни разкази са издавани в 32 страни. У нас писателката е носителка на най-престижни отличия - наградите \"Чудомир\", \"Златен ланец\", \"Анна Каменова\", \"Балкани\", \"Балканика\", \"Блага Димитрова\", наградата за роман на фонд \"13 века България\". Здравка Евтимова живее в Перник, България. Омъжена е. Има двама сина, дъщеря и внуци. Говори и пише на английски, френски, немски и руски език.    \n", "date": "2018.03.16", "title": "Здравка Евтимова е разказвач на март в Столичната библиотека"}
{"url": "http://www.duma.bg/node/162920", "text": "Последната книга на акад. Дм. С. Лихачов \"Руската култура\", която е равносметка на всестранното изучаване на хилядолетната руска култура и нейното историографско осмисляне, ще бъде представена в българското й издание в Руския културно-информационен център на 20 март от 18 ч. Книгата ще представят преводачката Мария Петкова и проф. Аксиния Джурова, научи ДУМА от Калина Палавеева, експерт ВО на изд. \"Изток-Запад\". \nАкад. Дм. С. Лихачов отстоява хуманистичната концепция за единното културно пространство и развенчава много митове, като обосновава европейската ориентация на руската култура, която е вградила в себе си християнските ценности. Авторът нееднократно подчертава, че значителна роля в усвояването на християнската писмена култура са играли българите и тяхната писменост. Същевременно той разкрива природата на националната самобитност на Русия, проявяваща се в каноните на изконно руската естетика и в православната религиозна практика. Тази проблемна и дълбоко лична книга ще предизвика у внимателния читател не само съпричастност към великата култура и съдбата на Русия, но и съзнанието за отговорността на всеки към нашия общ дом - към живата и неживата природа, както и към онази част от света, която човекът сам изгражда - културата. \n    \n", "date": "2018.03.16", "title": "Последната книга на акад. Лихачов представят в РКИЦ"}
{"url": "http://www.duma.bg/node/162919", "text": "Концерт-спектакъл за най-малките слушатели от 0-8 години на камерния ансамбъл \"Силуети\" и Надежда Кондаклиева, сопран и водеща, ще се състои на 17 март от 11 ч. в Сити Марк арт център в София, бул. \"Янко Сакъзов\" 30. В програмата под наслов \"Щарената книжка\" са включени някои от любимите пиеси на малки и големи, които обрисуват чрез звуците на кларинета, виолончелото, цигулката и пианото различни животни - магаренцe, птички, лебеди, калинки. Музикалната програма е комбинирана със стихчета, подходящи за най-малките бъдещи любители на музиката. Сред тях са както известни и познати от детството ни, така и някои новонаписани, които въплътяват в слово образите от любимите пиеси от класическия репертоар. Автор на част от тези стихчета е учителят на младите музиканти проф. Венцеслав Николов, чиято книжка \"На бис\" ще може да бъде купена преди или след събитието. Централно място в концерта заема приказката \"Лече-буболече\" на Георги Авгарски. Музика и текст се редуват и преплитат, като потапят неусетно слушателите в шарения свят на книжки, приказки и детски игри. Спектакълът връща младите родители към техните най-първи детски спомени и предоставя на тях, децата и най-малките една изпълнена с чистота, нежност и детска невинност среща с музикалното изкуство.     \n", "date": "2018.03.16", "title": "Музикално-поетично матине за най-малките"}
{"url": "http://www.duma.bg/node/162921", "text": "За 24-и път бяха връчени наградите \"Золотая  муза\" на празнична церемония в Мраморната зала на Руския културно-информационен център в София. Тази година те са посветени на 140-годишнината от Освобождението на България от османско владичество. Видни представители на българската култура и образование получиха признание за принос в развитието на българо-руските културни отношения. \nРекторът на НАТФИЗ проф. д-р Станислав Семерджиев получи \"Золотая муза\" за цялостен творчески принос в популяризирането на руската култура и изкуство в България. От сцената в препълнената зала той каза, че се гордее, че студентите изучават руска литература, руско кино и руски театър, а часовете по руска култура са съизмерими с часовете по българска и европейска култура. Аз бях ректорът, който възстанови договорните отношения между НАТФИЗ и ВГИК, както и размяната на студенти, посочи проф. Семерджиев. \nНаградени с красивата статуетка и диплом бяха още Мариана Пенчева, директорка на училище \"М. Горки\" в Стара Загора, Олга Кръстева, преподавателка по руски език в 142 СОУ \"Боян Пенев\" в София, и Мая Атева, дългогодишна преподавателка по биология на руски език в 142 СОУ \"Веселин Ханчев\" в столицата. От ранна възраст доц. Димитър Димитров израства с православното църковно песнопение. През 1968 г. той става съосновател и художествен ръководител на прочутия Камерен ансамбъл \"Йоан Кукузел-Ангелогласният\". Днес Димитров се изявява като един от най-добрите познавачи на тънкостите в църковното песнопение у нас. Така го представи пред публиката Нелли Волкова-Куртева, създателка и дългогодишна организаторка на \"Золотая муза\". Йото Пацов, писател, преводач и журналист, бе отличен с приз и диплома в памет на неотдавна напусналия ни поет Сергей Литвиненко. Връчи му ги председателят на Съюза на българските писатели Боян Ангелов. За своя принос в популяризирането на руската култура у нас \"Золотая муза\" получиха и пианистът, педагог и професор от пловдивската АМТИИ Ромео Смилков, актьорът Христо Чешмеджиев, известният художник Сули Сеферов, чиито творби са притежание на Музея \"Пушкин\" в Москва, пианистът и композитор Светлин Христов и виолончелистът Август-Александър Павлов.      \nТържествената вечер завърши с връчване на новоучредената награда \"Св. Йоан Рилски Чудотворец\". Тя бе единодушно присъдена на Българския патриарх Негово Светейшество Неофит. \n              \n    \n", "date": "2018.03.16", "title": "Проф. Станислав Семерджиев взе \"Золотая муза\"  "}
{"url": "http://www.duma.bg/node/162931", "text": "Словенският премиер Миро Церар подаде оставка, предаде \"Блумбърг\". Оттеглянето му идва изненадващо само месеци преди редовните парламентарни избори в страната. Той обяви решението си по телевизията. \nЦерар обяви, че решението на съда да анулира резултатите от референдума за жп линия е била \"последната капка\", принудила го да подаде оставка. \"Силите от миналото не ни позволяват да работим за бъдещите поколения. Затова внасям своята оставка в парламента\", обяви премиерът на пресконференция. \nПрез февруари десетки хиляди учители се включиха в стачка с искане за по-високи заплати, след като синдикатите не се разбраха с управляващите. \nПрез ноември миналата година Церар бе заплашен от импийчмънт заради подкрепата си за сирийски бежанец, който е изправен пред депортация. \nАгенцията допълва, че партията на Церар все още се ползва с голяма популярност преди насрочените за юни избори.   \n", "date": "2018.03.16", "title": "Словения остана без премиер"}
{"url": "http://www.duma.bg/node/162914", "text": "С колекция от 78 действащи трабанта великотърновецът Ивайло Антов е кандидат за Книгата на рекордите \"Гинес\". Това съобщи самият той на пресконференция, на която бяха обявени участниците и програмата в деветото издание на \"Трабант фест - 2018\". \nНад 100 собственици на емблематичните коли от страната и чужбина се очакват във Велико Търново на 17 март. Фестивалът ще започне в 10 ч. с регистрация на участниците пред парка \"Марно поле\", след което се предвижда парад по главните улици на града и състезания по майсторско управление на паркинга пред НВУ \"Васил Левски\", разкри Камен Парашкевов, член на организацията на собственици и любители на трабанти във Велико Търново, предава \"Янтра днес\". \nЗа първи път ще бъде показан автомобил, който е реплика на автентична полицейска кола от марката, ползвана в бившата ГДР през миналия век. Трабантът е собственост на истински служител в органите на реда от Ботевград. Друга атракция ще бъде модифициран джип с гребло, участвал в разчистването на снеговете в началото на тази зима. \nПоследната придобивка на търновския клуб е четиритактов автомобил, произведен през 1990 г. в заводите Цвикау. Трабантът - част от лимитирана серия, е купен от Ивайло Антов през румънски интернет оказион, но се оказало, че първият му собственик е унгарец. Великотърновският любител на трабантите се сдобил с първия си автомобил от тази марка през 1989 г. Днес цялото му семейство споделя неговото хоби, а двете му деца притежават колекция от над 80 макета на трабантчета. \n    \n", "date": "2018.03.16", "title": "Великотърновец кандидатства за \"Гинес\" със 78 трабанта"}
{"url": "http://www.duma.bg/node/162941", "text": "Общо 82,9% от българите имат собствено жилище, а от чужденците в страната имот притежават близо 63%, съобщават от Евростат. От предишни статистически данни става ясно, че през 2014 г. българите със собствени жилищата са били 84%. В началото на прехода, според анализи на Световната банка, над 95% от българите са обитавали собствени имоти. Нашата страна в момента е на шесто място сред страните в ЕС по този показател. На първо място е Румъния с 96,1%, следвана от Словакия с 90,3%, Литва с 89,9% и Унгария с 88,2%.В дъното на тази класация са водещите европейски икономики като Германия, където собствениците на жилища са 52,5%, Австрия - 57,2%. Над тях е Дания с 63,3%, Великобритания с 64,8%, Франция с 65% и Холандия с 67%.  \nВъв всички държави членки делът на чужденците със собствено жилище е по-малък от този на притежаващите имот местни жители с изключение на Естония. Там чужденците със собствен имот са 85,4% при дял от 81% за местните. Обратната е ситуацията в Австрия, Гърция и Италия, където делът на местните жители със собствен дом надвишава поне три пъти дела на чужденците с имот, а в Словения - четири пъти. Спадът на процента на живеещите в собствено жилище у нас се обяснява с факта, че все повече хора мигрират в големите градове, като за установяване те ипотекират жилищата си. Друга сред причините е, че хората, които са решили да закупят собствено жилище, го правят чрез ипотечен заем, което също не се отчита като тяхно до пълното му придобиване.  \nПогледнато по този начин, може да се направи разделение между по-старите и по-новите членки на ЕС. Причините за него се коренят както в културните различия, така и в миграцията на хора през последните години. Логично е държавите, приемащи мигранти, да са с по-нисък дял на лицата, живеещи в собствени жилища. Дори от страните с отрицателна миграция. Общата тенденция за намаляване на хората, обитаващи собствени имоти, не се отнася за държави, като Люксенбург, където те са се увеличили с 4,4%, Франция с ръст от 3%, Полша, Чехия, Хърватия и Малта, където собствениците на жилища са нараснали с 2,2%, отчитат от Евростат.   \n", "date": "2018.03.16", "title": "Българите със собствено жилище намаляват  "}
{"url": "http://www.duma.bg/node/162932", "text": "Министърът на външните работи на Турция Мевлют Чавушоглу е отложил насроченото си за 19 март пътуване до САЩ, съобщава Анадолската агенция. Без да се уточнява източникът на информацията, агенцията цитира решението на американския президент Доналд Тръмп да уволни държавния секретар Рекс Тилърсън и да го замени с досегашния директор на ЦРУ Майк Помпео. \nПомпео обяви Турция за \"тоталитарна ислямистка диктатура\" в публикация в \"Туитър\" след неуспешния военен преврат през юли 2016 г. Скоро след публикуването й публикацията беше изтрита. Двете правителства са в конфликт по няколко въпроса, включително заради подкрепата на САЩ за доминираните от сирийските кюрди Сирийски демократични сили, а също заради настояването на Турция правителството във Вашингтон да екстрадира ислямския проповедник Фетхуллах Гюлен, когото обвинява за \"мозък\" на преврата. \nИзграждането на американски военни бази в Сирия може да доведе до избухването на Трета световна война, каза междувременно турският президент Тайип Реджеп Ердоган. \"Построиха 20 бази в Сирия. Защо ги изграждат? Първото нещо, което ми идва наум, е, че това става заради Турция и Иран. Със сигурност не е заради Русия. Това всъщност ще означава Трета световна война. Ние ще бъдем готови за всичко\", каза Ердоган и попита: Какво търсят САЩ в Сирия. Да не би да искат да имат граница тук? \nЕрдоган разкритикува остро и международната коалиция, която се ръководи от САЩ в Сирия, където действат заедно със Силите за защита на народа, които властите в Анкара смятат за подразделение на Кюрдската работническа партия.    \n", "date": "2018.03.16", "title": "Турция не е доволна от новия държавен секретар на САЩ"}
{"url": "http://www.duma.bg/node/162933", "text": "В началото на февруари бе съобщено, че от удари на американската авиация били загинали стотици руски войници. Разследване, извършено от немското списание \"Дер Шпигел\" (Der Spiegel), показва: по всичко личи е било иначе. \nВ продължение на две седмици сътрудници на изданието се опитваха за възстановят \"една от най-загадъчните битки на сирийската война\", разговаряха с очевидци и участници в боевете, със служител на единствената болница в Дейр ез Зор, а също с един служител от местното летище.  \nНа 7 февруари около 17:00 часа южно от Дейр ез Зор 250 бойци се опитваха да преминат през моста от западния на източния бряг на река Евфрат. В операцията участваха сирийски опълченци, воюващи на страната на режима на Башар Асад, войници от 4-та дивизия, а също афганистански и иракски бойци. Според твърденията на очевидци руски наемници не е имало.  \nСъгласно договореност между САЩ и Русия река Ефрат е \"линия на неконфликтност\": на запад от реката стоят войските на Асад и неговите съюзници, на изток от реката се намират \"Демократичните сили на Сирия\", покровителствани от САЩ.  \nЕто защо американците възприеха придвижването към източния бряг като нападение и отправиха редица предупредителни изстрели по посока към моста. \"Никой не бе ранен, настъпващите отстъпиха\", пише изданието. \nТе обаче не се предадоха, продължава изданието. По тъмно двойно повече хора от същите формирования пресякоха друг спомагателен мост, който се намира няколко километра по на север, на нивото на военното летище на Дейр ез Зор (...). Без да бъдат забелязани, те стигнаха до село Марат на източния бряг. Около 22:00 ч. те се придвижиха по-нататък към лагера на \"Демократичните сили на Сирия\" в района на Кушам, където имаше специални американски войски, американците откриха огън\", разказва изданието. \nПо същото време, вече късно вечерта, друга група сирийски опълченци и шиитски бойци от село Табия също атакува лагера на \"Демократичните сили на Сирия\". Точно тогава американците нанесоха ответен удар, използвайки целия си арсенал от унищожителни оръжия.  \n\"Именно втората нощна атака от село Табия вбеси американците, спомнят си двама опълченци от групировката Al-Baker. Имало е следната договореност за демаркационната линия: на източния бряг имаше до 400 асадовски бойци, които се намираха там още преди боевете срещу \"Ислямска държава\" през 2017-а, те можеха да останат там, но само при условие, че техният брой няма да надхвърли 400 души и те ще кротуват. Именно това бе нарушено\", казва се в журналистическото разследване.   \nВ Табия имаше и неголям контингент руски наемници, но според опълченците те не са участвали в боевете. Въпреки това загинаха 20 руснаци, но по-голямата част от загиналите бяха сирийци, афганистанци и иракчани.   \nСлужител на единствената голяма болница в Дейр ез Зор разказа пред изданието, че в болницата са били докарани около десетина тела на убити руски войници. След това служител на летището видял как телата са били откарани на два пикапа към очакващия руски транспортен самолет, който излетял към Камишли, летище по северната граница на Сирия. \nРазпространената по-късно версия, че в боевете са загинали 100, 200, 300 и дори до 600 руснаци и че Кремъл се опитва да скрие случилото, бе подхваната от западните медии. Но действителните събития, станали между Кушам и Табия на източния бряг на Ефрат и описани от очевидци и участници, не потвърждават нито че руските наемни части са извършили атаката, нито че те изобщо са участвали в боевете, резюмира \"Шпигел\". \n\"Ако това бе руска атака с голям брой убити руснаци, ние бихме съобщили. Но такава нямаше. На руснаците в Табия просто не им провървя, те се оказаха на неподходящото място и в неподходящото време\", твърди журналистът Ахмад Рамадан, който е родом от село Табия и е основател на новинарския портал Euphrates Post (\"Ефрат пост\"). \n    \n", "date": "2018.03.16", "title": "Истината за най-загадъчното сражение в Сирия  "}
{"url": "http://www.duma.bg/node/162951", "text": "Хазартният бизнес трябва да се задължи да прави годишни вноски и за култура, а не само за развитието на спорта. За това настоява Професионалният синдикат на българските артисти. С промени в Закона за хазарта те предлагат да се въведат отчисления от годишната печалба на организаторите на всички хазартни игри, а самите вноски да бъдат завишени. Законопроектът ще бъде внесен в Народното събрание от ПГ на \"Воля\", обяви вчера Веселин Марешки.  \nАртистите искат заложената в сегашния закон твърда годишна вноска от 50 000 лв. за организаторите на онлайн залагания, която в момента отива само за спорта, да бъде увеличена на 1% от годишните им постъпления, но не по-малко от 50 000 лв., като парите се разпределят и за културни проекти от всички сфери на изкуството. Отчисленията от печалбата на казината също да е 1%, но не по-малко от 10 000 лв., а за всички организатори на хазартни игри - също 1% от годишните постъпления, но не под 5000 лв. Предлага се тези приходи да постъпват в бюджета на Министерството на културата, което да ги разпределя по проекти. \nЗа 2017 г. хазартният бизнес е платил за лицензи 130 млн. лв., което по груби сметки означава, че годишната му печалба е 650-700 млн. лв., изчислиха от синдиката. 23 млн. лв. пък са били вноските за спорта от хазарт за 2015 г.  \n    \n", "date": "2018.03.16", "title": "Артисти искат вноски от хазарта и за култура"}
{"url": "http://www.duma.bg/node/162950", "text": "Eдва 13% от родителите с деца до 18 г. са завели детето си на зъболекар, преди то да навърши годинка - препоръчителната възраст за първото посещение при дентален лекар. 20% от родителите никога не са водили децата си на зъболекар. Това съобщи председателят на Българския зъболекарски съюз доц. Николай Шарков. По думите му близо 1/4 от родителите са завели децата си на зъболекар, когато са били между 1 и 3 г., а други 22% са завели децата си на зъболекар едва между 4 и 6 години. Според доц. Шарков навиците за добро орално здраве започват още от момента на установяване на бременността на бъдещата майка. \nПрепоръката на зъболекарите е родителите да посетят специалист още след поникването на първия временен зъб на детето. \n38% заявяват, че ограничават децата си при консумация на богати на захар храни и напитки. Доц. Шарков изрази съжаление, че едва 8% от родителите споменават, че са подкрепяли децата си да носят протектори за уста, когато спортуват.   \n", "date": "2018.03.16", "title": "20% от родителите никога не са водили децата си на зъболекар"}
{"url": "http://www.duma.bg/node/162952", "text": "Общинските съветници от БСП в София поискаха да бъде отменено решението, с което част от центъра на града се обяви за пешеходна зона. Става дума за района между бул. \"Витоша\", ул. \"Алабин\" и бул.\"Стамболийски\" около храма \"Света Неделя\", в който движението на автомобили бе спряно от 3 март. Лидерът на столичните социалисти Калоян Паргов бе категоричен, че зоната не е подходяща за пешеходна, тъй като по нея все още се движи трамвай. Хората ползват отново тротоарите, а платната са празни, в същото време потоците от автомобили останаха, коментира вчера Паргов. Той обясни, че шофьорите обикалят повече, за да стигнат от една точка до друга, а това не помага за чистотата на въздуха, каквато цел бе обявяването на пешеходната зона.  \nУспоредно с това от началото на месеца се наложи и обръщането на посоката на движение по ул. \"Позитано\" в участъка между ул. \"Лавеле\" и ул. \"Леге\". Движението бе променено и по ул. \"Княз. Борис I\" в участъка между ул. \"Позитано\" и бул. \"Тодор Александров\". Промени се и посоката на движение и по ул. \"Лавеле\" до бул. \"Тодор Александров\". \nПаргов бе подкрепен и от колегата си Иван Таков, който коментира, че решението на общината не само не e донеслo нищо позитивно, но e създало изключителен транспортен хаос. \"Не сме срещу пешеходните зони, но това не трябва да се прави на парче\", категоричен бе той. \nДУМА припомня, че още при гласуването на решението през есента на миналата година, социалистите предупредиха за бъдещи неуредици. Тогава Калоян Паргов предложи да бъде направено обществено обсъждане, преди да се приеме докладът. \nПо време на вчерашната сесия на СОС Иван Таков от БСП отново се противопостави срещу предложенията за продаване на общинска земя, на която могат да се построят общински жилища за нуждаещи се. Недоволството му бе по повод приемането на годишен план за приватизация, който предвижда продажбата на 200 терена тази година.   \n", "date": "2018.03.16", "title": "БСП иска отмяна на пешеходната зона около  \"Св. Неделя\""}
{"url": "http://www.duma.bg/node/162953", "text": "Паметникът на Бузлуджа е класиран сред седемте най-застрашени културно-исторически обекта в Европа. Това показва оценката на най-голямата европейска неправителствена организация за опазване на културното наследство \"Европа Ностра\". Тя е създадена към Европейската инвестиционна банка през 1963 г. с цел съхраняване на културните съкровища на Стария континент. \nОстаналите обекти в класацията са историческият център във Виена, казиното в Констанца, Румъния, фабрика за лед във Великобритания, византийски църкви в Албания, единственото дървено сиропиталище на Стария континент, което се намира на Принцовите острови край Истанбул, и православни църкви в Грузия. \nДУМА припомня, че през януари монументът на Бузлуджа попадна в класацията на 12-те най-застрашени обекта, а седемте финалиста трябваше да се обявят през март. Програмата на \"Европа Ностра\" не е финансираща, целта й е да привлече внимание на високо ниво, включително от страната, чиято забележителност е попаднала в списъка. \nСпоред арх. Дора Иванова, която има проект за спасяването на паметника, попадането на Бузлуджа във финала е протегната ръка от Европа. Очаква се експерти да пристигнат у нас през лятото и да се срещнат с представители на държавни институции, отговорни за опазването на монумента. След това ще бъде изготвено безвъзмездно спасителен план и ще се представят варианти за финансиране на реставрацията на паметника. \nОбластният управител на Стара Загора Гергана Микова коментира, че цялостното възстановяване на паметника на Бузлуджа е дългосрочна задача, свързана с големи инвестиции, като само за покривната конструкция ще са необходими няколко милиона. Тя обмисля привличането на млади специалисти от УАСГ и от университети по строителство и архитектура от чужбина за техническо обследване на конструкцията на паметника. След това щяло да се помисли за отваряне на обекта за туристи. Микова обяви, че на Бузлуджа вече има осигурена охрана. \n    \n", "date": "2018.03.16", "title": "Бузлуджа е сред 7-те най-застрашени културни обекта в Европа  "}
{"url": "http://www.duma.bg/node/162954", "text": "Парламентът уволни вчера без дебати Георги Гатев като зам.-председател на бюрото за контрол на СРС. Миналата седмица ресорната парламентарна комисия реши да предложи решението на депутатите с мотива, че допускът на Гатев до класифицирана информация е отнет. \"За\" освобождаването му гласуваха всички 111 народни представители. Преди това депутатът от БСП Славчо Велков пак предложи Гатев да бъде изслушан, но идеята му бе подкрепена само от левицата и от ДПС. \nПрипомняме, че офанзивата срещу Гатев започна през лятото на 2017 г. след съобщение на прокуратурата, че според справка на ДАНС той съдействал на трима обвиняеми магистрати да подадат в бюрото заявления за проверка дали са подслушвани незаконно. Тогава Гатев възрази, че бюрото не само има право, но е и длъжно да съдейства на всички податели на заявления да осъществят правата си. Въпреки възраженията му скоро след това ДАНС реши да бъде отнет допускът му до класифицирана информация. ДКСИ и ВАС потвърдиха решението и допускът му беше отнет. Според ДАНС Гатев е ненадежден за сигурността и опазването на тайната и имало данни, че осъществявал \"дейност срещу обществения ред\". \nПредседателят на НБКСРС Бойко Рашков пък заяви, че в България има кръгове, сред тях прокуратурата и ДАНС, които не желаят да има контрол над дейността им по използването на СРС, и че атаката срещу заместника му всъщност е насочена срещу бюрото.   \n", "date": "2018.03.16", "title": "НС уволни зам.-шефа на бюрото за контрол на СРС"}
{"url": "http://www.duma.bg/node/162955", "text": "Цветан Цветанов се пробва да завърти интрига между президента Румен Радев и вицепрезидента Илияна Йотова. Пред журналисти в парламента вчера той заяви, че Радев \"говори повече като лидер на политически проект, а не като президент на Република България\". После поздрави през медиите Йотова, че \"превъзхождала с класи поведението на президента Радев\". Коментарът му бе свързан с искането на ГЕРБ президентството да разсекрети стенограмата от срещата между държавния глава и руския патриарх Кирил. \nПърва случая коментира вицепрезидентът, която заяви, че изказването на руския патриарх е неприемливо и неочаквано. Няколко часа по-късно президентът обяви, че Кирил е избрал да си тръгне от България като политик. \n\"Искам специално да поздравя Илияна Йотова. Някой път е критична и остра към нас, но трябва да ви кажа, че тя има съответния опит, знае как се прави голямата политика и мога да ви кажа, че просто превъзхожда с класи поведението на президента и позицията, която отстоява, свързана с националните интереси на страната\", отбеляза Цветанов. Той обвини президента в координирани действия с БСП за разделение сред обществото с цел политическа дестабилизация, предсрочни избори и управление чрез служебен кабинет. \nЗам.-председателят на ПГ на \"БСП за България\" Драгомир Стойнев защити държавния глава. Според него Радев е президент, с който можем да се гордеем. \"Той ще бъде един от най-успешните президенти. Неговата работа е да казва на управляващите къде са им грешките, както и да обединява българските граждани\", категоричен е Стойнев.   \n", "date": "2018.03.16", "title": "Цветанов с нов опит за интрига срещу президента"}
{"url": "http://www.duma.bg/node/162956", "text": "\"Проблем на ГЕРБ е, че не могат да изведат държавата от икономическата, социалната и духовната криза. Искаме предсрочни избори, защото тяхното управление е пълен провал.\" Това заяви вчера зам.-председателят на ПГ \"БСП за България\" Драгомир Стойнев в НС. По думите му държавата се клати от скандали, провокирани от ГЕРБ. Стойнев не видя успех на управляващите в европредседателството. \"Приоритетите се оказаха провал. Никой не ни иска в Шенген и в чакалнята на еврозоната, защото сме корумпирана страна. Уж щяхме да се грижим за Западните Балкани, а г-н Юнкер ни удари звучен шамар, че можело да мислим за тези неща евентуално след 2025 г. Цяло поколение вече чака да види светлината в тунела. БСП ли е виновна, че патриотите не се разбират, нападат се един друг, а после се извиняват пред медиите\", попита риторично той. \nВизирайки обвинения от по-рано, отправени от ексдепутата от ГЕРБ Антон Тодоров по адрес на кмета на Провадия Филчо Филев, Стойнев отбеляза, че управляващите няма как да атакуват опозицията и вадят случай от 2016 г. \"Да оставим прокуратурата да си свърши работата. Ако кметът на Провадия наистина е виновен, ще си понесе последствията. Това може да го каже не компрометираният Антон Тодоров, а институциите\", коментира депутатът. По-рано гербаджиите нападнаха Филев с обвинения за нарушения, установени преди 2 години от Държавната агенция за финансова инспекция. Тодоров дори размаха хвърчащ лист без подпис и печат и го обяви за доказателство, което обаче не посмя да предостави на медиите.  \n\"На Антон Тодоров явно не му върви предаването в една телевизия и идва в парламента да говори неща, които са известни отдавна. Докладите са изпратени в прокуратурата и е нейна работа да прецени дали има нарушения или не. Парламентът трябва да се занимава със законодателство, а не да разнася клюки\", поясни Стойнев. Според него ГЕРБ не могат да се занимават с политика и атакуват по списък градоначалниците на БСП.   \n", "date": "2018.03.16", "title": " Искаме предсрочни избори, управлението на ГЕРБ е провал"}
{"url": "http://www.duma.bg/node/162974", "text": "С гвардии от охранители, които могат да арестуват, най-вероятно ще се сдобият кметовете. Това ще стане след промени, които ще се промъкнат в Закона за местното самоуправление. Официално идеята идва от Националното сдружение на общините (НСОРБ), председателствано от гербаджийския кмет на Велико Търново Даниел Панов. Както ДУМА вече писа, в сряда НСОРБ проведе кръгла маса под погледа на парламентарната шефка Цвета Караянчева от ГЕРБ. \nСлужителите на кметското полицейско звено ще имат право да изискват документи за самоличност, да привикват и задържат граждани. \nНямало да има припокриване на функции между МВР и звената в общините, а по-скоро допълване. Униформените щели \"да се насочат към по-важни и същностни полицейски дейности\".   \n", "date": "2018.03.16", "title": "Обмислят униформени кметски гвардии "}
{"url": "http://www.duma.bg/node/162959", "text": "Депутатите решиха вчера, че за получаването на нaучна степен или за заемане на длъжности като професор и доцент се въвеждат минимални изисквания. В пленарната зала започна второто четене на промени в закона за академичния състав, с които се отменя производството на професори и доценти \"на кило\" без всякакви критерии за научен принос, което бе въведено със закона на ексминистър Сергей Игнатов през 2011 г.    \nПо повечето от текстовете за промени има консенсус между политическите сили. В пленарната зала вчера бяха приети предложенията на проф. Светла Бъчварова от БСП към показателите за конкурсите да се добави участието в научни проекти, както и да се спазват не само авторските права, но и сродните на тях като защитата върху сортове и породи. Мнозинството отхвърли обаче искането й да не се разрешава журитата, които присъждат научните степени и одобряват кандидатите за академични длъжности, да заседават дистанционно. Когато работим на терен, не може да ходим на заседания, обоснова отказа археологът проф. Станислав Станилов, основен вносител на промените.    \n", "date": "2018.03.16", "title": " НС въведе минимални изисквания за професорите"}
{"url": "http://www.duma.bg/node/162958", "text": "Шофьорите да се изследват задължително за обструктивна сънна апнея, настояват лекари от Българското дружество по сомнология, както и представители на пациентски и граждански организации. Ако се докаже, че професионален шофьор страда от болестта, да му бъде проведено лечение, което да бъде плащано от държавата, предлага сомнологът доц. Милена Миланова. Тя препоръчва при повишена сънливост през деня, задължително да се потърси лекарска помощ. \nНа дремливо шофиране се дължат 10-30% от ПТП, обяснява сомнологът доц. Кирил Терзийски. Вероятно в България около 200 хил. мъже и 150 хил. жени над 50 г. страдат от обструктивна сънна апнея. \nВисоката дневна дремливост е основен симптом за болестта. Тя увеличава 2 до 5 пъти риска от катастрофа на пътя. Най-застрашени от заспиване на волана са професионалните шофьори, а продължителното шофиране нощем води до същия риск от катастрофа, който съществува и при употреба на алкохол, обясняват медиците. \nВ периода 2010-2016 г. ранените в катастрофи са над 56 хил., а загиналите са 5392, припомни Пенка Георгиева от пациентските организации \"Заедно с теб\", позовавайки се на данни от МВР.     \n", "date": "2018.03.16", "title": "Шофьорите да се изследват за сънна апнея, предлагат специалисти "}
{"url": "http://www.duma.bg/node/162922", "text": "ДЕН НА АСТРОНОМИЧЕСКИТЕ ОБСЕРВАТОРИИ. За първи път се чества в Италия през 1990 г. През 1994 г. е отбелязан и във Франция, през 1995 г. - в още 6 европейски държави. Целта на празника е популяризиране на знанията по астрономия. 1922 - РАЖДА СЕ ВЕЛА ПЕЕВА, ПАРТИЗАНКА (УМИРА 1944 Г.). Истинското й име е Величка Пеева Пеева. Като ученичка е активистка на РМС и БОНСС. През лятото на 1942 г. става част от партизанските бойни групи, действащи в района на Чепинското корито. В края на март 1944 г. попада в засада. Ранена се укрива в планините 37 дни. На 3 май е обкръжена от ловна рота в местността Бялата скала и след 5-часова престрелка се самоубива, за да не попадне в плен. През 1948 г. селата Чепино, Лъджене и Каменица са обединени в гр. Велинград, носещ нейното име. 1932 - РАЖДА СЕ МЕТОДИ АНДОНОВ, РЕЖИСЬОР (УМИРА 1974 Г.). Работи в Бургаския театър, където е бил и директор. Безспорни са заслугите му за най-добрите години на Сатиричния театър. Творец с ярко присъствие в българското кино. Режисьор на филмите \"Бялата стая\", \"Няма нищо по-хубаво от лошото време\", \"Голямата скука\". С \"Козият рог\" (1971) с Катя Паскалева и Антон Горчев в главните роли остава завинаги в историята на българското и европейското кино. 1937 - УМИРА МАРА БЕЛЧЕВА, ПОЕТЕСА И ПРЕВОДАЧКА (Р. 1868 Г.). След убийството на съпруга й Христо Белчев (министър на финансите в правителството на Стефан Стамболов) през 1891 г. заминава за Женева, Швейцария, където следва литература. През 1903 г. среща поета Пенчо Славейков, чийто жизнен път споделя до смъртта му. Автор е на стихосбирките \"На прага стъпки\", \"Сонети\", \"Избрани песни\". 1940 - УМИРА СЕЛМА ЛАГЕРЛЬОФ, ШВЕДСКА ПИСАТЕЛКА (Р. 1858 Г.). През 1909 г. става първата жена с Нобелова награда за литература. Творбите й представят селския живот и природата на Северна Швеция. Световна известност й носи най-вече книгата \"Чудното пътуване на Нилс Холгерсон през Швеция\". 1995 - ЗА ПЪРВИ ПЪТ АМЕРИКАНСКИ АСТРОНАВТ СТЪПВА НА СЪВЕТСКА ОРБИТАЛНА СТАНЦИЯ. Норман Тагард лети с космическия кораб \"Союз\" от космодрума Байконур към орбиталната станция \"Мир\". На борда е заедно с руснаците Владимир Дежуров и Генадий Стрекалов. На \"Мир\" Тагард прекарва 115 денонощия, 8 часа, 43 минути и 54 секунди. 1999 - ЕК ПОДАВА КОЛЕКТИВНА ОСТАВКА ЗАРАДИ ОБВИНЕНИЯ В КОРУПЦИЯ. Всичко започва покрай на пръв поглед безобиден конфликт на интереси. В екипа на френския комисар Едит Кресон бил назначен като външен консултант на голяма заплата нейният личен зъболекар. Информации за нерегламентирани действия на комисари се появяват още през 1998 г. Тогава Европейската сметна палата отказва да подпише бюджета за следващата година, защото е открила в сметките за предходната година много неясноти.     \n", "date": "2018.03.16", "title": "Датата"}
{"url": "http://www.duma.bg/node/162962", "text": "С гвардии от охранители с право да извършват арести и да пазят общинското имущество може да се сдобият кметовете след промени, които вероятно ще се промъкнат в Закона за местното самоуправление. Официално идеята идва от Националното сдружение на общините (НСОРБ), председателствано от гербаджийския кмет на Велико Търново Даниел Панов. Както ДУМА вече писа, в сряда НСОРБ проведе кръгла маса с участието на парламентарната шефка Цвета Караянчева от ГЕРБ. Там някои от кметовете се оплакаха от липсващата по места общинска полиция. Градоначалникът на Стара Загора Живко Тодоров отбеляза, че в неговия град има само 16 общински полицаи, които са натоварени с много отговорности. Служителите в общинската полиция са на щат към МВР, конкурсите се провеждат от него и това бави попълването на бройките, оплака се той. \n\"Създадените общински звена по сигурността нямат законови правомощия за съставяне на актове, например. Затова кметовете търсят помощ от частните охранителни фирми. Услугата обаче е твърде скъпа за общините\", коментира и Владимир Георгиев от Самоков. \nКъм момента само 9 големи общини са се възползвали от законовата възможност за създаване на общинска полиция, става ясно от прессъобщението на НСОРБ. \nОт НСОРБ предлагат в бъдещата дейност на общинските звена да се включи \"опазване на обществения ред\". \"Общината да може да създаде звено за контрол по: опазване на обществения ред, изпълнение на актовете на органите на местната власт, опазване на общинското имущество, организация на движението\", гласи идеята им. \nОбщинските пазители на реда ще преминават на обучение в МВР по \"специална програма\", но ще са на пряко подчинение на кметовете на общини, за координацията ще отговаря местният началник на Областната дирекция на МВР. \nЧленовете на частните гвардии ще имат право да изискват документи за самоличност, да съставят писмено предупреждение, когато \"се предполага\", че има нарушение на обществения ред. Ще имат правомощието да привикват граждани, като \"в неотложни случаи уведомяването може да се извършва по телефон или факс\". Те ще могат да задържат граждани при констатирано нарушение, когато \"с поведението си нарушава обществения ред или излага живота си или живота на други лица на явна опасност\". \nСпоред сдружението така нямало да има припокриване на функции между МВР и звената в общините, а по-скоро допълване. \"Създаването на звената е правна възможност, а не задължение за общините. От нея ще се възползват тези общини, които имат капацитет и готовност да я осъществяват\", твърдят те. От НСОРБ смятат, че новите звена в общините ще дадат възможност \"усилията на униформения състав на МВР да се насочат към по-важни и същностни полицейски дейности\". \nЖивко Тодоров поиска кметовете да могат да глобяват при превишена скорост, защото не можело да се разчита само на МВР. \nНа дискусията в сряда депутатът от БСП Красимир Янков попита има ли компетентност избраният кмет да установява нарушения, като например по неправилно пресичане. \"Това е дублиране на дейността на МВР. Искате оставката на министъра на вътрешните работи с тези предложения. Тези идеи на кметовете говорят, че МВР не се справя с дейността си. Искате правомощията на министъра на вътрешните работи, приватизирате сектор сигурност\", апострофира ги Янков. \nТекстовете все още не са внесени официално в парламента.   \n", "date": "2018.03.16", "title": " Кметове искат гвардии, с които да арестуват "}
{"url": "http://www.duma.bg/node/162961", "text": "Над 113 800 души са били продължително безработни през 2017 г., сочат данните на НСИ. Това означава, че 55% от всички безработни са били без трудов ангажимент повече от година. \nХората на възраст 15-64 г., които желаят да работят, но не търсят активно работа, защото не вярват, че ще намерят, са 112 200 души. Въпреки това статистиката отчита почти главозамайващ спад на безработицата и скок на заетостта. Данните на НСИ показват, че без работа са били 206 900 хил. души през м.г., а безработните са намалели с 16,3% в сравнение с 2016 г. \nАгенцията по заетостта също отчита спад на безработицата през февруари. В бюрата по труда са регистрирани 230 611 души, от които 20 260 са нови. В същото време започналите работа са по-малко от новорегистрираните безработни - 18 145.  \nСтатистиката не отчита феномена \"потомствена безработица\", при която поколения наред живеят от социални помощи. Борбата с този проблем започна МТСП преди 11-12 години по времето на министър Масларова, но мерките не бяха продължени. По проблема работеше КНСБ, която преди дни излезе с конкретно предложение помощите за безработица и социалните плащания да бъдат обвързани с работа в общински предприятия на пълен работен ден. От този вид пълна заетост за всички, регистрирани в бюрата по труда, да бъдат освободени само майки на деца до 3 г., хората с намалена трудоспособност до 67% и хора, които се грижат за родители или деца в безпомощно състояние. Според проучванията на КНСБ делът на безработните без образование и квалификация е над 68%.     \n", "date": "2018.03.16", "title": "Над половината безработни търсят трудов ангажимент повече от година"}
{"url": "http://www.duma.bg/node/162970", "text": "Медиите били четвъртата власт. У нас обаче, сякаш неусетно, но отдавна, те са по-скоро четвърто безвластие. Станаха послушни кукли на конци на различни кукловоди - партийни, икономически и пр. Ефирното време се превърна в скъпоплатена форма за величаене на любимци и омаскаряване на противници. Непослушните медии, ръководителите им и служителите биват наказвани. \n Премиерът е известен с есемесите и обажданията си до журналисти и техните шефове. Вицето му пък съвсем нагло и безпардонно си позволи да размахва пръст на водещи и да ги заплашва с уволнение. Министри се канят на опърничави журналисти с дела, член на медиен регулатор също предупреждава колеги \"да внимават\". \nЗа публицист номер едно на миналия век бе избран Стефан Продев. Знаковото име на ДУМА спечели признанието и на свои, и на чужди. Днес има ли шанс някой да се опълчи - срещу управляващите, срещу интересите на работодателя си? И колко дълго ще продължи да се занимава с професията си, ако го направи? \nИма драма в телевизия БиТ. Колегите не смеят да се оплачат публично, че са без заплати. Срамно е. А освен това може да хартисат и без работа. Шефът им обещава, че всичко щяло да се нареди. Журналисти от други медии \"не искат да се бъркат\", защото не е ясно чии интереси ще накърнят, ако захапят официалния собственик... Малко се осмелиха да попитат как една медия бе продадена с неразплатени задължения. Мила родна картинка... \nВластта е обезвластена. Поне докато не се намери някой, който да каже на глас, че проблем има. И докато не се намерят хора, които да застанат зад него. Дали за пореден път не ставаме свидетели как се прави опит една медия да бъде обеззъбена и обезкръвена? \nСтрувал ли си е трудът на журналистите в БиТ? Това могат да го кажат зрителите. Имат ли власт медиите в България, или просто са се превърнали в обезвластени пионки, подсигуряващи нечий розов облак? Важното е да спиш спокойно, тогава няма значение дали властта е с теб или срещу теб. Поне докато задоволяваш основните си потребности и още нещо...     \n", "date": "2018.03.16", "title": "O(без)властeни"}
{"url": "http://www.duma.bg/node/162923", "text": "По повод одобрените учебни програми за изучаване историята на периода 1944-1989 г. прочетох коментар във в. \"24 часа\" на  журналистката Генка Маркова. Нейната теза е, че този строй \"може да разбере само човек, който е живял в това време\", и той трябва днес справедливо да се поднесе. Права е, но не споделям нейното едностранчиво и тенденциозно виждане за този период.  \nАз съм човек на 73 г. и съзнателният ми живот е протекъл поравно при социализма и демокрацията. Все още имам и свежа памет. Честно да си кажа, моето семейство живя по-задоволено при демокрацията, докато работех. Управлявах малка фирма от 1995 до 2009 г. Осигурявах се добре и сега съм дори от \"богатите\" пенсионери, както иронично ни наричат. \nВярно е, че липсваше политическа свобода, че малцина излизаха в чужбина, вярно е за бананите, внасяни веднъж в годината, чакането за \"Москвич\" и \"Лада\" и т.н. Аз бих добавил и нещо много по-важно. Държавната собственост не стимулираше интереса на хората. Карахме го през пръсти. Отвикнахме да работим. Да си призная, това не беше и моят социализъм. Бих предпочел шведския. Питам се обаче как Маркова не видя ни едно положително зрънце в този период?  \nКаква е тази избирателна амнезия Тя буквално зачертава това време. Зачертава живота на няколко поколения. Почти всеки ден се намира някой да натрапва такова крайно и едностранчиво мнение. Не може годините на недалечната ни история да бъдат представяни само като една репресия и нищо повече. Друго мнение не се допуска, младите трябвало да научат тази \"истина\", за да не се даде никога шанс на лявата идея. Ето това е зловредната идея. \nТъй като и аз съм живял и имам памет за онова време, без да отричам крайностите и извращенията на социализма, искам да припомня и още исторически факти, които следва да отчете обективният прочит на историята: \n. въз основа на следвоенните договори на великите сили социализмът се установи в страните, попаднали в съветската зона на влияние. Социализмът беше миролюбив строй и не подпали нови войни, а възстанови от разрухата на войната своите държави и инициира Хелзинкското споразумение за разведряване. На него западът умишлено му натрапи студената война и надпреварата във въоръжаването и за да постига равновесие на силите, социализмът не издържа икономически. През целия следвоенен период  \nна социализма беше наложено жестоко ембарго \nЗападните демокрации, които уж уважават свободата и самоопределянето на народите, просто задушиха социализма. Затова нямаше банани, луксозни стоки, западни коли и се живееше по-бедно; \n. социализмът разгърна невиждано по мащаби промишлено, аграрно и гражданско строителство. В икономиката България придоби статут на развита държава, който все още не е достигнат. Страната е една от двадесетината държави в света, която успешно експлоатира ядрена централа. Днес все още имаме сравнително евтин ток от построените през онзи период енергоизточници. Почти няма семейство, което да не е придобило през онова време апартамент и построило вила. И днес по притежание на собствени жилища страната ни е далеч напред от най-развитите страни в света; \n. безработицата беше непознато явление, фалитът на предприятия, банковите банкрути - също; \n. в социално отношение предприятията, почти без изключение, имаха своя почивна база или субсидираха летните почивки на семействата, както и лечебно-профилактичната дейност. Добрите студенти получаваха стипендии от фирмите, построени бяха от държавата студентски общежития в университетските градове, нямаше учебни такси за ВУЗ. В здравеопазването нищо не се заплащаше. Майчинството до 2 години беше платено. В началните и средните училища функционираше изцяло на държавна издръжка извънкласна система за техническо творчество на младежта, художествена самодейност и спорт. Рядко явление бяха насилието, наркоманиите и другите зависимости. \n. цените на храните, транспорта, енергоносителите едва ли е коректно да се съпоставят с 30-годишна давност. Но защо пък не, когато някогашната заплата на жена ми беше 200 лева, колкото е сегашната й пенсия. Значи има реципрочност. Само че тогава овчето сирене беше 3,60 лв., месото 4-5 лв., хлябът 20-30 стотинки, електричеството 2 стотинки за киловатчас, билетчето 6 стотинки, бензинът 20 стотинки. Апартамент в София струваше 10-15 хил. лв. И се изплащаше с дългосрочен договор по 20-30 лв. на месец;  \n. спокойствието на гражданите беше гарантирано. Можеше без страх да пренощуваш на полето, в гората, край шосето. Селските домове не се заключваха, а дворовете бяха пълни с домашни животни. Кражбите бяха рядкост, нямаше насилие над възрастни хора, терминът клошар беше непознат; \n. населението на страната растеше и достигна почти 9 милиона; \n. имаше подем на науката, техническия прогрес, културата, спорта. В страната функционираха над 220 научни института, бази за развитие и внедряване, комплексни опитни станции в селското стопанство. България беше една от малкото страни в света, производителки на персонални компютри. В много предприятия функционираха автоматизирани линии и цели производства. През 80-те години България се нареждаше на 12-13-о място в света по изобретателска активност. През този период бяха построени 85-90% от театрите, оперите, голяма част от читалищата, библиотеките. Малка България беше сред водещите спортни нации в света, а на Сеулската лятна олимпиада зае престижното 6-о място. \nЗа всички тези постижения г-жа Маркова чувала ли е, след като е живяла като мен в онова време и толкова милее за истината? Ако наистина обективно се опише историята на близкото ни минало, кой може да е против? Но явно целта не е такава. Борбата между лявото и дясното се е появила далеч преди нас и ще продължи след нас. Но априори и тотално да се отрича правото на живот на левите идеи, защото някой не ги споделя, си е  чист болшевизъм Вярно е, че по онова време имаше потискани писатели, драматурзи, поети, както казва г-жа Маркова. Да спреш някого да твори е лесно. Не го публикуваш и толкоз. Но да го накараш насила да разкрие таланта си - едва ли? А това се случваше. Потисканите някога таланти вече 30 години са свободни. Кои са техните гениални произведения? Защо свободата не ги вдъхнови да ги създадат? Защо днес няма филми като тези за Аспарух, Симеон Велики, Иван-Асен? Защо няма романи като \"Време разделно\", като трилогията на Д. Талев, който също бе \"мачкан\", като романите \"Тютюн\", \"Снаха\" и др.? Защо свободата вдъхнови Вл. Зарев да напише \"Разруха\"? Едно наистина забележително произведение, но неговият правдив сюжет едва ли прославя страната ни по света освен със своя реализъм и художествена стойност?  \nЗа днешното време имам и много лични въпроси. Защо аз, свободният човек, само веднаж отидох да видя сина си в Германия, и то с платени от него разноски? Защо не карам старините си по чуждите курорти, като съм \"богат\" пенсионер и мога да пътувам навсякъде? Защо не успях да осигуря жилища на децата си през тези свободни години? За себе си имам ясен отговор - защото нито социализмът, нито демокрацията ме научиха да крада, а много хора се научиха. Кражбата и корупцията се превърнаха в сюжет за \"съвременно изкуство\", което вдъхновява доста модерни романисти.  \nНа тези въпроси имаме дълг всички - и леви, и десни, да търсим заедно верния отговор. Защото свободата наистина е най-ценното човешко достояние, но неправилно разбирана, тя ражда и чудовища.  Днешното ни съвремие изобилства с бедни и отчаяни хора със зависими, с кражби, насилие над деца и възрастни, изнудвания, отнемане на имоти и спестявания, убийства. Вече сме \"шампиони\" в Европа по задълбочаващо се неравенство, по инсулти, инфаркти и ниска продължителност на живот. \nСвободата по много причини не даде очаквания импулс на икономиката. Основополагащите икономически показатели разкриват доста песимистична картина. През 2017 г. брутният национален доход на глава от населението в България е едва 6500 евро, а страните от еврозоната, към която се стремим, имат средно ниво 32 000 евро, като някои от тях достигат до 150 000 евро. Темповете на растеж от 3-4%, въпреки ниската ни база, са крайно недостатъчни. Българите трябва да са наясно, че ние не догонваме, както ни заблуждават политиците, а изоставаме още повече от нашите партньори. \nСвободата у нас има вече 30-годишна история и е дошло време също да се обясни и разкаже обективно на подрастващите. Само с омраза, отричане и заклеймяване на миналото нищо няма да постигнем. Добре е да видим и ползваме положителното от нашите богати традиции. Социалната идея има дълбоки корени, много поддръжници в нашето общество и има право на живот. Нека не копираме само крайнодесните модели, а да изучаваме и ползваме опита на страните, където тази идея е вече реализирана. \n    \n", "date": "2018.03.16", "title": " Един \"богат\" пенсионер за късата памет  "}
{"url": "http://www.duma.bg/node/162971", "text": "Телевизия БиТ е нарочена за закриване, подобно на ТВ7, но това ще стане тихо през лятото, след като изтече българското председателство на ЕС, за да не се предизвикват скандали точно сега. Това смятат хора от политическите среди, близки до ГЕРБ. \nКупуването на телевизията беше с цел да й бъде запушена устата. Тя стана четвъртата по рейтинг на доверие след трите национални телевизии, въпреки че няма ефирно излъчване, което се използва от значителен процент от зрителите, особено в малки градове и селата. Причината да излезе така напред телевизия БиТ въпреки неравностойното положение с другите големи телевизии, се дължи на това, че беше опозиционно настроена, както би трябвало да се държи една независима медия. В БиТ даваха думата на критици на властта и обсъждаха теми, които другите телевизии старателно си спестяваха. \nСлед подписването на сделката за продажба, новият собственик, продуцентът Мирослав Янев веднага спря всички предавания, като остави само новините. Изглежда е имало някаква спешна нужда и голям зор от страна на управляващите да се отърват от предаванията на тази телевизия. Няма друго обяснение за този светкавичен ход. Новият собственик заяви някаква неясна концепция за интерактивна развлекателна телевизия, свързана със социални мрежи и цифрови технологии (то като че ли има нещо вече, което да не е цифрово). Само че, въпреки плановете, повече от месец вече телевизията освен новини върти записи на стари предавания, в които няма никаква политика. В събота и неделя дори няма новини, което характерно само за любителски фолк кабеларки. \nЕдин купувач на телевизия, с планове да я развива, би осигурил предварително предавания и филми, с които да запълни поне в началото ефирното време според новата концепция. В случая с БиТ нищо такова не става. Някои записи на стари предавания, които се въртят, са отпреди 2 години, а на трети март по стечение на обстоятелствата мина и коледно предаване от декември. \nПред очите на зрителя една активна телевизия се превърна в някаква пародия на самата себе си. БиТ вече се срина като гледаемост. \nЗамислена като телевизия за българите по света, със студио в Щатите, финансирана от двамата братя Вълневи, предприемачи от Чикаго, независими от българските власти, телевизията бързо беше изтъргувана от тях, със сигурност изгодно. Получили са предложение, на което като бизнесмени не могат да откажат. В някои публикации се твърди, че са им платили 35 млн. евро. Дали чак такава голяма сума не е толкова важно, но едно е ясно - у нас има кой да плаща пари за медии, за да им запуши устата. И някой предприемчив инвеститор като братя Вълневи може така да е решил да изкара някой милион... \nПреди дни е закрито студиото в Чикаго и малкият екип там е освободен, заедно с водещата Ралица Василева, добрe позната от Си Ен Ен. А студиото в София е изпразнено от техника и декори, стои празно. \nЗа новия собственик Мирослав Янев всички смятат, че е подставено лице, подобно на всички други гинки, каквито купуват ЧЕЗ, \"Кремиковци\" и др. Мнозина сочат, дори в публикации, че зад него седи рекламният и телевизионен бос в сянка Красимир Гергов. \nЯнев се е появявал рядко в телевизията. Заявил на срещи с работещите там, че има искрено желание да развива новата концепция и ще разчита на екипа. Само че до момента работещите там не са получили и януарските си заплати. Вместо заплата за февруари им е даден неголям аванс за януари. \nНе е ясно и как сделката по продажбата на телевизията е вписана в търговския регистър, след като по новата поправка в закона, за да бъде вписана една продажба на дружество, трябва да са изплатени всички заплати. Или има нарушение на закона, или са подадени някакви фалшиви документи. \nТози, който е дал парите за телевизията, бави топката, да добута без много разходи до лятото, когато ще дръпне шалтера окончателно, предполагат и хора от медийните среди. А служителите в телевизията са наплашени, отказват да разговарят с колегите си от други медии, които се интересуват какво става. Не отговарят и в чат и месинджър, вероятно сковани от страх от подслушване. Неколцина вече са напуснали, у които резервите за бъдещето на телевизията са надделели. \nВсъщност никакви медии не се интересуват какво става с телевизия БиТ. Покрита е с позорно мълчание. Все едно, че нищо не се е случило. А обществото е свидетел на медиен погром. Случаят е безпрецедентен, въпреки че преди време имаше подобно закриване на ТВ7. Но то беше свързано с дългове, използваха това да запорират техника, сметки, да изземат със съдии изпълнители. В случая с БиТ няма нищо такова - няма дългове, предишният собственик я продава, а новият обещава как телевизията ще се развива и ще стане печеливша. \nПокрай продажбата на БиТ други конюнктурни медии услужливо бабуваха на сделката, като многократно изтъкваха, че телевизията била на загуба. Нормално е телевизия на 2-3 години да е на загуба. Нова тв беше на загуба доста по-дълго време. В момента на загуба са и много издания. Въпреки това, БиТ постигна успех. Разбирачите, които папагалски повтарят, че БиТ била на загуба, затова я купуват спецове, които ще я изкарат на печалба, всъщност заблуждават аудиторията. В България отдавна няма реален рекламен пазар нито в телевизиите, нито в другите медии. Има разпределение. Система от фирми - рекламни, пиар, социологически, оплетени в схеми, разпределят основните парични потоци от рекламата в медиите. И като основен сив кардинал в тази дейност най-често сочат Красимир Гергов. \nВъпросът е кому е нужна тази телевизия БиТ? Кой ще налива в нея рекламни бюджети, при положение, че има няколко големи телевизии, а и няколко по-малки се борят за залък от трапезата. Това може да си го позволи само голям инвеститор с амбиции. А досегашното поведение на новия собственик показва, че зорът е да запуши устата на досегашната БиТ в услуга на управляващите. \nПри така развилите се досега събития, Мирослав Янев ще остане като ликвидатор в българския медиен и шоубизнес. Няма да е чудно да оставят хората без заплати до закриването на телевизията. Например някои проекти, свързани с Красимир Гергов - група списания - без свян натрупаха огромни дългове към печатници и отказаха да ги платят. Всичко може да се очаква.   \n", "date": "2018.03.16", "title": "Купиха телевизия БиТ, за да я закрият?  "}
{"url": "http://www.duma.bg/node/162924", "text": "Състоя се Първата международна конференция за джендър, пол и образование, обявила се срещу джендър доктрината, която набира сила в западните страни, бе съобщено вчера. Тя се проведе в Мадрид с участието на 53 организации от 17 страни и прие Декларация за разбирателство, уважение и свобода, която защитава права, застрашени от \"джендър лъжата\". \nНа Конференцията за джендър и пол, организирана от HazteOir.org и тяхната международна платформа CitizenGo, участваха осем говорители от четири държави и повече от 250 присъстващи. В различни моменти над 5000 души следяха конференцията онлайн. \nИгансио Арсуага: \"Тази конференция е бунт срещу джендър идеологията и нейните рушащи мира, увреждащи закони, които не трябва и няма да успеят. Ние от HazteOir.org и CitizenGo ще продължим да се борим, за да попречим плановете на ЛГБТИ да бъдат наложени на гражданите.\" \nИгансио Арсуага, президент на HazteOir.org и CitizenGo, обобщава успеха на I Международна конференция за джендър, пол и образование: \"Тази конференция беше първото голямо публично възражение на света срещу тоталитарните закони на ЛГБТИ. Оповестихме абсолютната лъжа, която се крие зад джендър идеологията и която противоречи на основите на науката, биологията, разума и антропологичната истина за човешкото същество.\" В своето ключово обръщение Арсуага настоя пред присъстващите да не допускат \"да бъдат нанесени вреди на децата\" и призова политиците \"да оставят децата на мира\". \nМириам Бен Шалом, лесбийка, активистка от САЩ, каза, че \"се чувства много некомфортно в бани и съблекални за транссексуални жени\". Агустин Лахе, експерт по политически науки, призова слушателите да говорят срещу офанзивата на ЛГБТИ: \"Ние трябва да изведем масите на улицата срещу джендър идеологията.\" Лахе смята, че лявото е възприело проблема за пола и джендър идеологията като \"политическа стратегия\", за да запази своите убеждения в публичното пространство. \nТретата презентация беше на Рубен Наваро, който осъди факта, че \"дневният ред на ЛГБТИ е проникнал в ООНУ. Като пример за това как групите за оказване на натиск бутат дневния ред, Наваро посочи законодателството, познато като \"LGBTI gag law\" (закони, ограничаващи свободата на мнение по отношение на ЛГБТИ и изразяването на това мнение, приемани или подготвяни в редица страни Ц б.пр.). \nМикеле Кретела, президент на Американската колегия на педиатрите, обясни, че \"училищата трябва да избягват джендър идеологията, тъй като тя е в противоречие с науката и е вредна за всички деца\". Останалите панели от експерти и лектори бяха проведени от проф. Глен Стантън, д-р Пол Храц, социоложката Габриеле Куби и бившия транссексуал Уолт Хейър. Доктор Храц предупреди: \"Смяна на пола е невъзможна. Не можете да смените пола си, единственото, което можете да смените, е външният си вид\". В своето изложение Куби заяви, че \"сексуалната революция има една единствена цел: да унищожи фертилността, възпроизводството и семейството\". \nПървата Международна конференция за джендър, пол и образование беше закрита със свидетелството на Хейър, който е преминал през операция за смяна на пола на 42-годишна възраст. Той потвърди, че \"няма нищо истинско в джендър идеологията\". И добави: \"Говоря за това, защото получавам стотици писма от хора от цял свят, които са преживели същото, което и аз, и това е трагедия. Ще им се плати ли отново, за да се опитат да сложат обратно това, което са отстранили?\" \n53 организации подписаха декларацията от Мадрид. Сред тях са и европейски организации: Generation Family (Italy), Free Society Institute (Lithuania), Family Alliance (Austria) and Femina Europa (France). Among North and South American institutions who gave their support, were Real Women of Canada and Population Research Institute (United States), National Family Forum (Columbia), National Union of Parents (Mexico), Center for Civic Studies (Chile), Argentinians Alert and Institute for Civic Action (Peru). \nЕто и пълния текст на декларацията.  Така наречената Дджендърна перспективаУ за пръв път е въведена в международния Ддневен редУ, за да се гарантират равенството на възможностите и равенството на правата между мъжете и жените. Днес тя се е превърнала в автентична Дджендърна идеологияУ с цели, които са опасни за демокрацията. Джендърната идеология се използва агресивно и се е превърнала в истинска лъжа. \nЕксперти и учени от различни области (медицина, право, социални и политически науки), представители на неправителствени организации от целия свят и хора, които са привлечени към собствения си пол, се събраха в Мадрид, за да обсъдят стратегиите и последиците от движението на джендърната идеология. Присъстващите на конференцията достигнаха до следните заключения, които искаме да споделим с обществеността и медиите: \n1. Все още предстои да се свърши много работа в стремежа към постигане на истинско уважение към всички хора в образователната система и в обществото като цяло. Образоването и в определени случаи приемането на нови закони продължават да са необходими, за да се избегне на насилието срещу деца и хора в зряла възраст заради културни, полови, физически различия (например затлъстяване или различни нарушения) или примери на полова дисфория или сексуално привличане към представители на собствения пол. \n2. В нашето общество има хора, които страдат. За тях трябва да се полагат грижи и да бъдат защитавани от актове на насилие, но ние вярваме, че има повече от един подход към оказването на помощ на такива хора. Например в случаите на полова дисфория при деца някои се застъпват за спиране на техния пубертет и прием на хормони на другия пол до края на живота им. Много престижни учени и медицински изследвания обаче показват, че този подход е вреден. Трябва да се изследват други решения и е необходимо проблемите да се изучават в по-голяма дълбочина. Родителите на тези непълнолетни лица и другите, които са близо до тях, също страдат и се надяват на най-доброто решение за техните синове и дъщери. Тези деца не трябва да се използват като Дчовешки оръжияУ в идеологическа битка. \n3. В името на свободата се елиминира свободата. Защитниците на джендърната идеология нарушават фундаменталните права и свободи под маската на подпомагане на равенството и уважение към разнообразието: \nВсеки, който не е съгласен с постулатите на движението на джендърната идеология, е цензуриран, жестоко наказван, очернян и стигматизиран като ДхомофобУ, ДтрансфобУ и други пренебрежителни обиди. Свободата на мнение и научните дебати се цензурират. Много хомосексуални хора са били и продължават да бъдат жертви на движението на джендърната идеология. Дори медиите се предават пред ЛГБТИ групите, защото се страхуват от икономическите последици, които може да ги сполетят заради изразяването на неодобрение на лобито на джендърната идеология. \nЗакони, които евфемистично са определени като насочени Дсрещу дискриминацията на базата на сексуалната ориентация, сексуалната идентичност или изразяването на полово-ролеви и сексуални характеристикиУ, в действителност са опити за установяване на монолитно мислене по въпроси, по които трябва да надделяват свободата на мислене, на мнение и на дебати. В Испания пример е закон за ЛГБТИ, подкрепян от лявата политическа партия ДПодемосУ. Той цели да налага икономически глоби, лишаване от свобода и други наказания за престъплението да не си съгласен с подхода на движението на джендърната идеология към терапията на деца с полова дисфория. Някои от тези терапии днес се смятат за Дмалтретиране на децаУ дори в страни, които отдавна ги прилагат. Освен това тези закони предлагат задължителна индоктринация на малолетни по въпроси като сексуално разнообразие, семейно разнообразие и полова дисфория. Те искат да гарантират възможността човек да може да избира собствения си пол без никакви трудности, дори и по отношение на деца на 5- до 8-годишна възраст. Тази псевдонаучна индоктринация противоречи на правото на родителите да възпитават децата си в съответствие със собствените си ценности. Ценностите им не са нито дискриминационни, нито насилнически Ц те просто са различни от онова, което искат защитниците на джендърната идеология. \n3. Първата международна конференция по социалния, биологичния пол и образованието обяви истината по сложни теми, свързани с болката и преживяванията на реални хора. \nНие сме сигурни, че истината ще помогне за облекчаването на страданието. Искаме да защитим правото на децата да не бъдат манипулирани и индоктринирани от джендърната идеология. Искаме да защитим правото на родителите да възпитават децата си в свобода. Искаме да защитим правото и отговорността на учените да работят и да публикуват изследванията си, без да бъдат ограничавани от закони, забраняващи публичното оповестяване на информация по определени теми. Тези учени вършат своята работа и търсят истината. Джендърната идеология не е начинът да се справим с половата дисфория и с другите свързани с човешката сексуалност проблеми. Под маската на решаване на проблем защитниците на джендърната идеология искат да налагат визия с идеологически корени. \n4. Публично осъждаме стратегията на лобито на джендърната идеология, която включва измама и принуда. Още по-притеснително е, когато този Ддневен редУ се облича в закони, които институционализират преследването и ограничаването на свободата на словото, които забраняват на здравните професионалисти да изразяват мнението си или да лекуват пациентите си, и които налагат в училищата некоректно виждане за сексуалността. Нещо още по-лошо: обмисля се законодателство, което ще преследва родителите, отказващи да вървят по пътя на джендърната идеология. Пред лицето на тези заплахи Първата международна конференция по социалния, биологичния пол и образованието запазва надеждата и вярата в силата на истината, науката, демокрацията и свободата на словото. \n5. И накрая: апелираме към гражданското общество и насърчаваме както организациите, така и отделните хора активно да защитават онези, които са цензурирани от движението на джендърната идеология. Всеки може да е пазител на свободата на словото с помощта на съществуващите в здравата демокрация инструменти. Това е необходим компонент, за да се гарантира, че тираничните характеристики на джендърната идеология няма да просперират. В крайна сметка необходимо е да изискваме уважение към онези, които страдат, и да гарантираме свобода на тези, които могат да им помогнат.   \n    \n", "date": "2018.03.16", "title": "17 страни въстанаха срещу джендър доктрината  "}
{"url": "http://www.duma.bg/node/162926", "text": "На 2 април 2017 г. в сайта   беше публикувана статия на Александър Андреев със заглавие \"И ето, че Европа се пробуди...\". Материалът се основава на анализ, над който са работили 9 журналисти от \"Ди Цайт\".  \nЦитирам: \"Европа се събужда! Под това заглавие германският седмичник \"Ди Цайт\" публикува обширен анализ на случващото се в днешния ЕС, който стига до един неочакван извод: европейският проект отново набира сили, включително и благодарение на милионите млади хора, които все по-интензивно се интересуват от политиката и се борят за \"своята Европа\". Авторите не без гордост цитираха данни от допитвания и от различните статистики: \"Най-щастливите хора на света живеят в... Европа. Градовете с най-високо качество на живот се намират в... Европа. Най-доброто здравеопазване на света е в... Европа. Европейски са и мнозинството фирми на борсата. Дори по олимпийски шампиони Европа пак е на първо място. Само едно нещо й липсва на Европа напоследък: самочувствие.\" \nКрай на цитата. \nПрочетох преди година тази статия три пъти, защото ми се стори важна. Дори си записах в тефтера отделни абзаци. И сега - кой знае защо, попаднах отново на тях, докато търсех в шкафа дистанционното за майбаха, червения. Реших, че този тефтер вече е мазен и трябва да го изхвърля; обаче разлистих страниците и попаднах на вехтите записки. Първия път се разсмях. После ми стана тъжно. И накрая ме заболя главата. Ще кажете: ама ти вероятно си ненормалник и е естествено да възприемаш прочетеното така - хейтърски, злобно. На всичкото отгоре имаш и червен майбах, а не примерно черен, както всички нормални български мъже, което пък те разконспирирва като джендър.  \nКак да ви кажа, опасявам се, че не съм нито джендър, нито ненормалник, и това ме тревожи. Опасявам се, че според цитирания пасаж, а и според цялата статия, България не само че не е в Европейския съюз, тя е извън Европа даже. Поне по постижения, по дух, по оптимизъм. Само по самочувствие сме много преди Европа - та нали само преди година нашият бивш, настоящ и несъмнено бъдещ премиер се похвали пред Европейската народна партия, че същата тази партия бие в България, та пушек се вдига. И кого бие тукашното наместничество на ЕНП? Българите бие, кого другиго. Ама това не го казва доволният победител на всички избори в Българско, доволен е, че просто бие, никак не е малко това и току ще подпъхне голата си глава - я папа да я погали, я друг, я друго... Затова получава похвала - след година вече го наричат най-успешния шеф в Европа, лично Жозеф Дол оповести тази пролетна вест наскоро. Да се чуди човек какво разбират някои под \"успех\".  \nЕвропа може и да се събужда, обаче ние си спим зимен сън и изобщо не ни интересува утрото. Спим и чакаме да ни мине всичко - и гладът, и разочарованията, и бедността, и злобата, и липсата на надежди, и ограбването... всичко. Спим и чакаме да ни мине животът, защото, ако се събудим, може да освирепеем от яд и да станем достойни. А достойните хора не спят без причина. \nПреди 169 години един призрак бродеше из Европа. Сигурно Европа е била като нас заспала тогава, та призраци са обикаляли дворищата й, а тя хич и не усещала. Сега, щом се пробужда, дано види докъде е докарала някои от своите държави членки, па да се засрами, прошка да иска, макар и със закъснение. \nИ така - нека се спра накратко на всяка от тезите в одата на радостта в \"Ди Цайт\" отпреди година, съхранена в мазния ми тефтер. \n\"Най-щастливите хора живеят в... Европа.\" В публикуваната в средата на март 2016 г. ревизирана версия на Доклада за световното щастие (The World Happiness Report) за 2016 г. България заема 129-а позиция от общо 157 държави. Българите са най-нещастните в света. За сравнение - Румъния заема 71-ва позиция, Турция е на 78-о място, непосредствено след Косово, Сърбия е класирана на 86-а позиция, а Македония и Гърция са съответно номер 95 и номер 99. Непосредствено преди България в класацията са Сенегал, Република Конго, Грузия, ДР Конго, Гана и Украйна, а след България се подреждат Мавритания, Зимбабве, Малави, Судан и Габон. Следователно най-щастливите хора може и да живеят в Европа, но и най-нещастните са също там, особено на едно изключително място на юг от Дунава. Сега сме мръднали малко напред, но дори Палестина пак ни изпреварва по щастие!  \n\"Градовете с най-високо качество на живот се намират в... Европа.\" В средата на март 2017 г. излезе доклад, според който София е най-лошият град за живеене в ЕС. Това показа направеното тогава ежегодно проучване за качеството на живот в света на консултантската компания \"Мърсър\" (Mercer). В изследването са включени 231 града от цял свят. Сред тях на София е отредено 116-о място - последно от всички участващи от ЕС. А всеки пети българин живее в столицата.  \n\"Най-доброто здравеопазване на света е в... Европа.\" България продължава да е сред страните с най-лошо здравеопазване в Европа, като за осем години е увеличила резултатите си в точки, но не е постигнала реално подобрение. Това посочва последното издание на Индекса на здравния потребител (Health Consumer Index) на организацията Health Consumer Powerhouse,  представено в края на януари 2015 г. България заема 30-о място от общо 37 държави. Състоянието на доболничната и болничната помощ у нас системно се влошава, като се отделят все повече обществени средства, за да влизат в джобовете на корумпираната и прогизнала от скандали здравна система. \n\"Европейски са и мнозинството фирми на борсата.\" Пак в края на януари 2015 г. бе тиражирано едно сполучливо твърдение на известен наш бизнесмен: \"Оборотът на капиталовия пазар е по-малък от оборота на Женския пазар.\" \nСтига толкова. Наскоро прочетох някъде, че прекомерният оптимизъм също е израз на заболяване. За първото място на Европа по олимпийски шампиони, така убедително изтъкнато в цитираната статия, не ми се пише. А това, че на Европа й липсва самочувствие, засяга само отделни нейни държави членки. Вижте само какви хубави басейни, фонтани, градски тоалетни и стадиони се построиха през последните години с европейски пари. Докато българите бягат в чужбина, за да се изхранват, ние санираме опустелите панелки с европейски пари, та ако хората се върнат, да има къде да мръзнат и безделничат, понеже работа няма, а ако се намери, тя не носи човеколюбиви доходи. Европа води България към нищото. Вероятно - съвсем добронамерено. \nЕдна година по-късно нищо не се е променило. Все там си стоим, където времето ни остави. Младите бягат, старите умират в немотия и откровена мизерия, справедливост отсъства, а надеждата се изпарява като пари в офшорка. И още: Европа се засили към Западните Балкани, след като бе наритана от Великобритания; България ротационно и въодушевено европредседателства, фирмите на борсата са си същите, здравеопазването не мърда, за да не затъне още повече. Иде ти да пукнеш от щастие: ако не за друго, поне задето така и не успя да намериш дистанционното за майбаха, червения, дето никога не си го имал. Ами така де - една грижа по-малко. \n    \n", "date": "2018.03.16", "title": "За европейска България и за... другото  "}
{"url": "http://www.duma.bg/node/162927", "text": "Само два национални комплекса за деца и ученици са останали в структурата на МОН, а от общо около 150 държавни бази за ученически отдих и спорт към министерството работят само 40. Това призна образователният министър Красимир Вълчев пред Комисията по образование и наука в НС в отговор на депутатско питане. Имало дори искане работещите все още 40 бази да се дадат на общините, но те всичките се нуждаят от средства за ремонти и подобряване на условията така, че да станат конкурентни на \"частните пазари за настаняване на ученици\", каза Вълчев. Единствено Националният център в София за подготовка на ученици за олимпиадите не е в такова плачевно състояние. \nПроблеми има и в двата национални комплекса за деца. Оказва се, че голяма част от материалната база в Националния детски екологичен комплекс \"Ковачевци\" не е годна за ползване, след като в него през 2013 г. по договор между МОН и МВР бяха настанени групи бежанци. В комплекса \"Ястребино\" ремонт също е наложителен, понеже дори покривите в хотелската част текат. Тук обаче базата има и учебен корпус, кухненски сектор, а комплексът би могъл да се използва по-ефективно в полза на учениците, смятат депутатите.          \n", "date": "2018.03.16", "title": "Работят само 40 от 150 държавни бази за ученически отдих"}
{"url": "http://www.duma.bg/node/162928", "text": "Седем проекта за създаване на т.нар. центрове за компетентност на обща стойност над 134 млн. лв. са били класирани от оценителите за финансиране по оперативната програма \"Наука и образование за интелигентен растеж\" (ОПНОИР) в частта й за научни изследвания и технологично развитие. Докладът на комисията е одобрен от Кирил Гератлиев, шеф на агенцията към МОН, която управлява програмата.  \nПроектите са разпределени в 4 тематични области. В областта на мехатрониката и чистите технологии са одобрени два проекта. Единият е с бенефициент Софийския университет - за център \"Чисти технологии за устойчива околна среда - води, отпадъци, енергия за кръгова икономика\". За изграждането на този център ше отидат 23,668 млн. лв. Вторият одобрен проект е с бенефициент ТУ-Габрово и е за \"Център за компетентност \"Интелигентни мехатронни, eко- и енергоспестяващи системи и технологии\". Бюджетът му е 23,570 млн. лв.   \nВ областта на информатиката, информационните и комуникационните технологии одобрените за финансиране проекти са също 2. \"Дигитализация на икономиката в среда на Големи данни\" се нарича проектът на УНСС с предвиден бюджет 13,334 млн. лв. Ще бъде създаден също център за компетентност по национална и киберсигурност, като за целта 13,371 млн. лв. ще бъдат получени от автора на проекта -  Сдружение \"Център за компетентност ИКТ сигурност\". \nВ тематичната област Индустрия за здравословен живот и биотехнологии класираните проекти са отново два. Единият е на Института по органична химия с Център по фитохимия при БАН, който с 23,791 млн. лв. ще създаде център с наименование \"Устойчиво оползотворяване на биоресурси и отпадъци от лечебни и ароматични растения за иновативни биоактивни продукти\". Медицинският университет в Пловдив пък ще изгради център за компетентност \"Персонализирана иновативна медицина (ПЕРИМЕД)\". Бюджетът за този проект е 23,472 млн. лв. \nЕдин проект е одобрен в тематичната област със странното название \"Нови технологии в креативните и рекреативните индустрии\". Той е на Висшето училище по мениджмънт (бивш колеж \"Албена\", който бе преместен в Добрич и после уседна във Варна). Тук с 13,379 млн. лв. ще се гради център за \"Интелигентни решения в креативните и рекреативните индустрии (ИНКРЕА)\". \nСлед като бъдат уведомени за получените оценки, всички одобрени кандидати трябва да представят доказателства, че отговарят на изискванията за бенефициент, съобщиха от агенцията. Това означава те да не са фирми, които формират печалба, тъй като в противен случай според правилата за държавните помощи нямат право да получават публични средства. Въпреки големите приказки за пълна прозрачност засега оценките, според които са класирани проектите, не са публично оповестени.  \nКакто стана и при конкурса за центрове за върхови постижения, така и тук е утвърден и списък с проектни предложения - резерви. В него фигурират 8 проекта - 4 от тях са на институти на БАН (по електрохимия и енергийни системи, по механика, по системно инженерство и роботика и по български език), има и по един проект на ЮЗУ, Националния център по заразни и паразитни болести, МУ-Плевен и пак СУ с проект за център в областта на медицината. Общият бюджет на процедурата за центровете за компетентност е 150 млн. лв., т.е. засега около 16 млн. лв. остават неразпределени. След като бъдат сключени договорите с авторите на одобрените проекти и при останали свободни средства, е възможно да бъдат поканени и кандидатите от списъка с резервите, съобщиха от агенцията. Тя оповести и списък с 8 проекта за центрове за компетентност, които не са били одобрени за финансиране от оценяващата комисия, като са посочени и мотивите за отхвърлянето им - или просрочване на крайния час за подаването на проектите, или недостатъчен брой получени точки при оценяването. \nТрябва да се напомни, че заради нарушения по времето на министър Меглена Кунева и промени в набирането на оценители при Красимир Вълчев изпълнението на ОПНОИР в частта й за наука се забави драстично. В крайна сметка бяха подбрани оценители по занижените критерии за научна компетентност, определени по времето на Кунева и на Красимир Вълчев в битността му тогава на главен секретар на МОН. Едва в началото на март т.г. бяха сключени три договора за финансиране на проекти за създаване на центрове за върхови постижения, а сега предстоят и договорите за центрове за компетентност. Според ОПНОИР обаче бе предвидено центровете за върхови постижения да са 4 с финансиране 200 млн. лв., а тези за компетентност трябваше да са 8 с общ бюджет 150 млн. лв. До момента трите одобрени за финансиране центъра за върхови постижения са с бюджет 128,752 млн. лв., а седемте центъра за компетентност са с финансиране малко над 134 млн. лв. Не е известно какво ще се случи с близо 90 млн. лв., които остават неразпределени по първите две компоненти в частта за наука. Знае се, че в момента тече обжалване в съда от страна на автори на проекти за центрове за върхови постижения, които бяха отхвърлени. Това обаче не спира процедурите по трите проекта, които са одобрени. Ако съдът удовлетвори претенциите на някой от обжалващите, агенцията към МОН ще трябва да финансира и него. Вероятно е парите да се вземат от \"свободните\" засега 90 милиона. \nВсе още остава неясна и съдбата на третата компонента от сегмента за наука на ОПНОИР - създаването на регионални научни центрове с общо 100 млн. лв. Вероятно заради драстичното забавяне в Еврокомисията се бяха появили съмнения дали парите може да бъдат усвоени и ЕК поиска те да бъдат прехвърлени към друга оперативна програма - тази за конкурентоспособност, която е към икономическото министерство. Нито МОН, нито агенцията на Гератлиев, която управлява програмата, съобщават какво ще се случи с тези средства. Не се обявява също колко пари конкретно ще загуби България заради санкциите, наложени от Еврокомисията заради установени нарушения в частта на ОПНОИР и за образование, както и поради драстичното забавяне на всички срокове за процедурите в частта за наука. Не е ясно как договори, които тепърва ще се сключват, може да бъдат междинно отчетени в края на 2018 г., както изискват правилата на ЕК.    \nПреди ден обаче изпълнителният директор на агенцията Кирил Гератлиев организира в Пловдив семинар по темата за регионалните научни центрове. Схемата за тях предвижда проектите да са в партньорство между научни организации, местния бизнес и местните власти. Целта е да се подобри капацитетът за икономическо развитие на регионите чрез повече публични инвестиции в изследователска инфраструктура и пазарно ориентирани научни изследвания. Не е ясно кога може да стартират процедури за този вид регионални центрове, при положение че се намираме вече в петата година на програмния период 2014-2020 г., в който се вмества и ОПНОИР.    \n    \n", "date": "2018.03.16", "title": "7 центъра за компетентност ще бъдат създадени със 134 млн. лв. европари  "}
{"url": "http://www.duma.bg/node/162934", "text": "\nВ специално обръщение македонският президент Георге Иванов категорично се противопостави на приемането на новия Закон за употреба на езиците в Република Македония и заяви, че няма да го подпише. Законът предизвика горещи спорове и почти се стигна до ръкопашни схватки. \nСравнявайки лидера на Иран с Хитлер, престолонаследникът на Саудитска Арабия предупреди в телевизионно интервю, че ако Техеран получи ядрено оръжие, страната му ще последва примера. Саудитска Арабия не иска да придобие никаква ядрена бомба, но без съмнение, ако Иран разработи ядрена бомба, ние ще я последваме възможно най-скоро\", каза Мохамед бин Салман. Отново ще разследват Барозу \nОмбудсманът на ЕС призова за възобновяване на етичното дело срещу бившия шеф на Европейската комисия Жозе Мануел Барозу, за който преди това беше обявено, че не е нарушил правилата на блока, като зае висша позиция в Goldman Sachs. Европейският омбудсман Емили О'Райли направи препоръката след разкритията, че Барозу се е срещнал със сегашния вицепрезидент на Еврокомисията Юрки Катайнен в хотел миналата година.  Световната банка заяви в резултат на свое изследване, че \"в Украйна свързаните с политиката фирми са 2%, но те контролират повече от 20% от общия оборот и над една четвърт от всички украински активиУ и че Дполитически свързаните фирми са концентрирани в минния, енергийния и транспортния отрасъл, в които на тях се падат над 40% от оборота и над половината от всички активи. Те разполагат с около една четвърт от оборота и активите в селското стопанство, основно при производството и износа на зърно.\" \n   \n", "date": "2018.03.16", "title": "Кратки новини"}
{"url": "http://www.duma.bg/node/162929", "text": "\"Престъпно е на местната власт да се вменяват ангажименти без финансово и експертно обезпечаване\" - Г-н Генов, след поредните наводнения НС е на път да приеме изменения в Закона за водите, с които държавата да стане собственик на неподдържаните общински язовири. Навременни и качествени ли са тези промени? \n- Навременни са дотолкова, доколкото е вече всеизвестно и абсолютно неоспоримо, че системата от язовири в страната не се контролира. Контролът не само е неефективен, но и реално такъв няма. Доказателствата за това са красноречиви. Но не е нормално да се правят спешни промени в закона, едва когато се случат поредните извънредни ситуации с бедствия от преливащи водоеми, нанесени щети за милиони левове и човешки жертви. Държавата отново върви след трагедиите. \nЗаконът за водите е приет едва преди две години. Оказа се, че буквално след влизането му в сила буксува, не е ефективен и се налага да бъде променян. Парламентарната група на \"БСП за България\" ще подкрепи измененията с надеждата, че най-сетне системата ще има механизми да се задейства, но и да има реален контрол върху това. \n- Каква е визията на БСП за това как трябва да се стопанисват, управляват и контролират язовирите? \n- Имали сме открита и последователна политика и в този сектор, още повече, че в немалка степен той е стратегически откъм сигурност и безопасност за хората и инфраструктурата. Наясно сме с проблемите на местната власт, в чиито правомощия и отговорности се намират огромна част от водоемите. Несъразмерното и необезпечено струпване на отговорности и ангажименти в общините е една от причините и един от мотивите за настоящото изменение на закона. \nОфициалните данни сочат, че в страната има над 5600 водоема, а от тях над 4500 се водят общински като собственост и задължения. Общините преминаха през мъчителни законови метаморфози, през които тази собственост бе прехвърляна, дори без да се потърси предварителното им съгласие да ги приемат като своя публична собственост. \n- През 2012 г. държавата императивно зачисли на общините и онези водоеми, за които не се знаеше чия собственост са. \n- Да, така е. Немалка част от водоемите бяха изоставени, с компрометирана инфраструктура и крещяща нужна от инвестиции. Проблем като цяло за местната власт в страната е обстоятелството на драстично несъразмерното разпределение на язовирите по общини. Няма как да се приеме за нормално част от тях да имат от 50 през 100 до 200 язовира. Какво значи Хасково да стопанисва 420 водоема, а Харманли - 505? Едва ли някой може да обясни на практика за какво стопанисване, инвестиране и контрол по безопасност може да става дума. \nИстината е, че за общините язовирите са рискова и далеч неатрактивна собственост. Около 90% от язовирите са малки водоеми, с почти импровизирани насипи за стени, изграждани преди 6-7 десетилетия. Публична тайна е, че поради влошено състояние е невъзможно те да бъдат ползвани за напояване. Едва 140 са в годно състояние да бъдат ползвани и са предадени на сдружения за напояване. \nНе е за подценяване и обстоятелството, регистрирано масово по общините, че техническата документация за много от язовирите липсва или е непълна. По данни на Държавната агенция за метрологичен технически надзор (ДАМТН) 1424 водоема са с технически неизправности по язовирните стени и съоръженията към тях, като всеки седми, или 205, имат повече от едно негодно за експлоатация съоръжение. \n- Каква е позицията на БСП относно ангажиментите на общините към тези съоръжения? \n- Вече няколко мандата отстояваме ясно тезата, че не бива на общините да се вменяват ангажименти без финансово и експертно обезпечаване. Позицията ни е от 2015 г. и до момента е непроменена. Абсурдно е да поискаш те сами да изпълняват ангажименти като поддържане в техническа изправност на стените и съоръженията, на 500-метровата зона след стените, осигуряване на измервателна и контролна апаратура, назначаване за всеки язовир на оператор на язовирната стена и съоръжения, като на 1 оператор са допустими до 8 язовира, и т.н. Нито има пари в общинските бюджети за това, нито има откъде да се назначат експерти. В същото време законът и наредбите към него изискват за всеки язовир, независимо от размера и степента на опасност, да се извършват по 5 проверки годишно - две от собственика (през пролетта и есента), две от комисиите към областните управители и поне една от ДАМТН. \n- В края на 2017 г. Върховната касационна прокуратура извърши проверка на състоянието на водоемите. Какво показа тя? \n- В момента се намираме в ситуация на подобие на \"Параграф 22\" по отношение на т.нар. контролни функции, дадени на ДАМТН, по поддържането на язовирните стени и съоръженията към тях. До края на м.г. са направени 1850 комплексни предписания, а впоследствие са наложени 452 акта за административни нарушения. По данни от общините до началото на март 2018 г. съставените актове са се увеличили почти двойно. Прокурорската проверка през 2017 г. огласи, че предписанията на ДАМТН са без фиксиран срок, което означава, че не може да се наложи никакъв акт за административно нарушение или бездействие. \n- БСП ще подкрепи ли предложенията на общините държавата да не им вменява несъразмерни ангажименти? \n- Да, парламентарната ни група има ясна позиция и застава категорично зад исканията на общините по тези законови изменения. Всяка разумна логика и познаване на реалността предполага подобна позиция. Ограниченият ресурс на общините се похабява за проверки и назначаване на оператори за всички язовири, вместо да се фокусира към тези, които могат да създадат реална опасност и тя да бъде профилактирана с мерки и инвестиции. Сега е безалтернативно прилагането на неотложни мерки, които да подкрепят общините като основни собственици на язовири за безопасната им поддръжка. \nОбщините настояват за планиране на целева субсидия за поддържане на язовирите по аналогия на капиталовата субсидия в Закона за държавния бюджет. Настояват и за средства за заснемане и паспортизиране на язовирите - по аналогия със субсидията от МРРБ за изготвяне на Общите устройствени планове на общините. \n- Има ли клаузи в законопроекта, които левицата намира като проблемни и недовършени и които тепърва ще създават проблеми?  \n- Разбира се, че има. Ще подкрепим законопроекта, защото е изключително в интерес на общините, безопасността и сигурността на хората и инфраструктурата. Но и в него има заложени достатъчно неясноти и вакуум, от които нямаме гаранция как ще излезе държавата. Най-сериозният, в същото време и логичен, проблем за поддръжката на язовирите в страната е дефицитът на средства. Предлага се механизъм, при който слагаме каруцата пред коня. Органът по контрол върху състоянието на язовирните стени е ясен, но не се знае, след като се констатират проблеми и трябва да последват мерки по отстраняването им, откъде ще дойдат парите. \nПростичко казано, за ефективната поддръжка на водоемите в страната трябват средства. Версията е онези от водоемите, които не могат да бъдат стопанисвани от общини, да бъдат прехвърляни към държавата и евентуално да има държавна компания, която да отговаря за мониторинга, контрола и управлението на водните ресурси. Хайде сега да помислим на глас колко логично и мотивирано издържано е това! Става дума за едни и същи нужни пари, които трябва да се вложат. И няма значение дали ще са в държавата или тя ще ги даде на общините. Все още не е ясно как ще изглежда тази държавна структура. След като правителството дава обещания и прави проекции как ще работи тази компания, ясно ли е как ще се финансира и откъде ще идват приходите й? \nНе е за подценяване и проблемът с доброто управление на самия воден ресурс. Няма как да се мине без система за мониторингови дейности, контрол и управлението му. До този момент контролът по състоянието на язовирните стени е предаден като компетентност и правомощия на Министерството на икономиката, а управлението на водния ресурс - на екологичното министерство. Ако така продължава, видимо се губи ефектът. \nПреди дни лидерът на БСП Корнелия Нинова го каза ясно и много синтезирано в Брегово, където имаше критична ситуация. Ако държавата не регулира законово и с ясни регламенти и механизми как ще се гарантира безопасността и ползата от язовирите, бедствията ще продължават, защото над 200 язовира в страната са в предаварийно състояние.     \n", "date": "2018.03.16", "title": "БСП подкрепя исканията на общините държавата да поеме опасните язовири  "}
{"url": "http://www.duma.bg/node/162960", "text": "Директорът на Районната здравна каса в Ловеч д-р Антонио Маринов е задържан при акция на ДАНС и Областната дирекция на МВР. Срещу него е образувано досъдебно производство за длъжностно престъпление - злоупотреба със средства на здравната каса, уточниха от прокуратурата. С разрешение на Окръжния съд е извършено претърсване в сградата на РЗОК, иззети са документи и са разпитани служители. Маринов бе задържан за 24 часа и днес ще стане ясно дали ще остане в ареста. \nОт стенограма на Надзорния съвет на НЗОК от 4 октомври 2017 г. става ясно, че на 18 септември Маринов сключил договор с частната болница за инвазивна кардиология  \"Кардиолайф\".  \n\"Без мен е подписано писмо, което дава право на директора на РЗОК да сключи договор с \"Кардиолайф\". Не съм знаел за това писмо. Писмото не е подписано от мен\", коментира управителят на касата проф. Камен Плочев. Тогавашният председател на надзора Кирил Ананиев го пита кой е подписал писмото. \"От Зоя Вълева. Моето мнение е, че не може една лаборатория преди 4 месеца да си промени името. От лаборатория става на многопрофилна болница. Всички знаем колко отделения трябва да има една многопрофилна болница. Същата структура и изведнъж директорът на РЗОК в Ловеч пак й дава парите, за да фалира отново болницата в Ловеч. Това не мога да го разбера. Нищо не пречеше да ме изчакат\", казва Плочев. \nШефката на дирекция \"Бюджет и финанси\" на НЗОК Ганка Аврамова предлага да бъде разгледана докладната на директора на РЗОК в Ловеч, който уведомява, че е сключил договор с \"Кардиолайф\". \nКак е възможно директорът на РЗОК да бъде проверяван за договора с частната болница и в същото време да бъде допуснат до конкурс и впоследствие назначен за следващ мандат, попита преди време депутатът от БСП Милко Недялков новоизбрания тогава здравен министър Ананиев и управителя на касата Плочев. Дни по-късно, в началото на ноември, Маринов е назначен отново за шеф на РЗОК.   \n", "date": "2018.03.16", "title": "Арестуваха шефа на здравната каса в Ловеч"}
{"url": "http://www.duma.bg/node/162957", "text": "Изпълнителното бюро на БСП започва пореден тур с обиколка из различни партийни организации в страната. Това обяви на среща с лекари, адвокати, млади учени и партийци от столичния район \"Илинден\" лидерът на социалистите Корнелия Нинова. Повече от два часа тя и гостите на местната организация обсъждаха висшето образование, съдебната власт, здравеопазването, Истанбулската конвенция и социални въпроси. \n\"Тръгвам из страната за още такива срещи. Ще променя стила - няма да държа речи, ще давам отговори. Вие питате - аз отговарям\", обеща на срещата в \"Илинден\". Тя отбеляза, че преди избори политиците отиват при хората, обещават всичко, но после не ходят при тях, за да дават отговори. \"Затварят се в залите, спорят по въпроси, които нямат нищо общо с вашите проблеми. Задавайте ми и неудобните въпроси, и провокативните въпроси. Без притеснения ми кажете всичко, което ви тревожи, и аз ще ви предложа решения на проблемите. А вие ще прецените. И ръководството в лицето на Изпълнителното бюро ще заседава от страната\", призова тя присъстващите. \nТози понеделник ръководството на БСП ще заседава в Кърджали. \"Пред правенето на политика в кабинетите предпочитаме правенето на политика заедно с вас. Днес ГЕРБ твърдят, че са единствените, които могат да управляват страната. Ние твърдим, че сме алтернатива. А всъщност нашите самооценки нямат никакво значение. Единствената значима оценка е вашата, на народа\", мотивира се Нинова. \nНа 12 март изнесеното заседание на ИБ беше в Брегово. Членовете му и депутати от левицата посетиха пострадалата от наводненията община. Тук сме, за да помогнем най-напред на хората и те да знаят, че не са изоставени, поясни тогава Нинова. Социалистите доставиха минерална вода и дариха пари на пострадалите семейства. Те обсъдиха с кмета Милчо Лалов и общинските съветници как могат да съдействат за дългосрочно решение на проблема с наводненията. \nПрипомняме, че някои от първите заседания на ИБ на БСП след избирането на Корнелия Нинова за председател на партията също бяха извън столицата. Тя няколко пъти призова депутатите от \"БСП за България\" да бъдат по-активни в избирателните си райони. През май м.г. бе обявено, че депутати и членове на партийното ръководство ще проведат срещи в 28-те области на страната. Повечето от дискусиите обаче бяха тематично насочени - на образователна, земеделска или здравна тематика.   \n", "date": "2018.03.16", "title": "Ръководството на БСП тръгна на обиколки по страната"}
{"url": "http://www.duma.bg/node/162935", "text": "Френският президент Еманюел Макрон подкрепи обвиненията на Великобритания, че Русия е отговорна за отравянето с нервно-паралитично вещество на бившия руски шпионин Сергей Скрипал. \n\"От началото на седмицата Великобритания държи Франция информирана в детайли за доказателствата, събрани от британските разследващи и за елементите, показващи руската отговорност за атаката.- Франция споделя преценката на Великобритания, че няма друго правдоподобно обяснение и изразява солидарността си с нейния съюзник\", съобщиха от кабинета на Макрон вчера след разговор по телефона между френския лидер и британския премиер Тереза Мей. Преди това обаче говорител на френското правителство заяви, че Париж чака твърденията да бъдат доказани, за да обяви позицията си. \nВ сряда вечерта се проведе и спешно съвещание на Съвета за сигурност на ООН, свикано по искане на Лондон, но от него не последваха конкретни решения. \"Русия е отговорна за отравянето на бившия шпионин във Великобритания\", заяви постоянният представител на САЩ в ООН Ники Хейли по време на дискусиите. Пекин се надява на обективно и независимо разследване по случая с отравянето на бившия полковник от руското разузнаване Сергей Скрипал и дъщеря му, което да се основава на факти, заяви постоянният представител на Китай в ООН Ма Чжаосюй. \nСъвсем скоро Москва ще експулсира британски дипломати, съобщи в четвъртък руският външен министър Сергей Лавров, цитиран от РИА \"Новости\" и ТАСС. Лавров изтъкна, че изгонването на британски дипломати ще е ответна мярка на действията на Великобритания. Русия първо ще информира Великобритания за ответните мерки, преди да ги разкрие публично, увери той.     \n", "date": "2018.03.16", "title": "Макрон подкрепи Лондон в аферата \"Скрипал\""}
{"url": "http://www.duma.bg/node/162947", "text": "По 525 лв., или \"чисто\" 469 лв., получават на месец служителите на РЗИ във Варна. Това стана ясно на протеста им вчера, когато служителите на всички здравни инспекции в страната изразиха недоволството си от ниските и непроменени около 10 години възнаграждения. На 15 март се отбелязва Деня на санитарния инспектор.  \nВ момента дори хора с висока квалификация и стаж от 30 години взимат с около 5-10 лв. над минималната заплата, коментираха служителите пред \"Петел.бг\". Те си показаха фишовете, като сложиха и табелки \"Аз протестирам\". \nВ мирния национален протест участваха 28-те РЗИ в страната. В Смолян се канеха да протестират символично с лентички на реверите.  \nВ Пазарджик като във Варна показваха фишовете си за възнаграждения. Там около 30 здравни инспектори се включиха в протеста. Те напомниха, че близо 30% от работещите в инспекцията получават минимална заплата. Теодора Годжевъргова работи в РЗИ в Пазарджик от 4 години, по образование е инжинер-химик, а получава 510 лв. Те са готови да излязат на нови протести, ако от здравното министерство не им обърнат внимание. \nВ Благоевград пред РЗИ на символичен протест със стикери на реверите бяха местните здравни инспектори. Те също заявиха готовност за последващ протест, ако не получат обещаното увеличение. Разбрали сме се със синдиката, с колеги от страната първия работен ден след великденските празници да свържем символично със 7 април - Денят на здравния работник, и да излезем на протест, коментира пред БГНЕС Валентина Георгиева - инспектор от дирекция \"Обществено здраве\" и синдикален председател към Федерацията на синдикатите в здравеопазването към КНСБ.  \nВ Добрич протестиращите излязоха с плакати \"ОмеРЗИтелни заплати\" и \"Мълчанието убива\". В момента 28% от служителите в РЗИ-Добрич са с минимални заплати, а на другите са с до 20 лева отгоре. Диана Тодорова, председател на синдикалната секция на КТ \"Подкрепа\", обясни, че искат поетапно повишение на заплатите, макар и с по 5-10%, но да е редовно и да е заложено в нормативната уредба. \nВ сряда, след като всички РЗИ в страната обявиха намерението си да протестират на професионалния си празник 15 март, от МЗ разпространиха съобщение до медиите, че 18-процентното увеличение на заплатите, считано от януари т.г., ще бъде изплатено с мартенските заплати. \n   \n", "date": "2018.03.16", "title": "Служителите от РЗИ протестираха на празника си  "}
{"url": "http://www.duma.bg/node/162948", "text": "Почина и вторият пострадал при инцидента в \"Арсенал\" работник, който беше в тежко състояние след запалване в завода в сряда. 46-годишният мъж бе настанен в болницата в Стара Загора с 80% изгаряния. Работникът е имал 10-годишен стаж в завода. \nПри инцидента загина и 27-годишен служител. По първоначални данни причината за взрива в завода е неспазване на трудова дисциплина, коментира областният управител на Стара Загора  Гергана Микова. Основните версии са две -  евентуална техническа неизправност или човешка грешка вследствие на извършено нарушение на инструкциите за безопасност на работа, обясни и окръжният прокурор на Стара Загора Дичо Атанасов. Иззети са веществени доказателства и документация за безопасността в конкретния цех, ще бъде иззета и техническа документация, допълва той. \nПрез последните две години Инспекцията по труда е извършила над 100 проверки в завод \"Арсенал\". Констатирани са 463 нарушения, 80% от тях са за нарушение на трудовата дисциплина.   \n", "date": "2018.03.16", "title": "Почина и вторият пострадал работник в \"Арсенал\""}
{"url": "http://www.duma.bg/node/162930", "text": "Президентът на Словакия Андрей Киска прие оставката на премиера Роберт Фицо, който предложи да подаде оставка във връзка с възникналия скандал в страната с убийството на разследващ журналист. \nВ Сряда Фицо каза, че е готов да се оттегли и да посочи наследника си на поста, при условие че президентът даде право на управляващите да сформират нов кабинет. Той не вижда причина опозицията да поеме управлението, тъй като благодарение на добрата работа на правителството Словакия е в отлично състояние, каза още премиерът. \nФицо ще остане председател на партията си. \nРешението на Фицо е с цел да се намали напрежението в страната след убийството на журналиста Ян Куциак и неговата годеница миналия месец. Случаят доведе до оставката на вътрешния министър, а многохиляден протест срещу правителството и корупцията поиска оставката на цялото правителство.  \nСловашкият президент Андрей Киска заяви, че  ще даде мандат на неговия досегашен заместник Петер Пелегрини. Пелегрини вече обяви, че е готов да оглави следващото правителство на Словакия, и представи подписи на депутати, които заявяват готовност да подкрепят неговата кандидатура.   \n", "date": "2018.03.16", "title": "Фицо подаде оставка"}
{"url": "http://www.duma.bg/node/162949", "text": "Глоба от 50 лева трябва плати жителят на пловдивския квартал \"Столипиново\" Ният Мурад, който в сряда демонстративно изхвърли боклука си пред детска градина \"Лилия\" пред очите на шестима швейцарски посланици. \nДелегацията пристигна в квартала, за да се запознае на място с ромската интеграция в най-голямото гето. Преди влизането им в детската градина, жител на махалата изсипа боклуците си до оградата на обекта, защото е свикнал да използва мястото за сметище. По този повод вчера от Общинското предприятие \"Чистота\" съставиха и връчиха фиш на Мурад. Самият той призна, че живее в незаконна къща и никога не е плащал данъци и такса смет. \n\"Съдовете за отпадъци се разполагат пред законно построени сгради. В пространството на незаконни обекти няма инфраструктура, подходяща за обслужването на контейнерите за битови отпадъци\", коментира директорът на предприятието Иван Стоянов. Той подчерта, че \"Столипиново\" е единственият пловдивски квартал, в който едрогабаритна почистваща техника работи дори в събота и неделя и се извършва всекидневна дезинфекция на съдовете за смет.     \n", "date": "2018.03.16", "title": "50 лв. глоба за изхвърления пред посланиците боклук в \"Столипиново\""}
{"url": "http://www.duma.bg/node/162936", "text": "Днешни ръководители на Украйна да замесени в избиването на 100 мирни протестиращи на Майдана на 20 февруари 2014 година, което е било направено, за да бъде злепоставен и да падне от власт тогавашният президент Виктор Янукович. \nТова разкри украинската депутатка Надежда Савченко. Като украинска военнослужеща, тя воюваше срещу разбунтувалите се републики, бе пленена и осъдена в Русия, но впоследствие бе освободена чрез размяна на пленници. Завърнала се в Украйна, тя бе обявена за героиня, но с времето стана противник на сегашната корумпирана и престъпна  власт. \nПрез 2014 година протестиращите на Майдана имаха оръжие, което бе използвано със знанието на организаторите на протестите, заяви Надежда Савченко. По думите й сегашният генерален прокурор Юрий Луценко призоваваше от трибуните да се настъпва, обещавайки, че \"ще има оръжие\". \nТя направи разкритие и за Андрей Парубий, който в момента е председател на парламента. \"Видях как пристигна син микроавтобус и оттам излязоха хора с оръжие. Тези хора сега се намират в парламента. Аз видях как Парубий вкарваше снайперисти в хотел \"Украйна\". Луценко стана генерален прокурор, за да скрие тези престъпления\", заяви Савченко, цитирана от сайта Страна.ua. Според нея властта нарочно блокира разследването на престъпленията по време на Майдана, защото много от нейните представители са замесени в противоправни действия. Тя добави, че след Евромайдана \"животът на хората не се е подобрил\". По-късно тя се извини и уточни, че е имала предвид Пашински. \nМиналия месец същото потвърдиха трима грузински снайперисти, които са участвали в събитията на 29 февруари, за които разказа и Савченко. Пред РИА \"Новости\" те разриха, че оръжието и заповедите за стрелба срещу мирните демонстранти те са получили от сегашния шеф на парламентарния комитет по национална сигурност и отбрана Сергей Пашински. На 20 февруари те са стреляли по двойки от третия етаж на хотела, придвижвайки се от стая на стая. Още същата вечер са били върнати обратно в Тбилиси, а в Киев били изпратени от бившия грузински президент Михаил Саакашвили.  Преди това те проговориха и пред италианската телевизия \"5 канал\". \nВ същото време властите в Киев предприеха директна атака срещу Надежда Савченко. Тя бе извикана за разпит по дело за планиране на терористични атаки в Киев. По този повод Луценко заяви днес, че ще внесе в парламента предложение за лишаването на Савченко от депутатска неприкосновеност. По думите му следствието има \"неопровержими доказателства\" за причастността на Савченко в подготовката на терористичен акт в парламента. На пленарно заседание Луценко я обвини, че \"лично е давала указания как да се извърши терористичният акт в тази зала с бойни гранати, като се унищожат две ложи - правителствената и служебната, с миномети да се свали куполът на Върховната Рада и с автомати да се доубият оцелелите\". \nСлед тези обвинения Радата изключи Савченко от комитета по националната сигурност и отбрана. Не е изключено Савченко да бъде обвинена в подготовката на военен преврат, твърди Страна.ua.     \n", "date": "2018.03.16", "title": "Управници в Киев замесени в убийства на Майдана "}
