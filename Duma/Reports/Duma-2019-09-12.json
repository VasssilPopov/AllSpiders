{"url": "https://duma.bg/zavladyana-darzhava-n199473", "text": "Цигани и нацепени батки бележат нови висини на организираните постановки у нас. Вкупом, направлявани от сайт, те отидоха да викат в подкрепа на единствения кандидат за главен прокурор. Поради липса на достатъчно хора, пак вкупом, се пренасочиха към протеста срещу единствения кандидат за главен прокурор. Без да знаят за Иван Гешев ли са или са против него. Без да знаят Гешев, Пешев или Нешев подкрепят. Всъщност - все тая. Гешев е расист, както пише на плакатите. Гешев е радост, разчете участник посланието. Щеше да е комично, ако не беше трагично. И ако не навяваше мили спомени с шестгодишна давност, когато \"спонтанно\" излезли на протест роми в Раднево викаха \"Пеев в ДАНС\". Протести и контрапротести. Очакваме ескалация на напрежението, шумоли Младен Маринов. Преди или след поредните порноснимки в интернет? \"Кървави заплахи\", \"атака срещу гражданите\", \"метеж\", \"опит да се пролее кръв\" съзира \"отговорен\" сайт. Тайни чатове и записи разкриват сценарий Борисов да бъде свален от власт и да се осуети избирането на Гешев за главен прокурор. Специално за заверата е пусната под домашен арест подсъдимата Десислава Иванчева. Олигарх, банкер и \"хилки\" (хиляди) дрънчат по паветата... И в папките на прокурорите. В същото време - шпионски скандал. Арести с гръмогласни първоначални обвинения, от които прокуратурата започва полека да отстъпва. Обвинените в шпионаж вече дават интервюта по телевизията (къде го има това!), нищо чудно след време компютрите да се окажат компоти, а филмът шведски, а не съветски. \"Вечната Амбър\" Соломон Паси брои руски шпиони от телевизионния екран. Въртят и бутат сценария към \"руската връзка\" при избора на президента Румен Радев. Пълен фарс!  Само дето в завладяната държава няма кой да разследва цялото това безобразие. И да обясни например как американското посолство заявява \"Запознати сме с разследването на българските правоприлагащи органи по предполагаем случай на шпионаж\". Откъде? От медиите? От правоприлагащите органи? От видни атлантици със и без асансьор в хола? А чл. 105 от Наказателния кодекс за тях? Шшшт! В тази държава на чудесата става всичко. Седиш в хола, гледаш телевизия и те отвеждат като свидетел с белезници, защото твърде често пускаш \"Первый канал\" или пазаруваш от китайския сайт \"Алиекспрес\". И всичко това в стабиУната Му държава. На която Той стабиУно продължава да стои на върха. Само дето краката Му вече се огъват. И нови шарани за партньори няма. Старият бърдак ли ще намести в новата кочина? Затова са им нужни организирани постановки. Предизборен шум, граничещ с порнография. След месец същите тези цигани и наперени батки ще гласуват. За стабилност и демокрация. Отново. \"Марш за законност\"? Шпионски скандал? Всичко е ясно. \"Долу комунизма!\" и \"Бой по генерала!\" Други опорки не им останаха. Защото този път не става въпрос за някакви кметчета. А за властта като цяло.", "date": "2019.09.12", "title": "Завладяна държава"}
{"url": "https://duma.bg/borisov-ne-bil-protiv-horata-koito-obichat-rusiya-n199465", "text": "\"Нямам нищо против хората, които обичат Русия. Бил съм и в Кремъл, бил съм и в Белия дом, за разлика от някои, които за три години не са били нито на едното, нито на другото място. Това, че някой си е правил срещи, си е негова работа, ние не се бъркаме. Това, че някой си прави събори и пее руски песни, по никакъв начин не сме пречили. Но със службите работим по различни хора и процеси, както беше преди години с Денис Ершов и Майкъл Чорни\". Това оповести преди вчерашното заседание на правителството премиерът Бойко Борисов. \"Когато руски олигарси се опитват да правят проекти в България, то нашите служби работят по тази тема заедно с други партньорски служби, а после и прокуратурата. Аз нямам никаква роля в този процес. Той ще се движи от следствието, което тече\", оправда се Борисов. \"Всеки има право да развива своята дейност. Едни обичат Русия, други САЩ и Европа, но много преди ГЕРБ да го има, само ВМРО май го е имало тогава, сме приели пътя към Европейския съюз - НАТО. Ако знаех, че такава злоба ще предизвика купуването на най-добрия изтребител Ф-16, а не тия Грипени, то нямаше и да се занимавам с това\", намеси Борисов и темата за самолета. Премиерът не пропусна да се похвали, че всяка година вдига доходите с минимум 10%, превъоръжава армията, МВР разкрива всички убийства. \"Направи се много за образователната инфраструктура, видяхте как е станала НСА, борбата с контрабандата, корупцията. И във всяка една сфера. Никога тази държава не е имала по-голям БВП. Отесняха магистралите. Откакто сме ние, София е по-чиста от Берлин\", коментира Борисов.", "date": "2019.09.12", "title": "Борисов не бил против хората, които обичат Русия"}
{"url": "https://duma.bg/bsp-vnasya-v-ns-iskaniyata-na-meditsinskite-sestri-n199466", "text": "Припознаваме и внасяме промените в Закона за съсловните организации на медицинските сестри, акушерките, асоциираните медицински специалисти, зъботехниците и помощник-фармацевтите на Мая Манолова, обяви Корнелия Нинова в НС. Лидерът на БСП припомни, че по процедура предложенията на омбудсмана не може да станат факт, ако някой от депутатите и групите не ги припознае. С измененията се слага равнопоставеност между различните съсловни организации, дава се възможност чрез свои представители те да участват в изготвянето на нормативни документи, да отстояват правата на тези, които работят в неправителствени и съсловни структури, подчерта Нинова. Подкрепяме справедливите протести на медицинските сестри, които настояват за справедливо заплащане, категорична бе тя. Затова БСП ще предложи аргументирано в Закона за бюджета и на НЗОК да бъде включено искането на съсловните организации началната заплата да е равна на 2 минимални.", "date": "2019.09.12", "title": "БСП внася в НС исканията на медицинските сестри"}
{"url": "https://duma.bg/meditsinski-sestri-pak-protestiraha-pred-narodnoto-sabranie-n199467", "text": "Около 500 души участваха в поредния протест, организиран от медицински сестри и специалисти по здравни грижи, подкрепен от фармацевти и полицаи. Недоволството си от системата на здравеопазване сестрите изразиха този път пред Народното събрание. За кратко те спряха движението по бул. \"Цар Освободител\", а после направиха жива верига около сградата на парламента. Да подкрепят исканията им дойдоха и депутатките от БСП Кристина Сидорова и Дора Янкова. По-рано народни представители от левицата внесоха в Народното събрание проектозакон за изменение на Закона за съсловните организации, в който се настоява за отделни съсловни организации на професионалистите по здравни грижи - медицински сестри, акушерки, физиотерапевти, фелдшери и др. В момента всички членуват в Българската асоциация на професионалистите по здравни грижи.  Исканията на протестиращите не са променени от първите им протести през пролетта - лечебните заведения да не са търговски дружества, началните възнаграждения на специалистите по здравни грижи да са равни на две минимални заплати, независимо в кой град и в какво болница работи специалистът, по-добри условия на труд, да се намери начин частните болници да не са финансирани от обществени фондове, да бъдат върнати медицинските стандарти, да се промени категорията на труд на практикуващите тази професия.   Да изразят недоволството си пред сградата на парламента бяха професионалисти по здравни грижи, лекари и специализанти от София, Плевен, Бургас, Троян, Видин, Хасково, Пещера, Сливен, Казанлък и други градове, които протестираха с плакати \"Не на страха\", \"Здравеопазването не е търговия\", \"Пациентите не са банкомати\".  От Синдикалната федерация на служителите в МВР, които подкрепиха протеста на сестрите, настояваха за увеличаване на допълнителното плащане за нощен труд на хора, които спасяват човешки живот.  Организаторката на протестите на медицинските сестри Мая Илиева заяви, че протестите ще се провеждат в дните на парламентарни заседания - от сряда до петък и ще им раздават информационни листовки за състоянието на българското здравеопазване, а в останалите дни протестиращите ще информират преминаващите през площадите \"Св. Неделя\" и \"Славейков\" граждани за проблемите в системата и ще ги питат дали знаят колко са частните болници в страната, дали са им поискали допълнителни пари за лечение или при раждане.  Немалко от протестиращите прогнозираха, че може да им бъдат наложени наказания или да бъдат заплашени с уволнение заради участието им в протеста.", "date": "2019.09.12", "title": "Медицински сестри пак протестираха пред Народното събрание"}
{"url": "https://duma.bg/bolnitsata-v-yambol-pak-nyama-da-se-dostroyava-n199462", "text": "МБАЛ \"Св. Пантелеймон\" в Ямбол e прекратила обществената поръчка за доизграждане на започната преди 40 години сграда заради отстраняване на единствения участник. Сдружението от фирми, подало оферта за довършване на сградата, предложило 36,8 млн. лв. при обявена прогнозна цена 26,7 млн. лв., с което не отговаря на предварителните условия. ДУМА припомня, че през май Бойко Борисов заедно със здравния и финансовия министър посети мястото и обяви, че ще даде 27 млн. лв. за доизграждането й. По-късно МС отпусна 8 млн. лв. за дострояване на сградата, за догодина бяха предвидени 13,5 млн. лв., а през 2021 г. - 5,4 млн лв.  Ямболската болница обслужва над 60 хил. души. Тя е на павилионен принцип и всичките 29 отделения се помещават в 17 отделни сгради, строени между 1912 и 1980 г. През 70-те години на ХХ век започва строителството на нова сграда, която и до момента не е завършена. През 2013 г. ремонтът е възобновен, но сумата за довършването й постоянно набъбва. През август 2015 г. здравният министър Петър Москов обеща новата болница \"да е готова до година и половина\". През ноември м.г. БСП поиска допълнителни 12 млн. лв. за доизграждане на новия болничен комплекс и припомни, че този ангажимент е поет от правителството през 2012 г., но тогава управляващите отхвърлиха предложението на левицата. БСП винаги е подкрепяла инициативите за подобряване на българското здравеопазване и инвестициите в него, коментира за ДУМА депутатът от левицата и зам.-председател на здравната комисия доц. Георги Йорданов. Все пак той направи уговорката: \"Ситуацията да не стане като при магистралите - извънредно увеличаване на средствата за изграждане на обекта, но лошо качество\". Той припомни, че населението на района намалява, а парите за довършване на болницата непрекъснато се увеличават.", "date": "2019.09.12", "title": "Болницата в Ямбол пак няма да се достроява"}
{"url": "https://duma.bg/tsatsarov-povtori-tezata-che-obvinyaemiyat-e-samo-edin-n199470", "text": "\"Обвиняемият е само едно лице, което е използвало движение \"Русофили\", за да получава финансови средства. Николай Малинов трябва да носи отговорност за своите лични действия\", заяви главният прокурор Сотир Цацаров, който дойде в НС, за да разясни подробности за шпионския скандал. Той потвърди, че общо 8 души са били задържани и са разпитани 15 свидетели. Цацаров обяви, че вчера шефът на ДАНС Димитър Георгиев е наложил забрана на руския гражданин Константин Малофеев да влиза в България за срок от 10 години. Припомняме, че такава забрана получи във вторник и Леонид Решетников.  Когато идеите се налагат с пари и с влияние и са насочени срещу националната сигурност на България, това е престъпление, обясни Цацаров. Той отрече обвинението да има нещо общо с предстоящия местен вот. В речта си Цацаров нито един път не спомена думата шпионаж.  \"При цялото ми уважение към това искане и към автора на настояването, неоспорими факти се представят пред съда, а не пред други държавни органи\", коментира Цацаров думите на президента Румен Радев, че за толкова сериозно обвинение трябват неоспорими доказателства.  По-рано вътрешният министър Младен Маринов и шефът на ДАНС Димитър Георгиев също бяха изслушани по повод разследването за шпионаж и обвиненията към Малинов. В началото на пленарния ден от БСП настояха и премиерът Бойко Борисов да бъде изслушан на закрито заседание, но предложението беше отхвърлено от ГЕРБ. Двамата шефове на силовите институции повториха почти същото, което казаха в изявленията си във вторник. Те се оправдаха, че не могат да дадат повече информация, докато тече разследването.   Димитър Георгиев лаконично обясни, че в ДАНС имали данни, че Малинов е изготвил докладна записка на руски език за необходимостта от геополитическа преориентация на България. В документа се предлагало да бъдат провеждани редица мероприятия, свързани с определени действия в сферата на вътрешнополитическия живот, които да доведат до такава промяна в ориентацията на страната. По думите на Георгиев имало определена схема, по която да се финансират тези мероприятия. Те пряко засягали националната сигурност на страната. Двете организации, които финансирали тази схема, били \"Двуглав Орел\" и РИСИ, които декларирали публично, че водят хибридна война срещу Запада. Отговорите на двамата предизвикаха недоволството на депутатите от БСП. С посещението си в НС вътрешният министър и председателят на ДАНС се подиграха с парламента, коментира Антон Кутев. Бяхте ням свидетел и съучастник на поредната подигравка, която изпълнителната власт направи над законодателната, обърна се към шефа на НС Цвета Караянчева Таско Ерменков.", "date": "2019.09.12", "title": "Цацаров повтори тезата, че обвиняемият е само един"}
{"url": "https://duma.bg/vlastta-v-isteriya-predi-izborite-n199472", "text": "Ден след \"шпионския\" скандал властта изпадна в истерия месец и половина преди местните избори, която се изрази в откровени заплахи срещу кандидат-кмет на София и нелеп заговор за преврат. В проправителствени сайтове се появиха заплахи към кандидата на \"Демократична България\" арх. Борислав Игнатов. В публикацията се призовава той да се оттегли от кампанията, в противен случай ще бъдат изнесени нови снимки, унижаващи приятелката му. \"Тези снимки винаги и по всяко време могат да подлагат на съмнения за шантаж обществената му кариера\", пише още в публикацията. В същото време в нея се разяснява, че призивът не бива да бъде приеман като рекет.  Измислен заговор за преврат, организиран от Десислава Иванчева, също беше част от столичния пейзаж след организираните роми и скинари \"за\" и \"против\" прокурора Гешев. \"Разкритията\" за него направи Йордан Бонев, син на Венцислав Ангелов-Чикагото и сподвижник на Бисер Миланов - Петното. Според него бившата кметица на столичния район \"Младост\" Десислава Иванчева подготвяла преврат и в същото време стояла зад протестите срещу избирането на Иван Гешев за главен прокурор. Поредният от тях бе във вторник вечерта. Сигналът на Бонев, изпратен вчера и в прокуратурата, съдържа записи, които според него уличавали не само Иванчева в заговор, но и Иво Прокопиев, Цветан Василев, сайта \"Бивол\" и сдружение \"Боец\". Според Бонев били предвидени 400 000 лева за бунтове против властта. По-късно главният прокурор Сотир Цацаров потвърди, че има внесен сигнал.  ДУМА припомня, че във вторник няколко хиляди души се събраха в София на подновените протести срещу избирането на Гешев. Този път се появиха странни провокатори - роми от Бургас и Сливен, както и момчета с бръснати глави, очила, черни дрехи и расистки татуировки. Те бяха пристигнали пред Съдебната палата преди началния час на протеста. Там се очакваше да се състои контрапротест в подкрепа на Гешев, свикан от сайта на Недялко Недялков, но поради липсата на хора организаторите ги пренасочили към обратния протест. Част от момчетата с бръснати гласи и черни дрехи издигнаха плакат в подкрепа на Димитър Желязков - Митьо Очите. От различни разговори между еднакво облечените мъже и част от охраняващите събитието полицаи се разбра, че се познават. Някои от необичайно изглеждащите мъже били охранители в нощни заведения. Ромите, пристигнали с автобуси от Бургас, пък разказаха, че им дали по 20 лева, за да участват в демонстрацията. \"Против Гешев сме, казаха ни, че сме против него и да не се объркаме\", каза един. Други пък обясниха, че са на протест срещу \"Бенишев\". Организаторите на демонстрацията от \"Правосъдие за всеки\" се разграничиха от групите. Така и не стана напълно ясно какъв е бил сценарият и конкретната цел на гостите на протеста.", "date": "2019.09.12", "title": " Властта в истерия преди изборите"}
{"url": "https://duma.bg/sabirat-zhandarmeriyata-i-spetsotryadite-v-edna-sluzhba-n199468", "text": "С проектозакон за изменение и допълнение на Закона за МВР правителството реши да събере под една шапка дирекция \"Жандармерия\" към Главна дирекция \"Национална полиция\" и Специализирания отряд за борба с тероризма. Целта на новото звено \"Жандармерия, специални операции и борба с тероризма\" била да се подобри ефективността при предотвратяване на терористични действия, освобождаване на заложници, задържане на особено опасни престъпници или престъпни групи, осигуряване на зона за безопасност срещу потенциални атаки, опазване на обществения ред при провеждане на масови мероприятия, възстановяване, поддържане и опазване на обществения ред при масови безредици.  Предвижда се Научноизследователският институт по криминалистика да бъде преобразуван в Национален институт по криминалистика. Служебните отношения на експертите, осъществяващи основните дейности в института, се уреждат по Закона за МВР, а не както е досега за част от тях - по Закона за държавния служител. Аналогична промяна в правоотношенията се предвижда и за служителите от Института по психология, които също ще изпълняват служебните си задължения при условията на първа категория на труд.", "date": "2019.09.12", "title": " Събират жандармерията и спецотрядите в една служба"}
{"url": "https://duma.bg/sbzh-predstavi-kniga-na-kitayski-balgarofil-n199461", "text": "Премиерата на книгата за Китай \"По следите на древността\" се проведе в СБЖ. Книгата излиза по случай 70-годишнината от създаването на КНР и установяването на дипломатически отношения между София и Пекин. Неин автор е Дин Хао, който през 2005 г. е завършил българска филология в Пекинския университет. Автор е на речници, енциклопедии и учебници. Присъстващите чуха на български видеобръщението му.  Председателката на СБЖ Снежана Тодорова припомни, че Дин Хао е носител на наградата \"Златното перо\" на СБЖ. Това е забележителна книга, съдържаща изчерпателна информация за 55 забележителности на Китай, които са под закрилата на ЮНЕСКО, заяви при представянето Станислава Петкова, директорка на издателство \"Ентропи\", отпечатало книгата. По думите й живописните пътеписи на Дин Хао създават цялостен образ на 5-хилядната китайска история. Увлекателният разказ събужда див интерес към тайнствения Китай, сподели колежката Розалина Евдокимова. Китайският посланик Дун Сяодзюн, който подчерта, че посещението на президента ни Румен Радев в Пекин това лято е издигнало двустранните отношения на ниво стратегическо партньорство. ", "date": "2019.09.12", "title": "СБЖ представи книга   на китайски българофил"}
{"url": "https://duma.bg/bsp-v-sofiya-blizo-sme-do-pobedata-n199471", "text": "Убеденост, че БСП е близо до победата на местния вот в София, изрази лидерът на столичната организация на социалистите Калоян Паргов. Промяната в България започва от София, категоричен бе той. Паргов настоя, че не бива да се пропилява шансът за първи път в демократичната история на България социалистите да постигнат изборна победа в столицата. \"Подобен резултат ще има общонационално значение. Това е възможността БСП да излезе победител от предстоящите местни избори. На БСП й трябва символна победа. Тя може да стане в София\", заяви той в речта си пред градската конференция. Основната цел на БСП е да бъде решаващ фактор в следващото управление на София и да реализира политиките, залегнали в предизборната й платформа. За целта трябва да бъде ликвидирана политическата доминация на ГЕРБ, да се формира ново управляващо мнозинство и се избере нов кмет. \"Без това няма как да се случи промяната на модела на управление в столицата. Мнозинство, което е гарант за прозрачност, залага на експертност и компетентност, може да наложи нови стандарти в общинската политика и диалога с гражданите. БСП има силата и потенциала да бъде в основата на мнозинството, около което да се формира новото управление на София\", категоричен бе социалистът. Мая Манолова е единствената възможност, чрез която БСП може да нанесе решаващ удар срещу ГЕРБ в София, убеден е Паргов. Според него тя има потенциала да мобилизира избиратели, които досега не са подкрепяли левицата. Паргов припомни разгорещения дебат около решението БСП да подкрепи непартиен кандидат за президент през 2016 г. Тогава преглътнахме егото си и спечелихме, така може да бъде и сега, заяви той. 70 бяха номинациите за общински съветници от БСП, левицата излъчва свои кандидати в 24 столични района (4 ще бъдат издигнати от инициативни комитети) и 16 кметства. Не трябва по никакъв повод да позволим да се отмести вниманието от общинската корупция и злоупотребите с парите на данъкоплатците, от разхищенията на общинския бюджет и за приятелските кръгове, облагодетелствани от общинската управа, настоя Паргов. \"Битката за София е тактически много сложна. Нашите опоненти целенасочено търсят \"ляво-дясното\" разделение, защото то е в тяхна и на Фандъкова полза. Битката тук трябва да бъде срещу статуквото, защото именно по този начин можем да привлечем тактически съюзници, включително и от т.нар. \"градска десница\", която има своето влияние в София\", обоснова се той.  В отчет за работата на досегашните общински съветници Милка Христова отбеляза, че, макар и само със 7 представители в СОС, БСП е успяла да постигне \"невъзможното\" и дори е успявала да формира около свои позиции плаващи мнозинства. Абсурдността на модела на управление на ГЕРБ, налаган през последните 14 г., доведе дотам, че, колкото и да изглежда парадоксално, в част от своите политики намерихме подкрепа от най-десните - в ДСБ, посочи тя. Христова посочи основни приоритети, които досегашните съветници от БСП са отстоявали като битката за чист въздух и улици, срещу презастрояването, сигурността на София и др. БСП настоява и 20% от инвестиционната програма в бюджета да се насочват директно към районите, за да могат кметовете сами да определят какво и кога да се ремонтира. ГЕРБ са в удобната позиция да определят кой кмет ще бъде е добър, кой район ще се развива и кой ще е в периферията, каза Христова. В обръщение към делегатите Корнелия Нинова призова Манолова да отговори на редица въпроси и да поеме ангажименти към социалистите. Част от питанията й бяха свързани със \"зеления\" билет за София, видеонаблюдение по спирки, детски градини и подлези, ще има ли специален фонд за строителство на общински жилища и облекченото им раздаване на бедни семейства. \"Единството на идеи, личности и екип, може да се постигне само, ако се обединим около идеите, около платформата. Ние още не сме чули нейната, но аз бих поставила така въпроса: в каква степен тя ще припознае нашата\", попита лидерът на БСП. От 17 номинирани за кмет на община София до началото на конференцията бяха депозирани 15 отвода. На финалната права останаха арх. Борислав Борисов и Мая Манолова. До края на редакционния брой делегатите все още не бяха стигнали до гласуването за кмет на столицата. ", "date": "2019.09.12", "title": "БСП в София: Близо сме до победата"}
{"url": "https://duma.bg/postat-na-gabriel-otstaplenie-ot-pozitsiite-na-balgariya-n199463", "text": "Като отстъпление от досегашните позиции на България в ЕК бе оценен новият пост, който Мария Габриел ще заеме в Брюксел като еврокомисар с ресор \"Иновации и младеж\". \"Очевидно имаме деградиране на България в йерархията на ресорите. Беше време, в което имахме зам.-председател на Комисията с основен ресор \"Бюджет и човешки ресурси\". След това дойде времето, в което г-жа Габриел имаше дигитален ресор. И това време отмина\", посочи евродепутатът от левицата Иво Христов. Според него ресорът на Габриел събира няколко различни портфолиа, които са монтирани изкуствено.  \"95% от парите за наука и иновации отиват в Западна Европа. Как очакваме в България да привлечем инвестиции по тази линия, при положение че е необходимо съфинансиране, а българската наука не получава нищо. Учените от БАН през последните 2 години на няколко пъти протестираха, но не бяха чути. Така че от този ресор нищо няма да стигне до България, но да пожелаем успех на Мария Габриел\", обобщи Христов. \"Бяха създадени свръхочаквания за ресора, който България ще получи в ЕК. Това е така заради премиера Борисов, който отказа позицията на Върховен комисар по външна политика и сигурност, и останахме с впечатление, че нещо голямо се готви за България\", коментира евродепутатът от БСП Петър Витанов. Ден по-рано зам.-председателят на БСП Деница Златева съжали, че България е получила по-слаб ресор. Тя отбеляза, че страни като Румъния, Полша и Хърватия са натоварени с по-значими отговорности. Златева заяви, че българският ресор е важен, но е по-слаб от първоначалните възможности, които сме имали. Премиерът Бойко Борисов коментира, че е доволен от ресора \"Иновации и младеж\". Договорките за местата в ЕК вървели заедно с кандидатурата за шеф на МВФ и от думите му излезе, че България се е отказала \"външният министър на Европа да е наш\", за да може Кристалина Георгиева да се уреди с лелеяния пост.", "date": "2019.09.12", "title": "Постът на Габриел - отстъпление от позициите на България "}
{"url": "https://duma.bg/za-kogo-bie-esemesat-n199448", "text": "Близо 90% от подрастващите залагат на общуването чрез съобщения, вместо да си говорят на живо, гледайки се в очите. Стряскащите данни са от американско изследване, но със сигурност ситуацията и в България е подобна. Тийнейджър, забил нос в смартфона, уви, все по-често се приема за обичайна гледка, която като че ли вече не трогва никого. Но освен едносричните елементарни отговори, които родители, учители и приятели получават при всеки опит да се комуникира с новото поколение, се стига и до есемес мислене. В което преобладават думите \"искам\", \"имам\", \"получих\"... Понякога и с чуждици или съкращения. Плоските кутийки, побиращи се в дланта, продължават да бъдат наричани телефони изключително по навик. Първоначалната им функция - да свързват хората, за да си говорят, отдавна вече не е най-важната, а дори напротив. Умните устройства правят снимки, възпроизвеждат музика, показват филми, търсят информация в интернет, предоставят достъп до социални мрежи, позволяват да се четат книги онлайн, служат за навигация, издирване на приятели и т.н. Само хората, които не са опитали всички тези (и много други) опции, се самозалъгват, че биха могли да се откажат от подобни \"благини\". Факт е, че почти невъзможно е да си представим живота без технологичните джаджи. Но въпреки безспорните предимства, употребата им крие и безброй рискове. Със сигурност за детайлното им установяване ще са нужни още не едно и две проучвания, а стотици. Но и сега вече камбаната бие тревожно: деградацията на мисленето и общуването ни стигна до есемес ниво. Все по-малко думи, все по-кратки фрази, все по-беден език... И ако тенденцията не просто продължи, а й позволим да се засили, не е далеч времето, когато емотиконите от виртуалния свят ще прескочат в реалния и ще си комуникираме само с гримаси.", "date": "2019.09.12", "title": "За кого бие есемесът "}
{"url": "https://duma.bg/vadvoryavane-n199450", "text": "Страх тресе управляващите за резултатите от местния вот. С какви ли не прийоми се опитват да създадат допълнителни лостове, с които да въдворят за вечно властта си. И все по-силно се усеща как управлението на ГЕРБ ни връща в мрачните и мутренски времена на 90-те. Създаването на частно-кметско МВР е стара идея, която не успяха да реализират преди година. Сега отново я извадиха от нафталина, поизтупаха я от прахоляка и придворните шутове я гласуваха покорно. Промените са и параван за безсилието на МВР да се справи със задълженията си. Помните ли гръмките предизборни обещания във всяка махала да има по един полицай?! Че и специализирани джипки щяха да щъкат из населените места и да ловят престъпниците...    Сега в униформени ще се превъплатят приближени на местните управници, които ще изпълняват безпрекословно заповедите им. И ще поставят кметовете над закона. Защото нали си представяте как е почти равно на нула някой от частното МВР да санкционира началника си, ако наруши правилата. Едва ли има случай някой подчинен да е арестувал или глобил началника си. А какво ли ще се случва по време на избори? Чии интереси ще бъдат бранени? Всеки избирател може да бъде заплашван, арестуван и пребиван. И то законно. Без да има право да се оплаче.  И без друго тънките общински бюджети ще се натоварят с нови харчове, с които ще се плащат заплатите на \"новите униформени\". Колкото и да се фукат управляващите, че по този начин се повишава ролята на местното самоуправление, зад решението прозира мутренско-охранителния привкус на ГЕРБ.  Всъщност създаването на частно-кметското МВР дублира възможността отпреди 10 години за създаването на общинска полиция. От нея до момента са се възползвали едва 9 от 265 общини. Защото пари нЕма. Но по-важното е, че частното-кметско МВР прилича на новите ВИС и СИК, които ще са гарант за \"честната изборна победа\" на ГЕРБ... ", "date": "2019.09.12", "title": " Въдворяване"}
{"url": "https://duma.bg/420-mln-lv-ot-tol-taksite-za-patya-mezdra-botevgrad-n199455", "text": "Почти 420 млн. лв. от събраните тол такси до 2023 г. ще бъдат похарчени за високоскоростен път между Мездра и Ботевград, реши правителството. Проектът ще бъде първият, при който ще се прилага нова схема на плащане. Пътната отсечка ще бъде с две платна с по две ленти за движение в посока. Трасето ще следва съществуващия път, поясни регионалният министър Петя Аврамова след заседанието на кабинета. То ще обхожда селата Люти дол, Типченица, Новачене и Скравена с цел намаляване на въздействието на шума и вредните емисии от тежкото транзитно движение върху жителите на населените места. На обхода на с. Люти дол ще бъдат построени два тунела, с дължини съответно 490 м и 340 м. Направлението Видин-Ботевград, с обща дължина 167 км, е приоритетен проект в инвестиционната програма на МРРБ. С построяването на Дунав мост 2 това направление през страната ни се използва по-интензивно като най-къс маршрут между Западна и Централна Европа и Бяло море.", "date": "2019.09.12", "title": " 420 млн. лв. от тол таксите за пътя Мездра-Ботевград"}
{"url": "https://duma.bg/kratki-novini-n199451", "text": "САЩ вече няма да защитават автоматично Европа, заяви германската канцлерка Ангела Меркел в реч пред парламента за новия бюджет на страната. По думите й САЩ и Европа изповядват общи ценности, но \"вече няма автоматизъм във факта, че те (САЩ) ще играят ролята на защитник на Европа. Тук е необходим по-значителен принос от Европа\", поясни Меркел. Северни елени, които се оказаха на пътя на участващи в маневри финландски войници в Лапландия, предизвикаха катастрофа между бронирани машини и 12 от общо 28 бойци бяха откарани в болница. Едната бронирана машина се блъснала в тази пред нея, която рязко завила, за да избегне елените. В Лапландия живеят до 340 000 елени, те не се страхуват от моторните средства. Два дни след преминаването на тайфуна \"Факсай\" над 460 000 домакинства в японската префектура Тиба остават без ток. Стихията събори електрически стълбове и скъса жици, на много места не работят светофарите, спряха поточните линии в няколко завода. Жертвите на стихията са трима души, други 60 са ранени.  Губернаторът на щата Ню Йорк Андрю Куомо подписа нов закон, в държавните училища на целия щат ще има минута мълчание всяка година, за да се отбележи годишнината от терористичните атаки на 11 септември 2001 г. Те отнеха живота на 3000 души.   ", "date": "2019.09.12", "title": "Кратки новини"}
{"url": "https://duma.bg/rim-iska-spetsialen-statut-za-bedniya-yug-n199452", "text": "Италианският премиер Джузепе Конте заяви, че ще поиска от ЕК да даде на по-бедния италиански юг специален статут, който да вдигне заетостта и засили борбата срещу мафията. \"Трябва да се опитаме да накараме Европа да осигури специален статут за нашия юг, за да ни позволи да стартираме извънредни мерки за развитие\", заяви Конте във фейсбук, преди да отлети за Брюксел, за да срещне Урсула фон дер Лайен. Статутът би дал на южните региони на страната преференциален и пряк достъп до някои програми на ЕС. Над 1,8 млн. семейства са живеели в абсолютна бедност на юг през 2018 г., гласят данни на Евростат. Беднотията и безработицата са инструменти за вербуване на хора от организираната престъпност. ДУМА припомня, че по данни на Евростат италианският юг не е сред най-бедните региони. Такива са българският Северозапад, следван от френска област и централната част на Северна България, но София не иска специален статут за нашите региони. ", "date": "2019.09.12", "title": " Рим иска специален   статут за бедния юг"}
{"url": "https://duma.bg/priemat-obezshteteniya-za-olimpik-do-27-septemvri-n199456", "text": "Заявления за обезщетения от кипърското застрахователно дружество \"Олимпик\" ще се приемат до 27 септември. Срокът е 35 дни, считано от 23 август, когато излезе официалното решение за ликвидация на дружеството, което остави близо 200 хил. у нас без задължителната застраховка \"Гражданска отговорност\". Това става ясно от допълнителни упътвания за кредиторите, публикувани от Службата за контрол върху застрахователните компании на Кипър.  Задължително изискване, за да бъде включен човек към списъка с кредиторите, е да попълни формуляр, който ще открие на сайта на \"Олимпик\", да го завери при нотариус и да го изпрати. От \"Олимпик\" уточниха, че ако преди са входирани претенции, документи няма да бъдат изисквани отново. Ако има промяна в банковата сметка или са се появили нови доказателства за претенциите, те трябва също да се изпратят. От \"Олимпик\" обясниха, че дори ако срокът 27 септември за претенции не се спази, може да бъде подадена молба и да бъде удължен, но при основателна причина. Претенциите могат да бъдат изпратени по пощата или да се предадат лично в офисите на компанията в София.", "date": "2019.09.12", "title": "Приемат обезщетения за \"Олимпик\" до 27 септември "}
{"url": "https://duma.bg/130-rast-na-elektromobilite-u-nas-n199457", "text": "В България най-значително се е увеличила продажбата на електрически автомобили за второто тримесечие - с близо 130% спрямо същия период за миналата година. А новорегистрираните дизелови автомобили у нас са намалели с 26%. Близо 60% е делът на новорегистрираните бензинови коли в рамките на Европейския съюз, показва статистиката на Асоциацията на европейските производители на автомобили (ACEA) за второто тримесечие на 2019 г. Значително намалява търсенето на нови леки автомобили с дизелови двигатели, като техният дял се е свил до 31%. Продажбите на нови бензинови превозни средства продължава да нараства на петте основни пазара в ЕС, с изключение на Германия. Най-голям ръст е отчетен  в Италия - 27.4%. В страните от Централна Европа също се наблюдава увеличение на търсенето - със 7.2%. От друга страна, броят на дизеловите автомобили, регистрирани в целия ЕС за последните три месеца, е намалял с 16.4%, достигайки 1.3 млн. продадени бройки. Пазарният дял на дизела е спаднал от 36.3% през второто тримесечие на 2018 г. до 31.3% за същия период тази година. В Германия обаче търсенето се е покачило с 3.5%. Регистрациите на автомобили с алтернативно захранване в ЕС показва растеж от 28.5% за второто тримесечие.", "date": "2019.09.12", "title": "130% ръст на електромобилите у нас"}
{"url": "https://duma.bg/obshtinite-shte-mogat-da-si-naznachavat-chastno-kmetsko-mvr-n199464", "text": "Общинските кметове ще могат да си назначават общински служители, които да помагат при опазването на обществения ред. Това решиха депутатите, които приеха на първо четене промени в Закона за местното самоуправление и местната администрация, предложени от депутатите Емил Христов от ГЕРБ и Искрен Веселинов от ВМРО. Служителите ще могат да изискват документи от нарушителите, да съставят протоколи за предупреждение, временно да ограничават правото на придвижване на нарушител до явяване на полицейските органи и да връчват предписание за отстраняване на извършеното нарушение. Предвижда се с акт на МС да бъдат определени редът и дейността на изградените местни комисии по обществен ред и сигурност. Предложенията предизвикаха спорове в пленарната зала. Против се обявиха от БСП и ДПС заради съмнения, че в навечерието на местните избори се дава допълнителна възможност на местната власт да контролира кой как ще гласува. С промените се създава предпоставка за възникване на силови структури под личното разпореждане на кметовете, за налагане с репресивни методи на властовия им капацитет, което прилича на частно МВР, предупреди социалистът Красимир Янков. \"Представяте ли си един кмет като Ценко Чоков как би привел в изпълнение този закон? Зад него се прикрива и неспособността да се изпълни предизборното обещание на управляващите за постоянно полицейско присъствие във всяко населено място\", коментира той. Против промените категорично се обявиха още Дора Янкова от БСП и Бюрхан Абазов от ДПС.", "date": "2019.09.12", "title": "Общините ще могат да си назначават частно-кметско МВР"}
{"url": "https://duma.bg/tramp-uvolni-boltan-n199454", "text": "Американският президент Доналд Тръмп е уведомил съветника си по въпросите на националната сигурност Джон Болтън, че услугите му \"вече не са необходими\". Това съобщи самият Тръмп в социалната мрежа туитър. \"Информирах Джон Болтън, че услугите му вече не са нужни в Белия дом. Несъгласието ми с много от предложенията му е остро, така е и с други от администрацията\", обясни Тръмп. \"Затова поисках от Джон оставката му, която ми бе дадена тази сутрин. Много благодаря на Джон за услугите му.\" Очаква се другата седмица да бъде обявен нов съветник. Тръмп изненада мнозина със съобщението, тъй като след по-малко от час се очакваше извънреден брифинг на Болтън с държавния секретар Майк Помпео и финансовия министър Стивън Мнучин. Изненадан, изглежда, е и самият Болтън. Агенция Ройтерс го цитира с думите, че предложил на президента да подаде оставка, а отговорът бил: \"Да говорим за това утре.\" Познатият с твърдолинейната си позиция и като застъпник на военни действия Болтън бе против диалога със Северна Корея и намерението на Тръмп за среща с иранския президент Хасан Рохани. Двамата имаха разминавания и по отношение на политиката в Афганистан. Болтън бе против дипломатическите усилия на Тръмп с талибаните, които биха довели до изтегляне на американските войници (подобен резултат сега е по-малко възможен, след като президентът отмени среща с талибаните). Функциите на Болтън ще бъдат поети временно от Чарлз Каперман, досегашния му заместник. Каперман е на 68 години. През 80-те години на миналия век е бил част от администрацията на президента Роналд Рейгън. От 2001 до 2010 г. е член на борда на директорите на американския Център за политиката по сигурността. Междувременно държавният секретар Майк Помпео увери, че напускането на Болтън няма да промени стратегията на Вашингтон на международната сцена.", "date": "2019.09.12", "title": " Тръмп уволни Болтън"}
{"url": "https://duma.bg/balgariya-54-ta-po-konkurentosposobnost-na-sluzhitelite-n199458", "text": "България се нарежда на 54-то място в световна класация по конкурентоспособност на кадрите. Това показват данни от доклад, изготвен от консултантската компания по човешки ресурси \"Adecco\", индийският конгломерат \"TATA\" и бизнес училището \"ИНСЕАД\". В класацията, която се прави за 6-та поредна година, участват 125 страни и 114 града, подредени според 68 индикатора. Те се разделят на два по-големи критерия - \"Принос\" и \"Резултат\". В първия е изследвано какво прави бизнесът, за да подпомогне, привлече или задържи своите служители, а в \"Резултат\" са разгледани уменията на служителите, какви са техните знания и работоспособност. Тази година акцентът е поставен върху предприемачеството, като България попада в първата част на класацията с общ брой точки 42.72. \"За последните години няма рязък спад или ръст в позициите на страната\", коментира мениджърът по човешки ресурси в компанията. Страната ни има високи оценки в задържането на хора (57.43 точки, или 47 място) и глобалното знание (32.90 точки, 41 място), но се отчита, че за работодателите все още е предизвикателство да привлекат родни и чуждестранни кадри. По този критерий сме на 89-та позиция с 39.39 точки. \"Резултатите на България се отчитат като по-добри от средните, тъй като, въпреки че това е страната с най-ниския БВП на глава от населението, тя изпреварва Румъния и Хърватска и с малко отстъпва на Гърция, Унгария и Полша\", пишат още в доклада. По правене на бизнес сме 45-ти, а преките чуждестранни инвестиции и трансфер на технологии ни нареждат на същото място. По население с висше образование сме 11-ти, но въпреки това в критерия \"Лекота на намиране на опитни служители\" имаме едва 14.95 точки и така излизаме 123-ти. Други области, в които изоставаме, са развитие на служителите, достъп до възможност за развитие и качество на училищата по мениджмънт, където сме съответно 111-ти и 63-ти.", "date": "2019.09.12", "title": "България 54-та по конкурентоспособност на служителите"}
{"url": "https://duma.bg/iznosat-na-balgarsko-orazhie-namalyava-n199459", "text": "През миналата година България е изнесла оръжие за близо 1,5 млрд. лв. Реално осъщественият експорт на продукция, свързана с отбраната, през 2018 г. е на стойност 764,54 млн. евро, докато през 2017 г. той е бил за 1,219 млрд. евро. Това е посочено в доклад на Междуведомствената комисия за експортен контрол и на оръжията, който бе обсъждан от парламентарната икономическа комисия. През 2016 г. реализираните сделки с военна продукция са били за 1,015 млрд. евро, пише в него. Най-големите клиенти на оръжейните ни предприятия са Саудитска Арабия и Индия, като реализираният износ за тях през 2018 г. е на стойност съответно 154,6 млн. евро и 118,9 млн. евро. На трето място е Афганистан, износът закъдето е за 66 млн. евро. На следващите две места в класацията са САЩ и Турция, като експортът на военна продукция за тях е почти равен - по 59 млн. евро. За САЩ изнасяме предимно бомби, снаряди и ракети, които са на стойност над 22 млн. евро, както и гладкоцевни оръжия с калибър под 20 мм - за близо 19 млн. евро. Оказва се, че българските оръжия са конкурентни дори на добре развит пазар на военна продукция като този в САЩ. Шестият най-голям клиент на българските оръжейни предприятия е Алжир, износът закъдето е на стойност 54,7 млн. евро. Сериозен е и експортът ни на военна продукция за Обединените Арабски Емирства (22 млн. евро), Азербайджан (21 млн. евро), Полша (20 млн. евро), Египет (20 млн. евро), Узбекистан (19 млн. евро), Чехия (12,5 млн. евро), Армения (9,9 млн. евро), Румъния (9,5 млн. евро), Уганда (7 млн. евро), Буркина Фасо (7,6 млн. евро) и Сърбия (6 млн. евро). Най-голям дял от експорта ни на военна продукция е за Близкия изток - 27,9%, и Южна Азия -  24,2%. България изнася предимно бомби, снаряди и ракети (271 млн. евро), боеприпаси и взривателни устройства (260 млн. евро), гладкоцевни оръжия с калибър под и над 20 мм (общо 128 млн. евро), както и оборудване за летателни апарати (26 млн. евро), става ясно от доклада на Междуведомствената комисия.", "date": "2019.09.12", "title": "Износът на българско оръжие намалява"}
{"url": "https://duma.bg/zapochvat-pregovori-s-amerikanskite-tsentrali-za-dogovorite-n199460", "text": "Правителството вчера даде мандат на икономическия вицепремиер Томислав Дончев, на министъра на финансите Владислав Горанов и на министъра на енергетиката Теменужка Петкова да започнат преговори с т.нар. американски централи с цел прекратяване на договорите за преференциално изкупуване на електрическа енергия. Първо ще се водят преговори с \"Контур Глобал\". Договорът между НЕК и \"Контур Глобал Марица изток 3\" е от 2001 г. Както е известно, в Брюксел  има образувано производство по жалба на българската Комисия за енергийно и водно регулиране, според която договорите за изкупуване на електрическа енергия от американските централи у нас представлява несъвместима държавна помощ. Още през пролетта председателят на парламентарната енергийна комисия Валентин Николов намекна, че договорите с \"Контур Глобал\" и \"Ей и Ес Гълъбово\" ще бъдат разтрогнати съвсем скоро.  Двете централи са на различен етап от изплащането на инвестициите и прекратяването на договорите няма да стане по едно и също време. Освен това експерти на ЕК и наши експерти са на мнение, че инвестициите в едната от двете мощности - \"Контур Глобал Марица изток 3\", вече са изплатени, защото на нея са дадени повече пари. Правителството е готово на компенсации за централата \"Ей и Ес Гълъбово\", за която британският консултант Frontier Economics се е произнесъл, че инвестицията още не е изплатена. Според разчетите на Frontier държавата трябва да доплати на американския инвеститор няколкостотин милиона лева. Планът на кабинета е сумата да се изплати чрез специална добавка в цената на тока, която може да се въведе с промени в законодателството. На този етап правителството няма намерение да плаща от бюджета компенсацията на централата във връзка с преференциалните цени на тока. Според Валентин Николов прекратяването на договорите за задължително изкупуване на тока от \"Ей и ЕС Гълъбово\" и \"Контур Глобал\" ще доведат до спестяване на разходи от Фонда за енергийна сигурност, от който в момента се покриват разходите на НЕК по тези контракти. Тези пари пък можело да се използват за спасяването на държавната \"Марица изток 2\", която в момента е в тежко финансово състояние. В разгара на лятото, преди да подаде оставка, шефът на НЕК Петър Илиев изпрати гневно писмо до министъра на енергетиката Теменужка Петкова, в което твърдеше, че с недалновидната си ценова политика, водена в полза на американските централи, КЕВР е ощетила НЕК с над 1 милиард лева. ", "date": "2019.09.12", "title": " Започват преговори с американските централи за договорите"}
{"url": "https://duma.bg/16-izvestni-slagat-maski-za-tayno-shou-n199435", "text": "16 известни личности ще се крият зад маски и ще пеят в невиждано до този момент у нас мистериозно шоу, което ще може да се гледа по Нова тв от 14 септември (събота) в 20 ч. Детективски панел, съставен от Гала, Мария Илиева, Ники Кънчев и Герасим Георгиев-Геро, ще се опитва по най-невъобразими начини да разбули конспиративната самоличност на участниците. Зрителите обаче ще трябва все път да правят собствено разследване и да определят кого искат да гледат по-нататък в забавния формат. Звездите, получили най-нисък вот, ще свалят маските и ще отпадат от предаването. Наградата за победителя ще е любовта на публиката, посочи Магърдич Халваджиян. Продуцентът уточни, че зверски неустойки са отбелязани в договорите на звездите, ако разкрият дори на семействата си, че имат нещо общо с \"Маскираният певец\". Общо 12 души знаят имената на съгласилите се да се подложат на вълнуващото и строго секретно предизвикателство. Внимателно организирани срещи на скрити от любопитни очи изненадващи места и безкрайно оплетена логистика предхождаха конфиденциалната подготовка на формата. Най-трудното беше да опазим всичко в тайна, сподели режисьорът Влади Априлов. И не пропусна да изтъкне, че шоуто ще се излъчва на живо, а не както в САЩ например, където вече втори сезон е на запис. След Корея, Германия и Америка, България е четвъртата страна, в която хитовото предаване ще провокира любопитството на цели семейства. Участниците в невероятното приключение ще бъдат неразпознаваеми в уникалните костюми и маски, някои от които тежат повече от 100 кг. Сценичните тоалети, пресъздаващи животни и митични същества, са дело на Кремена Халваджиян, тъй като продукцията няма право да ползва образци от други държави. Не знаем какво ще правим, не сме наясно как ще реагира публиката, нямаме представа кои са звездите, но сме сигурни, че ще се забавляваме, въпреки че все още се чудим как, духовито рече Васил Василев-Зуека. Актьорът прие да е водещ на 13-те двучасови лайва на \"Маскираният певец\", като отново ще си партнира на сцената с Димитър Рачков.", "date": "2019.09.12", "title": " 16 известни слагат маски за тайно шоу"}
{"url": "https://duma.bg/hudozhnitsi-risuvat-vdahnoveni-ot-kavarnenskiya-bryag-n199436", "text": "\"Живописен пленер\" се провежда за ХХІІ поредна година в Каварна и в него участват художници от различни краища на страната. Ръководител е Долорес Дилова. В пленера се изявяват още проф. Десислава Минчева, Валентин Узунов, Веселин Начев, Боян Боев, Ели Станчева, Ина Бъчварова и Иван Тотев. До 14 септември авторите имат възможност да рисуват, вдъхновени от красивата природа на Каварненския бряг и необятната приморска Добруджа. На 13 септември в ХГ \"Христо Градечлиев\" се открива изложба, а участниците ще дарят по две свои картини за обогатяване фонда на галерията.", "date": "2019.09.12", "title": "Художници рисуват, вдъхновени от Каварненския бряг  "}
{"url": "https://duma.bg/stara-hartiya-za-nova-kniga-spira-v-sofiya-n199438", "text": "За седма поредна година в навечерието на първия учебен ден София е домакин на националната екоинициатива \"Стара хартия за нова книга\". Събитието ще се състои на 15 септември между 10 и 19 ч. на бул. \"Витоша\" 37, пред Книжния център \"Гринуич\". Кампанията е организирана от \"Екопак България\" и КЦ \"Гринуич\". Всяко дете, което предаде 5 кг хартия за рециклиране, ще получи книжка подарък. За да има за всички достатъчно книги, всеки, който изпълни условието, ще може да получи само една книга. Децата, донесли допълнителни 5 кг хартия, ще вземат втора книжка на еко тематика - едно от двете специални издания \"Грийн тийн\" и \"Ти можеш да спасиш планетата\". Специална викторина ще срещне хлапетата с талисманите на тазгодишната кампания - детективите Агата и Лари, героите на Стийв Стивънсън от популярната поредица на изд. \"Фют\". След София инициативата ще се проведе в още две големи общини - в Русе на 28 септември и за първи във Велико Търново на 29 септември.", "date": "2019.09.12", "title": "\"Стара хартия за нова книга\" спира в София"}
{"url": "https://duma.bg/georgi-hristov-s-grandiozen-kontsert-izpoved-v-plovdiv-n199439", "text": "След няколкогодишно отсъствие Георги Христов ще зарадва публиката в Пловдив със своята искрена изповед, вплетена в зрелищен, биографичен концерт-спектакъл под наслов \"Моят път...\" Датата е 24 септември от 20 ч. в Античния театър. За първи път популярният певец разкрива много от интересните случки и преживявания около неговата кариера и създаването на най-големите си хитове през годините. Любимите песни на Христов ще прозвучат по различен начин на живо в съпровод на голям симфоничен оркестър на Операта във Варна под диригентството на маестро Ганчо Ганчев и група \"Черно и бяло\". Тази година известният изпълнител представи поредица от концерти в страната и препълни залите със своите почитатели. Дните на концертите се превърнаха в истински празник за публиката със своята дълбока емоционалност. Почти през цялото време на концертите, публиката е на крака и пее.", "date": "2019.09.12", "title": "Георги Христов с грандиозен концерт-изповед в Пловдив "}
{"url": "https://duma.bg/vdiga-se-zavesata-na-stsena-na-krastopat-n199440", "text": "XXIII международен театрален фестивал \"Сцена на кръстопът\" започна на пловдивска сцена до 21 септември. Откриването по традиция бе премиерно и от домакините - със спектакъла \"По-полека\" по музика на Стефан Вълдобрев, който е копродукция на Пловдивския драматичен театър и Младежкия \"Николай Бинев\".  Постановката е по песни на Стефан Вълдобрев и сценарий на Ваня Щерева и Стайко Мурджев с режисьор Владимир Люцканов. Второто премиерно представление на Пловдивския театър - \"Слава\" от Питър Куилтър, е днес, с участието на Ивана Папазова, Атанас Атанасов, Боряна Братоева и др. Стефан Данаилов по план закрива фестивала със спектакъла \"Актрисата\", чийто автор е той. Режисьор е Росица Обрешкова, сценография и костюми Елена Иванова, музика - Иван Лечев. В една от ролите е Аня Пенчева и самият Ламбо.  Във фестивалната програма са включени 22 представления със селекция на най-доброто от изминалия сезон, между които спектакли на Явор Гърдев, Лилия Абаджиева, Маргарита Младенова, Теди Москов. Чуждестранното участие е от Украйна и Унгария, информира БНР.", "date": "2019.09.12", "title": "Вдига се завесата на \"Сцена на кръстопът\" "}
{"url": "https://duma.bg/teatarat-na-armiyata-puska-zad-kulisite-si-n199441", "text": "От сутринта на 17 септември - Деня на София, точно в 10 ч., Театърът на \"Българската армия\" отваря вратите си. Любимите актьори от трупата ще посрещат посетителите на входа на \"Раковски\" 98 с чаша хубаво кафе, за да ги поведат на незабравима разходка из театралните потайности. Зад затворените доскоро врати ще могат да се видят репетиционните зали, гримьорните, перукерните, ателиетата, фоайетата с култови плакати, както и звукозаписното студио на Дони. Всички гости ще могат не само да разглеждат театралните костюми и експонати от емблематични спектакли, но и да ги облекат, и да се снимат с арсенал от сценични оръжия - саби, мечове, пистолети, автомати и картечници.  В тазгодишното издание на Деня на отворените врати за пръв път ще бъде открехната завесата и там, където се ражда едно представление. В предиобедните часове желаещите имат шанс да бъдат свидетели на репетиционния процес, в който доайенът сред режисьорите Красимир Спасов работи с актьорите, по пиесата на Майк Бартлет \"Любов, любов, любов\".  Отново на Камерна сцена \"Миракъл\" приятели и почитатели на театралното изкуство ще могат да се срещнат с известните актьори Стефка Янорова, Иван Налбантов, Веселин Ранков, Стойко Пеев, Дони и Нети и Иван Радоев, в \"10 минути с...\" - откровен разговор за професията, сцената, любовта... и още нещо. По традиция, само няколко часа преди да се вдигне завесата за първия спектакъл за сезона, всички посетители имат възможност да проследят и неговата възстановителна репетиция. В 15 ч. на Голяма сцена, актьорите от хитовата комедия \"Арсеник и стари дантели\" ще започнат своята работа.  Празничният 17 септември е и последният ден, в който билетите за всички постановки през септември, октомври и ноември са на специална цена 10 лева, научи ДУМА от ТБА.", "date": "2019.09.12", "title": "Театърът на армията пуска зад кулисите си "}
{"url": "https://duma.bg/datata-n199443", "text": "1908 - РАЖДА СЕ ЛЪЧЕЗАР СТАНЧЕВ, ПОЕТ И ПРЕВОДАЧ (УМИРА 1992 Г.). Основател и главен редактор на списанията \"Славейче\", \"Чавдарче\" и \"Дружинка\". Пише за възрастни и за деца. По-известни негови детски книги са \"Зайо Байо воденичар\", \"Щъркел шарен дългокрак\", \"Весели случки\" и др. Лъчезарният текст на песента \"Усмивката\" (муз. Митко Щерев) стана златен хит на група \"Трамвай №5\". 1924 - ОСВЕТЕН Е ХРАМЪТ \"СВ. АЛЕКСАНДЪР НЕВСКИ\" В СОФИЯ. Тържественият ритуал продължава до 14 септември. Храм-паметникът е издигнат в чест на падналите за Освобождението на България от турско робство. Посветен е на руския национален герой и светец Александър Невски - княз на Новгород. Решението за построяване на катедрална църква е взето през 1880 г. - княз Александър се обръща с възвание към българите и храмът е построен с народни дарения. Основният камък е положен през 1882 г. Заемащ площ от 3170 кв.м, храмът може да побере 5000 души. Камбанарията му е висока 53 м и има 12 камбани, излети и донесени от Москва. Най-голямата тежи 12 т, а най-малката - 10 кг, като общото тегло на всичките е 23 т. В криптата му са експонирани едни от най-красивите български икони. През 1951 г. е обявен за Патриаршеска катедрала. 1932 - УМИРА ОВАНЕС АДАМЯН, АРМЕНСКИ ИНЖЕНЕР (Р. 1879 Г.). Изобретател на телевизията и факс машината. През 1905 и 1907 г. регистрира идеите си за черно-бяла и цветна телевизия в Берлин. През 1907 г. провежда пак там първото в света експериментално предаване на цветни картини на разстояние 600 км. В Лондон първото експериментално представяне на цветната телевизия, основана на трицветния принцип на Адамян, е реализирано през 1928 г. През 1921 г. докладва идеята си за факс машина на Осмия всеруски конгрес по електротехника в Москва, а през 1930 г. осъществява първото в света факсово предаване от Москва до Ленинград. 2009 - УМИРА НОРМАН БОРЛАУГ, АМЕРИКАНСКИ АГРОНОМ И ХУМАНИСТ (Р. 1914 Г.). Удостоен за неговите усилия и постижения в сферата на селското стопанство с Нобелова награда за мир за 1970 г. Наричан е баща на \"зелената революция\". Неговите иновативни изследвания върху зърнените култури спасяват живота на милиони хора, застрашени от глад в Азия, Африка и Латинска Америка, и му носят международно признание. 2010 - УМИРА КЛОД ШАБРОЛ, ФРЕНСКИ РЕЖИСЬОР, СЦЕНАРИСТ И АКТЬОР (Р. 1930 Г.). Създател на качествено кино, което привлича широката публика. Режисьор, който оставя филмите си отворени, без завършек. Сред най-известните му ленти са \"Цветето на злото\", \"Благодаря за шоколада\", \"Цветът на лъжите\", \"Край на залаганията\", \"Церемонията\", \"Седемте смъртни гряха\", \"Хубавият Серж\" и др.", "date": "2019.09.12", "title": "Датата"}
{"url": "https://duma.bg/v-gotse-delchev-pochetoha-svoite-chuchuligi-n199444", "text": "Сто години изминаха от юлския ден на 1919 година, когато в Шехиновото кафене осмина мъже положиха основите на гоцеделчевската партийна организация. Това са \"чучулигите\" на лявата идея в региона - Георги Папалезов, Петър Балтов, Филип Поптодоров, Димитър Стоилов, Георги Япов, Димитър Башов, Димитър Ванчев и Никола Самсаров.  Навръх Девети септември стотици членове и симпатизанти на БСП, граждани и гости на сгушеното в полите на Пирин китно градче се събраха, за да се върнат към корените си и да отдадат почит на славните си съграждани. Да поздрави жителите на Гоце Делчев дойде и лидерът на БСП Корнелия Нинова. Специални гости на честванията бяха евродепутатът Петър Витанов, депутатите Николай Бошкилов, Богдан Боцев и Кристиан Вигенин, Валя Богданова - председател на контролно- ревизионната комисия на БСП, Емил Костадинов и Юлиян Гошев - членове на НС на партията, Ваня Маникатева - зам.- председател на НС на младежкото обединение в БСП, лидерите на БСП в Благоевград, Белица, Банско, Кресна, Разлог, Гърмен, Хаджидимово, Сатовча,  Лазар Причкапов - бивш първи секретар на ОК на БСП в Благоевград. Честването започна с поклонение пред братската могила в центъра на Гоце Делчев, която беше обсипана с венци и цветя от признателните потомци. Слово произнесе Петър Янев, председател на антифашисткия съюз в общината. Участниците в разгледаха фотоизложба в Дома на културата, която разказва за историята на социалистическото движение в града и региона. 35 дългогодишни активисти на БСП получиха от Корнелия Нинова отличителни плакети и грамоти  за активната си дейност и принос в развитието на общинската партийна организация. Сред отличените бяха Тодор Радулов, Ангел Кълвачев, Лазар Причкапов, Стефан Арнаудов, Харизан Сарандев, Стефан Стефанов, Димитър Хрисимов, Николай Петков, Ангел Башов, Карамфилка Гюрова и други. Председателят на Общинския съвет на БСП Валери Сарандев представи доклад за историята на партийната организация в Гоце Делчев. \"Левицата и нейните ръководства винаги са се стремили да изразяват интересите на обикновените, редовите, трудовите хора... Тези 100 години респектират с поуките на толкова много страдания и борби... И днес ние продължаваме да даваме доказателства, че не се затваряме и не робуваме на тесни партийни интереси, че не търгуваме с влияние и авторитети, а мислим преди всичко за хората от нашия край и от цяла България\", подчерта в словото си Сарандев. Той връчи паметни знаци на Владимир Москов, който е шест мандата кмет на община Гоце Делчев. Признание получиха и землякът му Кирил Добрев, както и лидерът на БСП Корнелия Нинова. Словото й беше посрещнато с аплодисменти и скандирания: \"БСП!\" Тя поздрави присъстващите в залата за мъдростта, която проявяват с издигнатата на седми път кандидатура на най-успешния кмет на община Гоце Делчев - Владимир Москов. Отправям към всички вас най-сърдечни поздрави и пожелания по случай 75-та годишнина от победата на Девети септември и славната 100-годишнина от основаването на гоцеделчевската партийна организаця, обърна се Нинова към присъстващите. \"Връщаме се към суровото следвоенно дело в стария град Неврокоп, към осмината мъже, които започнаха паметната, продължаваща с особена сила и днес битка за правота на трудовия човек да живее с достойнство, да бъде свободен, да има гарантирани социални права. От първия околийски комитет, учреден от тях през този един век, в редовете на партията изгря звездата на хиляди хора, които вградиха себе си с честни усилия, саможертви, висок морал, хуманност и демократизъм в живота на този край. Лявата идея, отстоявана от тях, постигна не една и две победи. Цената им често пъти се равняваше на човешки живот\", припомни Нинова.  \"Вече един век организацията защитава правата на работещите, младите, социално-слаби и угнетени. Силата ви е в единството и упоритата работа. Сигурна в успеха ви, ви пожелавам на добър час!\", заяви Нинова.  \"Десетилетия наред Гоце Делчев се управлява от кмет социалист. Това е община образец за управление в полза на гражданите. Вие издигате Владимир Москов за седми мандат. И ще спечелите!\", изрази увереност Нинова.  Тя връчи членските карти на 20 новоприети млади социалисти. Един от тях й подари три детски книжки, на които е автор. Първата от тях е с послание Нинова да се радва на внуци и правнуци, втората е с пожелание БСП да направи така, че младите хора зад граница да се върнат у нас, а в третата е написано България да се превърне в държава, която никога да не бъде изоставяна от децата сиЕ И какво е празник без песен и танц!? До късно гоцеделчевци се веселяхя с ритмите и трелите на участниците в Неврокопския ансамбъл за народни песни и танци. И аз бях там, и аз се насладих на омайната музика от ПиринаЕ", "date": "2019.09.12", "title": "В Гоце Делчев почетоха своите \"чучулиги\""}
{"url": "https://duma.bg/nepozdravenite-za-praznika-na-svobodata-n199445", "text": "И пак около Девети септември се вихрят страсти и грозни разделителни линии... Правят ги, общо взето, почти незабележими и бездарни лица. Търсят искрено и неискрено поводи да се докажат в \"свободомислието\" си, толерирано от властта, което често граничи с безсмислието и ненавистта. В един заседнал асансьор съзрях и написаното от Цветан Цветанов по адрес на съветските окупатори. Написаното явно в тона на молитвените закуски и американските инструктажи и на евроатлантическите ценности, естествено. Вчера надраска, че Девети бил сред най-черните дати в историята ни. Това само ми припомни, че ми се искаше да го поздравя лично на 9 септември... Знаете баща му кого возеше, знаете биографични негови данни и куп още и по-нови свидетелства, които неоспоримо го нареждат в моя списък за деветосептемврийски поздравления. Е, сега се опитват да махнат неговите хора от общината например, те също са петимни за подобни привети... Искаше ми се да поздравя несъстоялата се майка на нацията, парламентарна шефка и правосъдна министърка, дори само за това, че на 20 години имала сърце да стане член на БКП, да ходи по партийни школи и АОНСУ, да е действащо номенклатурно лице в Плевенска област. Но и на нея не се обадих... Сред непоздравените, естествено, останаха съветският възпитаник Иво Инджев, общинският съветник от БСП, сега правосъден министър Данаил Кирилов, българският експосланик в Русия Илиян Василев, естествено, лицето на фалшивите промени професор Александър Йорданов, вече евродепутат. Самият президент Плевнелиев е сред челните, заслужаващи по биография, по партийно и комсомолско минало поздравления за 9 септември. Това отлично го помнят още и в Гоце Делчев, и в Разлог. Сутринта на 9 септември проследих участието на Михаил Груев, Иван Сотиров и Теодора Димова по повод престъпния период, пречупените петолъчки, дето ги слагат в София, и съветските окупатори в България. И двамата бих лично поздравил с празничния ден, особено шефа на архивите Груев, с когото в миналия век бяхме и съседи по местоживеене - с него и родителите, и знам къде работеха и каква партийна принадлежност имаха...  А най-вече причини за септемврийски картички и свободолюбиви мисли има премиерът Бойко Борисов. Той има всички характеристики и покрай родителите си, и покрай образованието си в Симеоновската школа, покрай комсомолската си биография и кариерата си като телохранител на Тодор Живков, че и на Симеон Сакскобургготски. Трябва да бъде поздравен непременно с Празника на Свободата 9 септември. Всички гореспоменати и още повече пропуснатите в този текст са рожба и на тоя ден - Деветия ден на Свободата. И сега благодарение на него и на Свободата имат основание и право да застанат на напълно противоположната страна; да се отрекат от всичко, което са изповядвали; от всичко, което са получили; от всичко минало, което ги възхищаваше, пък днес изведнъж взе да ги отвращава, за да се наредят като нови морални окупатори до щиковете на демократичните репресии и на новия слугинаж. ", "date": "2019.09.12", "title": "Непоздравените за празника на Свободата"}
{"url": "https://duma.bg/evrodeputati-obviniha-ek-vav-fashistko-mislene-n199453", "text": "Евродепутати и правозащитни организации нападнаха председателката на Еврокомисията Урсула фон дер Лайен заради новия ресор \"Защита на нашия европейски начин на живот\", който ще се занимава с миграцията и свързаната с нея сигурност. Ресорът се поема от дългогодишния служител в ЕК Маргаритис Схинас. Комисията беше обвинена във фашистко мислене, а името беше квалифицирано като \"гадост\" от някои от критиците. Европейският клон на правозащитната организация \"Амнести интернешънъл\" заяви, че свързването на миграцията, сигурността и европейския начин на живот \"изпраща тревожно послание\". А екоорганизацията \"Приятели на Земята\" написа: \"Идеята, че европейците имат нужда от защита от външните култури, е фашистко мислене, което не трябва да е дори близо до политиката за миграция.\" Манфред Вебер, председател на парламентарната група на ЕНП, заяви, че Европарламентът ще има въпроси към трима от кандидатите за еврокомисари, които са от Унгария, Полша и Румъния. \"Те идват от страни, в които има въпроси за правовата държава\", поясни Вебер. Иначе той одобри намерения баланс в ЕК по полов, географски и политически принцип. Някои евродепутати не харесват по-специално унгарецът Ласло Трочани, предложен за еврокомисар по разширяването. Правосъдният досега министър бе обвинен, че е привърженик на антимигрантската политиката и е подкрепил издигането на ограда по границата със Сърбия.", "date": "2019.09.12", "title": "Евродепутати обвиниха   ЕК във фашистко мислене"}
{"url": "https://duma.bg/zhandarmeriyata-gotvi-prevrat-sled-9-septemvri-1944-g-n199446", "text": "Още на Девети септември се e развихрила кървавата вакханалия над патриотичното  българско  офицерство. Никой от политисториците днес обаче дори не споменава как са реагирали на новата власт 12-те жандармерийски дружини, ловните роти, контрачетите и служителите на Държавна сигурност, които до последния момент екзекутират без съд и присъда, включително непълнолетни и деца, дори само по подозрение. Палят домове на партизани и ятаци. Режат и набиват на колове глави на борци от съпротивата и на заловени живи английски и американски летци. Дали тези сладурчета наистина се предават без бой и сътрудничат на отечественофронтовската власт, едва ли не с благодарност? Истината е съвсем друга -  в немалко селища от цялата страна те се бият с нея и сраженията се спихват едва към 13 септември.  Някъде и на 19-ти. Днес ви предлагаме със съкращения два документа. Единият е напълно непознато досега дознание на командира на 8-ма жандармерийска дружина, старозагорчанина капитан Иван Мишкетов, в което той недвусмислено твърди, че е бил в ход контрапреврат начело с шефа на жандармерията ген. Борис Димитров. Парола за него щяла да се даде по радиото. Предвижда се 12-те жандармерийски дружини да се насочат към София. И някои наистина тръгват. На гара Стара Загора на 10 септември са спрени няколко военни ешелона, чието направление и цел се пази в тайна. Оказва се, че може да има и други причини, поради които \"Генералите и офицерите на Царство България са сред най-тежко пострадалите от комунистическите репресии в зората на \"народната власт\" след 9.IX.1944 г.\" Кап. Иван Мишкетов е изправен пред Народния съд в Чирпан и е осъден на смърт. Съдът се мотивира с това, че е имал ръководна роля и помагачество в десетки убийства на участници в съпротивата и палежи на домовете им... Може определено да се каже, че най-добрият изследовател на 9 септември 1944 г. е проф. Славка Петрова. В нейната забравена днес монография \"Деветосептемврийската социалистическа революция 1944\", могат да намерят аргументи не само привържениците на тезата, че на тази дата се извършва народна революция, но и на другата - че е преврат. Толкова цялостно и задълбочено изследване не е създадено  нито преди, нито след него. Неслучайно го определят като енциклопедия на деветия ден на септември. Едно от големите му достойнства е, че авторката разкрива педантично съпротивата на фашистите в страната срещу новата власт след Девети септември и това, че десетките, а може би и стотици жертви, се дължат и на тях, а не на \"болшевишката кръвожадност\". Проф. Петрова не пропуска и т.нар. \"стихийно отмъщение\". На много места самото население ликвидира известни местни фашистки главорези. Защо ли днешните радетели на \"престъпленията на комунизма\" пазят пълно мълчание за съпротивата на техните хора през тези първи дни. Явно, неистов е стремежът да ги представят само като невинни жертви. А някъде се водят истински сражения.  И една \"любопитна\" подробност - срещу окопалите се фашисти в Шумен с оръжие в ръка се изправя и нежният лирик Иван Пейчев, един от най-обичаните и до днес български поети (\"...под мостовете не шумят реки\"), който е автор и на стихотворението \"Последният марш\". Ето няколко стиха от него: В обратния път, в обратния път дърветата черни стърчат. Край гибел и смърт в колони вървят, вървят хитлеристи, вървят. Те крачат в конвой те крачат под строй и крият очите си празни. Със страшен покой, с ужасен покой, просторът огромен ги смазва. (Изказваме благодарност към проф. Иван Панчев за съдействието му в издирването на дознанието). На 8 септемврий т.г., отивайки към щаба на дивизията, бях срещнат от командира на бранниците и един друг младеж с винтяга, който каза, че бил ратник. Попитаха ме какво ще правя и дали няма да бягам в планината. Казах им, че ще направя това, което ми заповяда началството. Те видимо търсеха човек, който да организира група за бягане.  Когато отидох в щаба на дивизията, доложих това на командира ген. Грозданов. Не си спомням дали не беше същия ден, раз[узнавачът] Пею Касабов ми каза, че се готви преврат, за който ще се даде парола по радиото. Доложих за това на началник-щаба, който ми каза, че е вземал мерки да се предотврати тази работа. Каза, че говорил по същия въпрос с бранниците и ратниците и ги убедил да си стоят по местата.  Вечерта на 8.IХ. на смръкване ме намери адютанта ми и ми доложи, че се получила радиограма да замина за София. Доложих за това на командира на дивизията, който разреши да замина. В това време се получи нова радиограма (шифрована) до обл[астните] поли[цейски] началници в Ст. Загора и Бургас. В нея се казваше обл. полиц. началник да се яви при командира на дивизията и му докладва, че от военното министерство са заповядали жандармерийската дружина да замине веднага с каквито превозни средства намери за Пловдив. Командирът на дивизията каза, че щом това се заповядва, трябва да се изпълни и аз отидох да подготвя дружината. Когато препрочетох наново радиограмата, забелязах, че е подписана от началника на униформения отдел в полицията Георгиев. Понеже знаех, че се готви преврат, това ме усъмни и реших да се посъветвам пак с командира на дивизията. Намерих го с началник щаба полковник Панчев и доложих, че тази радиограма е много съмнителна. Той заповяда на полковник Панчев да проучи въпроса. Отидох с последния в дома му, гдето той разгледа радиограмата и се увери, че е съмнителна. Вика по телефона щаба на [Е] армия в Пловдив и щаба на жандармерията в София, където дежурните му казаха, че не знаят да има такова нареждане. Тогава той ми заповяда да замина само аз за СофияЕ  В София се явих в жандармерията към 11 ч. Генерал Димитров беше много смутен и ми каза, че ме викал, за да ми даде указания за разформироване на дружините, но сега се получила нова заповед от главнокомандующия ген. Маринов жандармерийските дружини да не се разформироват, а те да останат както са били към щабовете на дивизиите. В това време превратът в София беше станал и по улиците имаше манифестации. Войниците от жандармерията се бяха разбягали, също и някои офицери. Доложих на ген. Димитров, че това ще стане и с моята дружина. Той се ядоса и каза: \"Като нямат командир на място! Защо другите дружини не бягат?\"  Действително командирите на Вратчанската и Търновската дружини, които бяха в момента там, заявиха, че дружините им били даже още в акция и никой нямало да мръдне. След това генералът заповяда като се върнем, да изгорим всички преписки освен вещевите, оръжейните ведомости и списъците за заплатите. Попитах го относно викането на дружината в Пловдив. Той отговори: \"Това е сигурно работа на оня глупак Куцаров\". Разбрах от другите дружинни к[оманди]ри, че нареждането било общо да се съберат дружините от Ю[жна] България в Пловдив, а тази от Северна - в София, и те заповядали да тръгнат, след като се съберат.   Когато наближихме Пловдив, видях, че бягат цели групи от жандармерийската дружина. Попитах един подпоручик, който ми каза, че дошли лица от отечественофронтовия комитет и им предали да напуснат града, защото иначе щяло да стане лошо... Пристигнах в Стара Загора към 3 ч. на 10. IХ сутринта. Към 8 часа отидох в щаба на дивизията и доложих всичко на генерал Грозданов и той ми заповяда да остана в щаба на дивизията. Тогава започнаха да пристигат един по един ротните ми к[оманди]ри и долагаха, че не могат да задържат войниците си, всички искали да си отиват, даже мнозина избягали. Дойде и домакинът подпоручик Петко Русев. Той ми доложи, че идвали милиционери в щаба на дружината и предали всички от жандармерията да се събличат. Доложих за това на началник щаба на дивизията и той нареди по моя молба адютантът и домакинът на дружината да бъдат мобилизирани, за да могат да сдадат имуществото и оръжието... На път от Ст. Загорската гара за щаба на дивизията бях задържан от милиционери и откаран в училището \"Св. Кирил и Методий\"... Това мисля, че беше на 19.IХ. От военния затвор бях откаран на 25.Х. в град Чирпан. По въпроса за изгарянето на препискитеЕ Когато се върнах от София, видях в щаба на дивизията, че преписките се горят. Исках да запазя тия заповеди...  Горното написах саморъчно и за верността му се подписвам.        Подпис (не се чете) 30.Х.1944 г. Чирпан. Произвел дознанието ст[арши] милиционер при тт мил[иционерски] у[частъ]к (подпис не се чете).   ДАА, ф.  1449, оп. 1, а.е. 712  \"Деветосептемврийската социалистическа революция 1944\", проф. Славка Петрова, Държ.изд. \"Наука и изкуство\", 1981 г. В повечето селища (в Софийска област - б.а.) въстаниците се справиха бързо и успешно, без да срещнат съпротива. В някои обаче врагът не се помири с поражението си. Така на 10 септември командирът на 3-та батарея от 4-ти арт. полк и други фашисти около него в с. Долни Лозен направиха опит да завземат отново общината. Завърза се престрелка. Фашистите заловиха и веднага разстреляха партийния секретар в селото Цв. Роглев, члена на БКП Янко Чокерски и на РМС Стойко Ангелов. В с. Мрамор офицери-фашисти от евакуираната в селото артилерийска школа, не признаха властта на ОФЕ и се укрепиха в една от батареите на школата, готови за въоръжена съпротива. С помощта на войници от допълващата дружина на общовойсковия свързочен полк съпротивата им бе ликвидирана, те арестувани и предадени на Народния съд. В отделни случаи не мина и без кръвопролитие и от двете страни. Така на 10 септември на гара Владая се разбунтува един ешелон от 33-ти пех. полк срещу реакционните офицери. При опит да бъде арестуван командирът на дружината бе смъртоносно ранен Й. Щирков, председател на войнишкия революционен комитет. Бе убит и самия командир. При завземането на властта най-силна съпротива врагът оказа в Ботевград... Командирът на войсковия гарнизон не присъедини войската към властта на ОФ и превърна казармата в контрареволюционно гнездо, където се настаниха и жандармеристите... За да избегнат кръвопролитието, ръководителите на ОФ решиха да изведат началника на гарнизона от казармата, като го поканят на преговори в околийското управление. Останал сам, майор Русев бе арестуван и принуден да заповяда по телефона на заместника си: да се пуснат партизаните в казармата, да се разоръжат жандармеристите... В Радомирска околия... първата грижа на партизаните беше да овладеят казармата... но въстаниците заплатиха скъпо - загина боецът Станимир Ив. Динев от с. Габров дол, Брезнишко, партизанин в отряд \"Георги Димитров\"... В главния център Дупница загина въстаникът Д.Ризов, секретар на ремсовата организация в с. Рила. Съпротивата на врага бе сломена. Убийството на Ризов предизвика гнева на народа и нищо не бе в състояние в този ден да го възпре, където откриеше полицаи, да ги ликвидира. Само няколко дни след въстанието в с. Рашка Гращица (Кюстендилско - б.а.) въоръжени фашисти влязоха и убиха в дома му ятака дядо Ив. Китанов, баща на народния герой Асен Китанов... В Пловдив въстаниците разкриха саботаж на гарата: широко бе разпръсната мълвата, че водата е отровена; пилот-офицер пусна бомба над града и избяга зад граница. Бе убит Ж. Иванов, партизанин... Въоръжени фашисти нападнаха в центъра на Пловдив граждани...  В някои селища, като например в с. Горно Прахово, властта на ОФ бе установена едва на 19 септември с помощта на въстаници от Борисовград. При изключителен всенароден ентусиазъм протече въстанието и в Перущица. Дало в борбата 27 убити антифашисти, над 26 политзатворници, 60 въдворени и 16 партизани, населението в това историческо селище като лавина излезе на улицата, щом научи за победата на ОФ в София. Фашистките управници - кметът, целият състав на полицейския участък и други виновни за разстрела на 6.VI.1944 г. на 22 д[уши] от селото, повечето младежи, избягаха и се укриха... Тежко ранен в боя, на 10 септември издъхна кметът на с. Величково - Иван Вл. Чавдаров, член на РМС, а десетина дни по-късно (24 септември) и Благо Ст. Фърнов, член на ремсовата бойна група в с. Величково. Селото бе прочистено от фашистите. Въпреки големите завоевания на ОФ (в Стара Загора - б.а.) на 9 септември  войсковият гарнизон не се присъедини към революцията. Седалището на 8-ма дивизия се превърна в сборен център на фашистки офицери, полицейски началници и други врагове на народа... На 10 септември бе организиран голям митинг... Същия ден на гара Стара Загора спряха ешелони с войници от 3-та дружина на 18 пех. полк и 5-та пех. дивизия на прикриващата армия и от 1-ви дивиз. арт. полк. Войниците въстанаха на гарата. Те не знаеха направлението и целта на тяхното пътуване, командирите им с мълчание отминавахаЕ Възбудени и въоръжени, те можеха да се превърнат в опасна стихийна сила за народната власт. Пратеници на ОФ и БКП веднага овладяха положението.  До въоръжено сблъскване (в Бургас - б.а.) се стигна между войниците от 32-ри пех. полк и ген. Каров, командир на 12-а пех. дивизия от Прикриващата армия... В завързалата се престрелка бяха убити двама офицери, един ранен, а ген. Каров, арестуван и убит от въстанали войници. ...На 10 септември в Несебър фашистки офицер от засада уби ремсиста Н. Трендафилов, който като милиционер охраняваше реда и спокойствието в града.  Най-продължителна и упорита съпротива оказа началникът на войсковия гарнизон в Хасково... На 10 септември въстаници завзеха някои участъци. В града влязоха и партизаните от отряд \"В. Златаров\"... И през този ден полк Маринов не се присъедини към въстанието, а казармата се превърна в център на контрареволюцията. Тук пристигнаха два полка от с. Узунджово, командвани от реакционери. Началото на въоръжената развръзка сложи полк Маринов, който стреля във войника ремсист Д. Вълев и го нарани тежко. Полковникът и други офицери - реакционери, бяха ликвидирани в започнатата престрелка. В нея загина партизанинът комунист Дойчо Лозев от Хасково...  Към обяд в града (Шумен - б.а.) пристигнаха  въстанически отряд от Варна с над 200 души и сборния Шуменско-Търговищки партизански отряд. Едно след друго бяха овладени пощата и другите учреждения. През цялото време на бурни тържества във II полицейски участък, в околийското управление и в щаба на Бранник се подготвяше съпротива от офицери, жандармеристи, стражари и укрили се други местни фашистки управници. Опитът им да окажат съпротива в присъствието на Червената армия придобиваше друг смисъл. Подпомогнати от съветски картечари, въстаниците обкръжиха вражеските гнезда, сломиха ги с огън и арестуваха намиращите се там бивши властници... В отделни случи при установяването на властта на Отечествения фронт и в близките няколко дни се стигна и до въоръжен сблъсък. (Хасково, Дупница, Шумен, Габрово, с Юнаците Пазарджишко, Д. Лозен, Софийско и др.). В отделни случаи обаче стихийният гняв се изля в саморазправа с омразни фашисти - издевателствали над населението. Това бяха преди всичко някои известни с фашистките си престъпления генерали (Варна, Плевен, Айтос и др.), кметове и други местни фашисти. Прибягнаха към оръжието отделни войнишки комитети при опита им да овладеят поделенията, за да ги присъединят към ОФ. В тези случаи се дадоха жертви и от двете страни. (Владая, Радомир, Дупница, гара Крумово и др.). Свалената от политическата власт реакция не се примири със своето поражение и още в първите дни след завземането на властта от народа започна въоръжени терористични действия с реставраторска цел.", "date": "2019.09.12", "title": " Жандармерията готви преврат след 9 септември 1944 г."}
{"url": "https://duma.bg/izlozhba-sabira-petima-priyateli-v-kyustendil-n199437", "text": "24-то издание на традиционната изложба \"Приятели\" се открива днес, 12 септември, от 18 ч., в Художествена галерия \"Владимир Димитров - Майстора\" в Кюстендил. Художниците Недко Каблешков, Ценка Бакърджиева, Иван Пенев, Георги Велинов-Гопи и Матей Матеев не просто наричат изложбата \"Приятели\", за да представят себе си, а винаги са се радвали на присъствието на всеки, който има потребност, отношение и обич към изкуството. ", "date": "2019.09.12", "title": "Изложба събира петима приятели в Кюстендил "}
{"url": "https://duma.bg/tantsite-poddarzhat-sartseto-i-mozaka-n199431", "text": "Две отделни изследвания доказаха, че танците са повече от забавление - те поддържат ума и сърцето, съобщи ЮПИ. Специалисти от Великобритания публикуваха в \"Списание за превантивна медицина\" резултатите от анализ на 11 проучвания, обхванали общо 49 000 души. Експертите сравниха ефекта на ходенето и танцуването върху здравето и установиха, че танците, стига да не са бавни, са свързани с по-малък риск от смърт от сърдечни заболявания. Това вероятно се дължи на факта, че те намаляват стреса, а и колкото и да не са интензивни, в тях има интервали с по-голямо натоварване. Друго изследване, публикувано в сп. \"Невробиология и пределите на остаряването\", извършено от учени в няколко американски университета, установи, че заучаването на танцови стъпки носи не само физически, но и когнитивни ползи и забавя остаряването на мозъка. И двете проучвания отчитат, че танците са вид общуване, а то поддържа мозъка.", "date": "2019.09.12", "title": "Танците поддържат сърцето и мозъка "}
{"url": "https://duma.bg/dashteryata-na-nataliya-gurkova-specheli-mezhdunaroden-konkurs-n199432", "text": "10-годишната дъщеря на \"Мис България 1998\" Наталия Гуркова - Джорджия Михалевич, спечели титлата \"Little Miss Nations 2019\". Международният конкурс за красота, който се проведе в Бразилия, се смята за еквивалент на \"Мис Свят\" за деца. А с добрата новина се похвали гордата майка. \"Честито на моето малко момиче!\", написа Наталия под една от снимките. \"Гордеем се с теб Джорджия, нека винаги да носиш духа на победата\", гласи текстът под друг кадър. Момиченцето носи името на баща си - Джордже, който бе убит миналата година в Южна Африка. Наследило красотата на майка си, детето отрано е тръгнало по стъпките й, тъй като още през 2015 г. е обявено за \"Малка Мис България\".", "date": "2019.09.12", "title": "Дъщерята на Наталия Гуркова спечели международен конкурс"}
{"url": "https://duma.bg/mladezhite-udarzhaha-00-s-rusiya-n199420", "text": "В началото удар с глава на Алекс Петков (5) след ъглов удар не намери целта. После Фьодор Чалов и Константин Кучаев пък не намериха българската врата. Капитанът на \"Сборная\" Иван Обляков (30) също шутира край вратата. Кръстев (35) се оказа на добра позиция, но ударът му беше спасен от стража на Спартак М Александър Максименко. Швейцарският арбитър Урс Шнидер (53) не зачете гол на гостите заради фал в нападение на Игор Дивеев срещу нашия вратар. Бранителят Николай Расказов (81) от 5 м шутира в аут. Резервата Кун Теменужков (85) пък стреля слабо и право в ръцете на руския вратар. Нападателят Иван Игнатиев (87), който също влезе след почивката, беше изгонен с директен червен картон за удар с лакът на съперник. Нашите излязоха втори в класирането заедно с Русия с по 4 т. след лидера Полша 6. Следващият ни мач е със Сърбия също на \"Славия\" на 11 октомври. За финалите се класират победителите от 8-те групи, а вторите отбори ще играят баражи.  Евро 2020 (младежи) Група 5  Игнатиев (Р-87);       3. Русия 4 4. Латвия 1 5. Сърбия 1 6. Естония 0.", "date": "2019.09.12", "title": "Младежите удържаха 0:0 с Русия"}
{"url": "https://duma.bg/mihaela-fileva-zapochva-turneto-si-ot-plovdiv-n199433", "text": "Първото самостоятелно турне на Михаела Филева започва на 19 септември в Летен театър Пловдив. Талантливата певица ще представи концертната си програма в Благоевград (17 октомври), Велико Търново (23 октомври) и Варна (24 октомври). Красивата изпълнителка започна подготовката си за националната обиколка веднага след завръщането си от гръцкия остров Лимнос, където снима ново видео. Под тепетата публиката ще види Михаела заедно с бенда й, беквокалистките от трио \"Тринити\" и танцьорите от RIO Crew. Творчески директор на концерта е Бойко Щонов, който се погрижи и за визуалната страна на големия концерт на младата звезда в зала 1 на НДК. Феновете на харизматичната изпълнителка са в очакване на турнето, защото тя ще представи любимите им хитове, ще танцува, а в акустичната част ще сподели емоцията от най-чувствените си песни. Музикален директор на шоуто е Борислав Бояджиев-Борче, който заедно с Красимир Тодоров, Васил Вутев, Васил Крумов и Александър Обретенов са подготвили запомнящи се и въздействащи аранжименти. Пропуските за турнето на Михаела Филева вече са в продажба на цени от 15 до 30 лв. Налични са в мрежата на Ивентим и билетните центрове по градовете.", "date": "2019.09.12", "title": "Михаела Филева започва турнето си от Пловдив"}
{"url": "https://duma.bg/rezultati-ot-kvalifikatsiite-za-evro-2020-v-ponedelnik-n199406", "text": " 0:1 Бериша (1) 1:1 Стърлинг (8) 2:1 Кейн (19) 3:1 Войвода (38-авт) 5:1 Санчо (44  и 45+1) 5:2 Бериша (49) 5:3 Мурики (55-д);  0:1 Шучек (54) 0:2 Масопуст (57) 0:3 Дарида (90+5-д).  3. Чехия 6 4. Черна гора 2 5. БЪЛГАРИЯ 2.  0:1 Роналдо (7-д) 1:1 Андриускевичус (28) 0:4 Роналдо (62, 65 и 76) 1:5 Карвальо (90+2);   0:1 Митрович (37) 0:2 (55) 1:2 Турпел (66) 1:3 Митрович (78).   3. Сърбия 7 4. Люкембург 4 5. Литва 1.  1:0 Коман (18) 2:0 Лангле (52) 3:0 Бен Едер (90+2), проп. д: Гризман (28-Ф);   1:0 Дермаку (32) 1:1 Сигурдсон (47) 2:1 Хисай (52) Сигторсон (58) 3:2 Роши (79) 4:2 Сикалеши (83);  0:1 Тосун (37) 0:2 Тюрюч (57) 0:3 Тосун (79) 0:4 Язъджъ (88).   3. Исландия 12 4. Албания 9 5. Молдова 3 6. Андора 0.", "date": "2019.09.12", "title": "Резултати от квалификациите за Евро 2020 в понеделник "}
{"url": "https://duma.bg/shumaher-veche-e-v-saznanie-v-parizh-n199424", "text": "Два дни по-рано германецът бе приет в прочутата парижка клиника за „специализирано тайно лечение със стволови клетки\". На германеца е била извършена трансплантация на стволови клетки от светилото в кардиохирургията Филип Менаш, но до момента няма официална информация от болницата или близките на Шумахер за състоянието му. На седемкратния световен шампион е извършена сравнително нова интервенция в тази област на медицината, а френският специалист е най-добър в нея и по думите му тя \"може да прави чудеса\". Добрите новини за състоянието на Шумахер идва по-малко от 24 часа, след като той бе посетен в болницата от близкия си приятел Жан Тод. Президентът на ФИА бе начело на Ферари по време на най-успешния период в кариерата на Шумахер и двамата са много близки. Тод е направил 45-минутна визитация на Шумахер във вторник следобед, но после не даде никаква информация за състоянието на германеца. 50-годишният Михаел Шумахер получи тежка контузия на главата, докато караше ски във френския курорт Мерибел през декември 2013 г. След това 7-кратният шампион от Формула 1 претърпя мозъчна операция в клиника в Гренобъл и беше поставен в медицинска индуцирана кома. През юни пенсионираният немски състезател се събуди от комата и беше преместен от клиниката в рехабилитационно заведение в Лозана, Швейцария. През септември Шумахер беше преместен за по-нататъшното лечение у дома, тъй като състоянието му се подобри. Шумахер е широко определян като един от най-големите състезателни пилоти на всички времена. Той има спечелени 91 състезания и 155 подиума - повече от всеки друг пилот във Формула 1. Пилето се оттегли като пилот във Формула 1 в края на сезон 2012.", "date": "2019.09.12", "title": "Шумахер вече е в съзнание в Париж"}
{"url": "https://duma.bg/boyan-asenov-razbi-slovenets-na-sp-n199425", "text": " Той беше много активен в първия рунд и настървено търсеше тялото на значително по-високия си противник. Постепенно боксьорите се поизмориха, но Асенов продължи да доминира, а няколко пъти бе предупреден за нечисти удари. В последния трети рунд Боян Асенов пласира качествени попадения, с които сериозно разклати съперника си. Между рундовете националният треньор Жоел Арате заяви, че е доволен от играта на родния състезател. „Перфектен си“, възкликна кубинецът, докато даваше указания.", "date": "2019.09.12", "title": "Боян Асенов разби словенец на СП"}
{"url": "https://duma.bg/poet-s-prizrachni-istorii-shte-otkrie-noviya-sezon-na-festa-alarma-pank-dzhaz-n199434", "text": "Новият сезон на фестивала \"Аларма пънк джаз\" на БНР започва с концерти в София и Пловдив. Откриването е поверено на легендата на новозеландския и швейцарския ъндърграунд Дилейни Дейвидсън. За музиканта, обиколил буквално целия свят, това е първо гостуване в България. Съвременният поет с китара (понякога и с барабани или тромбон) и с цял куфар с призрачни истории ще излезе на сцената на бар \"Амок\" в София на 18 септември (сряда), а на 19 септември (четвъртък) ще бъде в \"Петното на Роршах\" в Пловдив. И двата концерта за Дилейни Дейвидсън ще открие един от малкото автентични нови български сингър-сонграйтъри - Илко Биров. След издаването на дебютния си пълнометражен албум тази пролет той написа още няколко нови песни, чакащи своята концертна премиера. На софийския концерт афтър-партито е от Bad Ritual (платформа на Георги Койнов за дет-кънтри, готик-американа и всякакви други мракобесни южняшки жанрове). А на пловдивския освен сета на Илко Биров преди Дилейни на сцената ще излязат и местните пънк-блус ветерани О.Х. (\"Относителна хармония\") от Коматево (в камерен дуо вариант). Билети и за двете събития има онлайн в системата на EpayGo и физически на касите на EasyPay в цялата страна. https://www.facebook.com/events/1131547093702169   - https://epaygo.bg/5229852941 https://www.facebook.com/events/1102342976820093 билети - https://epaygo.bg/1934211796   https://www.facebook.com/alarmafest https://www.facebook.com/DelaneyDavidsonMusic https://delaneydavidson.bandcamp.com/releases https://ilkobirov.bandcamp.com http://bnr.bg http://player.bnr.bg/?p=14 http://binar.bg   YOUTUBE: https://www.youtube.com/watch?v=PaWTjysjdLE https://www.youtube.com/watch?v=nFvXJ2QDYbM https://www.youtube.com/watch?v=0wIaNCnD6vM https://www.youtube.com/watch?v=kPbvqJ1xROE https://www.youtube.com/watch?v=KH4wgphzvlM https://www.youtube.com/watch?v=7y6oJwXiDc0 https://www.youtube.com/watch?v=UrV-mBLv17Q", "date": "2019.09.12", "title": " Поет с призрачни истории ще открие новия сезон на феста \"Аларма пънк джаз\""}
{"url": "https://duma.bg/koshmarna-zaguba-v-dablin-n199423", "text": "Селекционерът Балъков започна с 9 футболисти, които не играха при загубата с 0:4 от Англия на \"Уембли\" 3 дни по-рано. Само бранителите Кристиян Малинов и Антон Недялков, който бе и с капитанската лента, отново бяха титуляри. На \"Авива Стейдиъм\" вратарят Христо Иванов стана национален рекордьор като най-възрастния играч, дебютирал за \"А\" отбора ни - на 37 години, 5 месеца и 4 дни. Дебют направиха още Георги Пашов и Васил Панайотов, но не се отличиха с особено желание и изяви.  Преди почивката играта беше равностойна и без сериозни положения пред вратите. След нея домакините откриха с бърза контра, при която Ронан Къртис шутира от 18 м, вратарят Иванов изби, но Скот Хоугън пусна топката пред голлинията и Алън Браун (57) от метър я прати в мрежата. Нашите бързо изравниха. Иван Горанов се пребори за топката пред пеналта и намери Божидар Краев, който беше повален от Джон Игън. Влезлият като резерва Ивелин Попов (67) със свиреп шут от 11-те м записа 16-ия си гол в националния. В края след центриране от корнер отляво на Джак Бърн, вратарят Иванов увисна и Кевин Лонг (83) с глава отблизо пак изведе домакините напред. Нашите бяха ошашавени и оставиха Джейми Колинс (86) да вкара от воле след прецизна атака и центриране на резервата Енда Стивънс. С това нашите записаха трета загуба в Дъблин, където имат и 3 равни.  Балъков бе особено критичен към резервите в мача. \"Жалко! 80 минути всичко беше наред. Видях голяма разлика след първото полувреме. Това бяха смените. Отново българският манталитет си изигра голямата роля. Когато сменяш футболисти, целта е да вдигнеш нивото на отбора. При нас не се получи, за съжаление. При тях се получи точно това, което се цели с една смяна. Разочароваха ме смените. Това са футболистите, които играха в Англия. Не играха така, както трябва. Това е психология и подготовка. Не може футболистите ни да не влизат готови. Играхме организирано, имахме шансове, стигнахме и до гол. Все нещо не ни стига. В оставащите квалификации трябва да коригираме нещата. На всички футболисти, които влязоха, им трябваше време да влязат в час. Не съм доволен и от Ивелин Попов. Казах му го. Когато някой влезе, трябва да помогне на отбора. Трябва да бъде по-агресивен и да има по-голяма енергия. Трябва да намалим индивидуалните грешки. Футболистите усещат, че играят добре. Нормално е самочувствието да не е на нужното ниво, когато си загубил. Когато се правят някакви генерални промени, се допускат грешки. Първите мачове, които изиграхме - с Чехия и Косово, отборът имаше много по-малко енергия\", заяви Балъков.", "date": "2019.09.12", "title": "Кошмарна загуба в Дъблин"}
{"url": "https://duma.bg/nikolay-malinov-ne-se-chuvstvam-vinoven-n199447", "text": "- На 9 септември получих една деветосептемврийска символична \"награда\" - аз и още 15 мои съратници от \"Русофили\" целия ден го изкарахме в разследвания и разпити, някои от нас с белезници. В крайна сметка срещу мен бе повдигнато обвинение в шпионаж в полза на чуждите организации \"Двуглав орел\", която се занимава с исторически проучвания, и с вътрешнополитическия проект \"Руска мечта - 2050\", и в полза на Руския институт за стратегически изследвания, който е учреден от президентската институция в Русия, събира информация и изготвя анализи за президентската администрация.  Обвинението ми в шпионаж (по чл. 105 от НК - бел.ред.) не е било повдигано срещу никого в България от 1978 г. Всички смятахме, че сме приключили с времето, когато да изповядваш различно мнение, означава да служиш на един или друг чужд интерес.  Обвиненията срещу мен - защо съм правил бизнес планове за телевизия и чрез тях да целя евентуална промяна на нагласите в обществото или пък съм имал политически планове - повдигат въпроса откога правенето на планове е наказуемо. От наказателното право знам, че ако нямаш деяния, не си виновен. Освен това аз не чувствам в себе си вина във всички тези нелепи обвинения в един клюкарски стил.  Всеки гражданин в едно демократично общество има правото да отстоява такива възгледи за развитието на държавата, каквито той сметне за необходимо, че са най-добри за родината му. По никакъв начин не мога да приема, че мога да бъда упрекнат в работа срещу родината си.  - Нито един от проектите, с които съм се занимавал, за които съм лобирал в различни кръгове за финансиране или подкрепа, не съм правил тайно или скришно. Нито пък съм имал достъп до класифицирана информация, която да предавам на някого. Няма човек в България, който да се е обърнал към мен за помощ или контакт в Русия и аз да не съм му го дал.  - На прокуратурата й предстои да докаже обвиненията към мен. Слава Богу, живеем в демократична страна и тези сталински методи, с които се опитват да вменяват вина, без дори да я назовават каква е... Не мога да гадая какви са тези тайни, нито пък откъде ги имам, за да ги издавам.  - Това категорично не помага на България, нито пък обслужва интересите на управляващите, защото дори в техните редици има патриоти и русофили, които смятам, че ще си направят изводите за следващите избори. - Прилича на добре режисиран сценарий. Но не мога да твърдя дали той изхожда от една или друга сграда в София или е извън България. Не мога да кажа това с такава категоричност, с каквато моите обвинители твърдят, че съм лош човек. - Не разбирам как са ме проверявали. Викан съм като свидетел по въпроси, свързани с ТВ7. Там, където фирмата ми е съгрешила, данъчните са връчили съответните актове и са платени глобите. Тази проверка с какво е завършила? С обвинение или административен акт? Това е неразбираемо за мен. - Предлагам да коментираме факти. Факт за конкретна информация, която е била изнесена, която е била тайна и е станала явна в резултат на мои действия.  - Вие видяхте, че Русия, и лява либерална, и дясна консервативна, беше напълно единна и застана в моя персонална защита. Случилото се с \"Русофили\" бе водеща новина по руските медии. В наша подкрепа се изказа  председателят на комитета по външни въпроси на Съвета на федерацията Константин Косачов, също и други сенатори, и видни политици. Убеден съм, че най-малкото министър-председателят си дава сметка за последствията, които ще има за неговата политика спрямо Русия след това безобразие. То не е насочено само срещу мен. Това е удар срещу целия ръководен екип на \"Русофили\". - Както винаги. Очакваме много гости от чужбина - от Швейцария, от Естония, очакваме много руски гости. Съборът ще си протече както винаги. - Всички са поканени, но, както разбрах, някои от поканите са иззети по време на обиските и ще трябва да ги изготвим наново. - Ще кажа, че са важни делата, а не думите. Ще отчета дейността си като председател и ще начертаем окончателните насоки за работа, защото на предишния събор взехме решения да бъдем по-активни в нашата работа. В зависимост от пулса, желанията и настроенията на хората, на нашите 240 председатели, с които ще имам среща преди събора, ще бъде и категоричността на моето заявление пред събралите се.", "date": "2019.09.12", "title": "Николай Малинов: Не се чувствам виновен"}
