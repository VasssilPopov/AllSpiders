{"url": "https://duma.bg/ludostta-na-velichieto-n198706", "text": "Дългото пребиваване във властта развращава, води до загуба на реална преценка, самозабравяне. Класическите симптоми на лудостта на величието - резултат от преяждането с власт, гарнирани със самовлюбеност, опиянение и култ към личността, са налице и при \"Андрешко\" от Банкя. Усещайки болезнено неизбежния край на управлението си, тоталитарчикът става от ден на ден по-параноичен, безпардонен и арогантен. Не понася критики за безумните си гафове, не признава корективи, не зачита чуждо мнение.  \"Научете са де ме питате правилните неща\", изпусна нервите си Вождът пред журналисти. Едничкият грях на репортерите беше, че са си позволили да Му зададат неудобни въпроси. Вместо да възхваляват поредното Му популистко реалити във фейсбук с предизборна цел. А такива реалити за Борисов, заснети с мобилен телефон или джобна камерка на пиара му, вървят денонощно - по 7 дни в седмицата.  Хващат Го в кадър на предизборни събития - я в джипката по магистралите, я в хвалби пред министрите си, че някога това били поляни, на които той тичал с боси крачета и филия с мас, а сега ги е превърнал в асфалтирани пътища за чудо и приказ. Или пък клипчета как бащински и загрижено си бъбри с обикновени хорица на простоват език.  Да не забравим и за втръсналия на всички 10-годишен рекламен репертоар как реже лентички с ножица в ръка или нескопосно държи лопата за откриване на първа копка. Последните два августовски дни Борисов, явно поради липса на работа в процъфтяващата ни родина, направо се скъса да обикаля с джипката. И навсякъде пред камерата да се хвали с чужди инвестиции, които иначе се разсъхват, или с бъдещи спортни зали и стадиони в села, където хора няма, камо ли спортисти. И понеже в предизборната обстановка, при натрупаните негативи за ГЕРБ, питащите медии стават все по-неудобни, Борисов тотално ги отсвири. Факт - липсва медийно отразяване на важно партийно събитие в централата на ГЕРБ, на което Той подписва предизборно споразумение с лидера на СДС - мероприятието се излъчва по фейсбук. Нищо, че зад камерата залата е празна, а участниците в политическия фарс изглеждат повече като лоши актьори, позиращи с насилена усмивка, заучени слова и - ръкостискане. Няма медии, няма неправилни въпроси. Така ще е занапред, щом саботират Вожда и го занимават с \"дребнотемия\" като консулското назначение на бившия КПКОНПИ-р Пламен Георгиев.  Друг е въпросът, че открай време премиерите се спасяват от дискредитирани управленски кадри, пращайки ги дипломати. Но Борисов оправда гафа си със захаросано civi на Георгиев, приписвайки му \"няколко образования и езици, хиляди награди, милиарди задържани и конфискувани средства и достатъчно езикова подготовка\".  ! Както го е подкарал с медиите, скоро съвсем ще се откаже и от пиари и ще мине на селфи. Слава Богу, че поне една българска институция се освободи от ГЕРБ и сателитните им партийки и движения, за да има кой да напомня на хората, че \"Царят е гол\". \"Очевидно Борисов все повече губи самообладание\", описа диагнозата президентът Радев (стр. 3).        ", "date": "2019.08.29", "title": " Лудостта на величието"}
{"url": "https://duma.bg/rekordno-skapo-shte-struvat-mestnite-izbori-n198705", "text": "70,7 млн. лв. ще струват местните избори на 27 октомври. Такава рекордна сума досега не е отпускана за нито един вот. Тя е с над 20 млн. лв. повече спрямо изборите за кметове и общински съветници преди 4 години. През 2015 г. вторият кабинет на ГЕРБ отпусна 50,5 млн. лв. за провеждането на местните избори. Последните парламентарни избори от 2017 г. пък са стрували на бюджета близо 30 млн. лв., а евровотът през май - 32,4 млн. лв. Средствата ще бъдат похарчени за дейностите по организационно-техническата подготовка и произвеждането на вота, реши правителството вчера. В сумата са включени подготовка и отпечатване на избирателните списъци, закупуване и изработване на необходимите изборни книжа и материали, отпечатване на бюлетините, логистично осигуряване на областните и общинските администрации и на администрацията на МС. В тези разходи влизат още възнаграждения на членовете на общинските и секционните избирателни комисии, компютърната обработка на данните от гласуването и издаването на бюлетин с резултатите от изборите, провеждане на разяснителна кампания за правата и задълженията на гражданите и начина на гласуване, както и организиране на места за гласуване в държавните училища и др. На 2 септември 2019 г. ЦИК започва да приема документи за регистрация на партии и коалиции за участие в изборите за общински съветници и за кметове. Приемането на книжата ще се извършва всеки ден от 9 ч. до 17 ч. в сградата на НС, пл. \"Княз Александър 1\", официален вход, източно крило. Крайният срок за подаване на заявления за регистрация в ЦИК е до 17 ч. на 11 септември.", "date": "2019.08.29", "title": " Рекордно скъпо ще струват местните избори "}
{"url": "https://duma.bg/sportat-po-televiziyata-dnes-n198718", "text": "21.15 Марибор - Лудогорец 21.45 Уулвърхемптън - Торино 21.45 Рейнджърс - Легия В 19.00 Жребий за групите на Шампионската лига 19.30 Диамантена лига в Цюрих 16.00 Обиколка на Испания (VI етап) 20.05 US Open", "date": "2019.08.29", "title": "Спортът по телевизията днес"}
{"url": "https://duma.bg/avariya-ostavi-polovin-haskovo-bez-voda-n198701", "text": "Половин Хасково остана без вода вчера. Причината бе повреда на водопровод. Местните хора се оплакаха, че е нужна смяна на тръби и канализация, в противен случай авариите ще продължат. От близо три години водата в града е забранена за пиене и готвене заради завишените количества на уран. Предвидените нови съоръжения все още не са пуснати в експлоатация. От вчера обаче водата в село Бориславци вече бе обявена за годна за ползване. Забраната там също е от 2017 г. заради наднормени количества на уран.", "date": "2019.08.29", "title": "Авария остави половин Хасково без вода"}
{"url": "https://duma.bg/prokuraturata-i-gdbop-vlyazoha-v-babh-v-burgas-n198704", "text": "ГДБОП и прокуратурата влязоха вчера в Агенцията по храните в Бургас. Акцията е започнала рано сутринта. Претърсени са кабинети, иззети са техника и документи. Сградата се охраняваше от жандармерия, а достъпът на външни лица бе строго забранен.  По непотвърдена информация няма арестувани служители, а причината за акцията e сигнал за корупционни действия. Според източници обаче е задържан шефът на местната агенция по храните д-р Георги Митев. По-късно адвокат Петър Димитров заяви, че Митев не е арестуван и няма повдигнато обвинение срещу клиента му. ", "date": "2019.08.29", "title": "Прокуратурата и ГДБОП влязоха в БАБХ в Бургас"}
{"url": "https://duma.bg/tsisterna-razlya-8-tona-maslo-po-stolichen-bulevard-n198702", "text": "Цистерна разля 8 тона машинно масло на пътното платно и блокира движението в центъра на София. Това е станало през нощта срещу сряда в района на Сточната гара. Цяла нощ екипи на аварийното звено на пожарната са работили, за да се справят с разлятото масло.  Шофьорът на камиона бе предаден в Пето РПУ на МВР, за да му връчат актове от МВР, РИОСВ и Столичната община. МВР проверява и фирмата, която е била ангажирана с превоза на маслото. Разлятото машинно масло е трябвало да бъде транспортирано до Кюстендил. Причината за инцидента е необезопасено превозване на товара. Случаят е предаден на прокуратурата заради големия ресурс, използван от общината, за да възстанови пътните настилки. Инцидентът е довел и до няколко катастрофи. Платното вчера бе обработвано с пясък и специално мраморно масло. По график движението по всички улици в района бе затворено късно снощи, за да бъдат измити.", "date": "2019.08.29", "title": "Цистерна разля 8 тона масло по столичен булевард"}
{"url": "https://duma.bg/rumen-radev-borisov-ochevidno-gubi-samoobladanie-n198709", "text": "Притеснително за всички ни е, че премиерът очевидно губи самообладание. Това коментира президентът Румен Радев Гълъбово във вторник. Според него е необяснимо и недопустимо нахвърлянето на Бойко Борисов на президентската институция без повод и с измислени доводи. \"Генерал Дяков е изключително стойностен професионалист и човек. Получи много добро предложение за работа след толкова много години в системата за сигурност. Нямам право да го задържа\", обясни държавният глава напускането на шефа на НСО. По думите на Радев решаването на тежките проблеми, пред които е изправена най-бедната държава в ЕС, изисква силно лидерство и реални действия, а не самохвалство и скалъпени интриги с цел бягство от отговорност. В отговор на въпрос за изнесената информация за силното замърсяване на въздуха в град Гълъбово президентът коментира, че това системно обгазяване означава или че държавата е слаба и не може да изпълни контролните си функции, или зависимост от частни корпоративни интереси.  ", "date": "2019.08.29", "title": "Румен Радев:    Борисов очевидно губи самообладание"}
{"url": "https://duma.bg/mladezhi-se-sabirat-na-natsionalna-akademiya-n198707", "text": "Младежи ще се съберат на Национална академия от  септември до ноември в Почивна база \"Атия\". Организаторите канят за участие мотивирани за промяна млади хора, готови да предизвикат не само себе си, но и хората в общността, от която идват. Те приветстват всеки, който не желае да намира оправдания за всяко събитие в живота си. Академията е място за активизиране на млади хора в България, за работа с младежки общности на местно и национално ниво, организиране на събития и инициативи за тях, посредством личностно, социално и гражданско развитие. В последните 6 издания на академията участие са взели над 1000 младежи, представители на различни организации от цялата страна. Всеки от тях вече се е реализирал като младежки работник, вдъхновяващ обучител или предприемач. Националната младежка академия 2019 е разделена на три последователни нива, в рамките на които участниците развиват и придобиват конкретни знания, умения и компетенции. Всяко ниво е с продължителност 4 дни, като периодът на провеждането им е септември-ноември 2019. В първото ниво-клас 1, което ще се проведе от 12 до 15 септември, участниците придобиват социални умения и личностно развитие. Клас 2 е посветен на гражданската активност и младежката работа, а клас 3 - на младежкото лидерство. Желаещите могат да получат повече информация във фейсбук страницата на Младежкото обединение в БСП или на ", "date": "2019.08.29", "title": "Младежи се събират на Национална академия"}
{"url": "https://duma.bg/prodalzhavat-absurdite-s-ispanskiya-na-plamen-georgiev-n198708", "text": "Бъдещият консул във Валенсия и бивш шеф на Антикорупционната комисия (КПКОНПИ) Пламен Георгиев се забърква в нов скандал с лични документи. След като в разгара на \"Апартамент гейт\" се оказа, че незаконната му тераса с барбекю е със \"сгрешени данъчни оценки\", сега излязоха странни обстоятелства около сертификата му за владеене на испански език. В автобиографията на Георгиев, публикувана в сайта на НС през 2018 г., когато е номиниран за шеф на КПКОНПИ, пише, че владее испански език на ниво \"А2\". Според европейските критерии това ниско ниво, при което човек разбира познати думи и схваща същността на казаното при кратки съобщения. За владеене на език се приемат нивата от \"В1\" нагоре. Ниското ниво на испански бе един от аргументите на българите във Валенсия да протестират срещу назначението на Георгиев. Преди ден \"24 часа\" публикува друг сертификат на Георгиев за владеене на испански - за ниво \"В1\". Издаден е година по-рано - на 2 март 2017 г., и според него той е преминал 140-часово обучение. Излиза, че бившият шеф на КПКОНПИ е придобил по-високото ниво \"В1\" почти година преди да впише в официалната си автобиография, че уменията му по испански са на по-ниското ниво \"А2\", разкри вчера бТВ. Езиковата школа, издала сертификата за \"В1\", е \"Никанор\" ООД, която през 2016 г. изпълнява обществена поръчка на КПКОНПИ за чуждоезиково обучение по испански език. Договорът с нея е подписан от Пламен Георгиев и главната счетоводителка на комисията Снежина Стефанова. Междувременно преподавателката по испански в СУ \"Св. Климент Охридски\" Боряна Кючукова сигнализира за множество езикови грешки в публикувания сертификат за ниво \"В2\" и постави под съмнение достоверността му. В писмо до медиите тя посочва, че текстът не може да е изготвен от испанист. Най-вероятно е превод чрез Google Translator, който е на неприемливо ниско ниво, пише тя и поставя под съмнение компетентността на \"преподавателя\", обучавал Георгиев\". Сертификатът само удостоверявал, че Георгиев е присъствал на 140 часа испански език за ниво В2, но не ставало въпрос за полагане на изпит. \"Такъв тип сертификати изготвя всяка школа за преподаване на чужди езици, но каква е тяхната тежест не мога да преценя\", посочва преподавателката. Кючукова недоумява как МВнР е приело такъв сертификат и препоръчва проверка. Във вторник премиерът Бойко Борисов защити назначаването на Георгиев за консул, защото имал \"няколко образования, хиляди награди, милиарди задържани и конфискувани средства, няколко езика и достатъчно езикова подготовка\". От Българското дипломатическо дружество, което вече обяви, че е против консулското назначение на бившия антикорупционен шеф, вчера изразиха възмущението си и от пламенната защита на Борисов.", "date": "2019.08.29", "title": "Продължават абсурдите с испанския на Пламен Георгиев"}
{"url": "https://duma.bg/nad-600-t-nezakonni-otpadatsi-otkriti-v-tets-maritsa-3-na-kovachki-n198711", "text": "622 т незаконни отпадъци, предназначени за горене, са намерени на площадката на димитровградската ТЕЦ \"Марица 3\", собственост на бизнесмена Христо Ковачки, признаха вчера от РИОСВ в Хасково.  За нарушението алармира първи лидерът на ПК \"Екогласност\" Емил Георгиев в интервю във вестник ДУМА в сряда. \"В непосредствена близост до площадката с отпадъци се намира бензиностанция с три цистерни за по 50 000 л гориво, съоръжения на завода за азотни торове \"Неохим\", както и над 10 фирми с различен предмет на дейност. В случай на запалване на тези отпадъци ще се предизвика взривна вълна, която ще заличи от лицето на земята крайните квартали на Димитровград\", предупреди Георгиев. Боклуците са частично балирани и са собственост на сливенската \"Траш еко пак\". Проверка на регионалната екоинспекция от 20 август т.г. е установила, че складираните за горене отпадъци не съответстват на разрешителното на фирмата. Според предписанието от 23 август, ако те не бъдат отстранени до 15 септември, фирмата подлежи на глоба от 20 хил. лв. Формално компанията не е свързана с ТЕЦ \"Марица 3\", но практиката в централите на Ковачки е страничните дейности да се поемат от отделни дружества. В действащото комплексно разрешително на централата не е позволено използване на RDF-гориво. Топлоцентралата няма издадено решение и за преценяване на необходимостта от извършване на оценка за въздействие върху околната среда, с което да се разрешава изгаряне на отпадъци на територията й, уточнява екоинспекцията. Припомняме, че и ТЕЦ \"Бобов дол\", собственост на Ковачки, се оказа косвено замесена при пожара преди две седмици на АМ \"Струма\", при който се запали незаконно сметище на фирма \"Феникс Дупница\". Тогава стана ясно, че отпадъците са били подготвени за извозване към ТЕЦ \"Бобов дол\". Топлоцентралата има право да гори отпадъци след решение на РИОСВ в Перник. Само с промени в комплексните разрешителни и ТЕЦ \"Брикел\" в Гълъбово, и \"Топлофикация Перник\" щели да започнат да горят отпадъци, успокояват от екоинспекцията. Според жители на Перник обаче това вече се прави и често градът е обгазяван със задушливи газове с мирис на пластмаса. Топлоцентралата в Гълъбово също е един от основните замърсители на околната среда. Заради това има образувана европейска наказателна процедура срещу България. Междувременно сайтът \"За истината\" съобщи, че Община Гълъбово и \"Брикел\" са подготвили споразумение, което трябва уреди подписването на договор между тях за изгаряне на отпадъци в ТЕЦ-а на бизнесмена. Решението за това е взето на извънредно заседание на Общинския съвет в Гълъбово, проведено на 6 юни т.г. Договорът ще бъде подписан в едноседмичен срок от получаването на новото комплексно разрешително на „Брикел“ което трябва да бъде издадено през октомври т.г. То трябва да регламентира изгарянето на не по-малко от 500 хил.т отпадъци годишно   За екологичен проблем при изгаряне на боклуци в топлоцентралите на Ковачки съобщиха през изминалата седмица и от БСП. ", "date": "2019.08.29", "title": " Над 600 т незаконни отпадъци открити в ТЕЦ \"Марица 3\" на Ковачки"}
{"url": "https://duma.bg/izvanredno-polozhenie-v-puerto-riko-n198690", "text": "Президентът на САЩ Доналд Тръмп подписа указ за обявяване на извънредно положение в Пуерто Рико заради приближаването на тропическата буря Дориан. Това съобщи Белият дом. Обявяването на извънредното положение позволява на Федералната агенция за справяне с бедствия и аварии да окаже помощ в координирането на приготовленията за бурята, предприемани на самия остров, който е американска територия. Жителите на острова се запасяват с провизии, а властите наредиха евакуация на най-рисковите райони. Осигурени са около 360 убежища на цялата територия на Пуерто Рико. Тропическата буря Дориан вече връхлетя Мартиника, причинявайки наводнения и оставяйки четири хиляди домакинства без електричество. Засега не се съобщава за пострадали хора. Очаква се Дориан да прерасне в ураган, когато достигне Флорида през почивните дни. ", "date": "2019.08.29", "title": " Извънредно положение в Пуерто Рико"}
{"url": "https://duma.bg/ustanoviha-koi-sa-ubitite-kray-negovan-n198703", "text": "Изяснена е самоличността на двамата убити, открити във водоема до с. Негован преди 10 дни. Предполага се, че мъжът и жената са живеели на семейни начала в апартамент на столичния бул. \"Витоша\". Във вторник МВР е провело операция по изясняване и събиране на доказателства по случая на адреса. Съседи споделиха, че мъжът е известно име от миналото в спортните ни среди. От полицията обаче не дават официално подробности по случая.  Първоначално мъжът и жената бяха обявени за баща и дъщеря. Преди дни МВР разпространи снимки на дрехите им и поиска съдействие от близки за изясняване на самоличността им. ", "date": "2019.08.29", "title": "Установиха кои са убитите край Негован"}
{"url": "https://duma.bg/braziliya-iska-izvinenie-ot-makron-n198691", "text": "\"Френският президент Еманюел Макрон трябва да оттегли обидите си срещу мен, след което ще помисля дали да приема предложената помощ от страните от Г-7 в размер на 20 милиона долара с цел справяне с горските пожари в Амазония\", обяви бразилският президент Жаир Болсонаро, цитиран от Ройтерс. Припомняме, че по-рано Болсонару категорично отказа финансовата помощ на страните от Г-7 с аргумента, че това е намеса в суверенитета на държавата му. През последните дни лидерите на Франция и Бразилия влязоха в тежък междуличностен конфликт - Болсонаро се подигра на съпругата на Макрон и обвини френския лидер, че не зачита суверенитета на Бразилия. Макрон пък нарече Болсонаро лъжец и допусна, че бразилските жени най-вероятно се срамуват, че имат такъв президент.", "date": "2019.08.29", "title": "Бразилия иска извинение от Макрон"}
{"url": "https://duma.bg/pompeo-shte-rabotim-za-rusiya-v-g-7-n198692", "text": "Администрацията на САЩ ще работи за връщането на Русия в Г-7, както заяви президентът Доналд Тръмп, каза държавният секретар Майк Помпео. \"Президентът смята, че трябва да направим това (да върнем Руската федерация в Г-7 – бел. ред.). Работя за президента. Разбира се, ще работим в тази посока\", каза Помпео в интервю за Фокс Нюз. Преди това Тръмп обеща да покани руския президент Владимир Путин на срещата на Г-7 през 2020 година. По-късно френският президент Еманюел Макрон на пресконференция след срещата на върха заяви, че лидерите на страните, участващи в Г-7 по време на срещата на върха, не могат да постигнат консенсус относно поканата на Русия в клуба. Руският президент Владимир Путин заяви, че Русия счита всички контакти със страните от Г-7 за полезни и не изключва възобновяването на формата Г-8. От своя страна германският канцлер Ангела Меркел свърза въпроса за възобновяването на формата на Г-8 с напредъка в украинското споразумение. ", "date": "2019.08.29", "title": " Помпео: Ще работим за Русия в Г-7"}
{"url": "https://duma.bg/turtsiya-iska-i-ruski-iztrebiteli-n198689", "text": "Москва и Анкара обсъждат доставките на изтребители, произведени от Русия, в Турция. Ръководителят на Федералната служба за военнотехническо сътрудничество на Русия Дмитрий Шугаев заяви, че ще проведе преговори с ръководителя на Председателството на отбранителните индустрии на Турция (SSB) Исмаил Демир. Ще бъдат обсъдени възможностите за доставка на Су-35 или Су-57 (джет), към които Анкара е проявила голям интерес. Тъй като все още не е постъпило конкретно искане, за конкретно договаряне е рано да се говори, заяви Шугаев по време на Международния авиационен и космически салон MAKS 2019. Су-35 е най-добрият боен самолет на Русия, докато Су-57 е най-модерният многофункционален изтребител от пето поколение. Съществува вероятност Москва да помогне на Анкара при създаването на собствен изтребител от пето поколение TF-X, сподели Шугаев. „Президентът Тръмп трябва да санкционира Турция заради закупуването на системата за ПВО С-400, както се изисква от американското законодателство“, заяви междувременно Комисията по външни работи на Камарата на представителите на САЩ чрез туитър. „Интересите на Турция са най-добре обслужвани от партньорство със САЩ, а не с Кремъл“, се казва в съобщението. По-рано във вторник турското министерство на отбраната заяви, че е започнало втория етап от доставките на системата за ПВО С-400. ", "date": "2019.08.29", "title": " Турция иска и руски изтребители"}
{"url": "https://duma.bg/britanskata-kralitsa-sprya-rabotata-na-parlamenta-n198693", "text": "Правителството на Великобритания се обърна към кралицата с молба да спре работата на парламента до 14 октомври. Впоследствие тя уважи искането на кабинета на Борис Джонсън. В момента британският парламент не заседава заради провеждането на годишните конференции на трите основни партии в страната. Искането на Борис Джонсън означава, че британските депутати е малко вероятно да имат време да приемат закони, които биха могли да спрат премиера да изведе Великобритания от Европейския съюз без споразумение на 31 октомври. Депутатът от Консервативната партия и агитатор за оставане на страната в ЕС Доминик Грийв нарече действията на правителството на торите \"отвратителен акт\", като предупреди, че това би могло да доведе до вот на недоверие към Борис Джонсън. \"Това правителство ще падне\", подчерта Грийв. Но източник от \"Даунинг стрийт\" 10 защити този ход, изтъквайки: \"Време е новото правителство и новият премиер да изготвят план за страната, след като излезем от ЕС.\" Идеята за спиране работата на парламента, известно като прекратяване на сесия, предизвика спорове, като критици настояха, че това ще попречи на депутатите да изиграят своята демократична роля в процеса по Брекзит. Според Би Би Си само малък брой министри са знаели за плана преди неговото обявяване и той неизбежно щял да предизвика огромен спор. Джонсън твърди, че иска Великобритания да излезе от ЕС на 31 октомври със споразумение, но е готов да излезе без такова, но не и да пропусне крайния срок. Тази позиция накара редица депутати от опозицията да се съюзят, за да се опитат да блокират евентуално излизане без споразумение, а във вторник те обявиха, че възнамеряват да използват парламентарния процес за това. Ако обаче сесията на британския парламент бъде прекратена на 10 септември, както се предлага от британското правителство, това ще им даде само няколко дни през следващата седмица, за да прокарат промените си. Грийв, който е бивш главен прокурор, заяви пред Би Би Си: \"Ако премиерът продължава с това и не отстъпи, тогава смятам, че има шансове правителството му да падне\". \"Има достатъчно време да се направи това, ако е необходимо, и аз със сигурност ще гласувам за свалянето от власт на консервативното правителство, което продължава курса на действие, което е толкова противоконституционно\". Заместник-председателят на основната опозиционна партия Том Уотсън написа в туитър, че този ход е \"изключително скандална атака срещу нашата демокрация\". Първият министър на Шотландия Никола Стърджън заяви, че депутатите трябва да се съюзят, за да спрат плана следващата седмица, или \"днешният ден ще влезе в историята като черен за британската демокрация\". Но председателят на Консервативната партия Джеймс Клевърли защити плана, изтъквайки, че \"всички нови правителства вършат това\". Парламентът би трябвало да поднови работата си през следващата седмица. Парламентарните сесии обикновено траят една година, но настоящата продължава повече от две години - от парламентарните избори през юни 2017 г. Когато парламентарната сесия е прекратена, не се провеждат дебати и гласувания - и повечето закони, които не са завършили преминаването си през парламента, умират. Това е различно от \"разпускане\" на парламента, когато всички депутати се отказват от местата си, за да участват в парламентарни избори.", "date": "2019.08.29", "title": "Британската кралица спря работата на парламента"}
{"url": "https://duma.bg/garantirat-215-mln-lv-zaem-za-stroezha-na-gazovata-vrazka-s-gartsiya-n198696", "text": "Министрите одобриха вчера гаранционно споразумение между България и Европейската инвестиционна банка (ЕИБ). То дава възможност на Българският енергиен холдинг (БЕХ) да сключи договор за държавно гарантиран заем с ЕИБ за изграждането на междусистемната връзка Гърция-България. А при невъзможност холдингът да върне парите, те ще се възстановяват от държавния бюджет, т.е. с парите на данъкоплатците. Предстои министърът на финансите Владислав Горанов да подпише гаранционното споразумение. Прогнозните инвестиционни разходи по проекта възлизат на 240 млн. евро (470 млн. лв.) без ДДС. Заемното финансиране, обезпечено с държавна гаранция, е на стойност 215 млн. лв. Средствата ще се усвояват 3 години, а срокът на погасяване е 25 г. Останалата част от средствата, които ще са необходими за завършване на проекта, ще се осигурят чрез безвъзмездно финансиране от Европейската енергийна програма за възстановяване и от Оперативна програма „Иновации и Конкурентоспособност, както и чрез собствен капитал на акционерите от проектната компания „Ай Си Джи Би“ АД. Проектът „Междусистемна газова връзка Гърция-България“ предвижда изграждането на газопровод, свързващ националните газопреносни мрежи на България и Гърция. Интерконекторът ще има стратегическа роля за постигането на реална диверсификация на източниците за доставка на природен газ за България и Югоизточна Европа. Чрез неговото изграждане, като част от развитието на Южния газов коридор, България и съседните й страни ще имат достъп до алтернативни доставки от Каспийския регион, както и до съществуващи и бъдещи терминали за втечнен природен газ.", "date": "2019.08.29", "title": " Гарантират 215 млн. лв. заем за строежа на газовата връзка с Гърция"}
{"url": "https://duma.bg/mitata-dovedoha-do-golemi-shteti-n198694", "text": "Вицепремиерът на Сърбия и министър на търговията Расим Ляич заяви, че загубите за сръбската икономика вследствие въведените от Косово 100% мита възлизат на 300 милиона евро. В тях не са калкулирани съпътстващите загуби на производители и превозвачи, съобщи РИА \"Новости\". През ноември 2018 г. Косово въведе облагане със 100% мита за всички произведени от Сърбия стоки. За 9 месеца в Косово са доставени за 298 евро по-малко сръбски стоки. Ежедневните загуби се изчисляват на 1,78 милиона евро. Министърът подчертава, че съпътстващите загуби са много по-големи. Транспортните фирми, които доставят стоките в Косово, и тези, които обезпечават логистиката, или са без работа, или са принудени да търсят други направления. От загубите са ощетени и много сръбски производители и доставчици. Голяма част от всички 2,6 хиляди малки и средни предприятия са се сблъскали с проблеми, свързани с тяхното оцеляване. Отделно стои въпросът за сърбите в Северно Косово, които са принудени да купуват стоки с друго производство или да се снабдяват със сръбски стоки по алтернативни пътища. Това води допълнително до увеличаване на разходите им. В резултат на митническите промени основните стоки в Косово са поскъпнали средно с 5%, например хлебната пшеница. Допълнително са се увеличили и разходите на производителите, които до неотдавна са получавали до 65% от суровините от Сърбия. Министър Ляич подчерта, че митата са се превърнали в тема на предсрочните избори в Косово и всички политически сили ще я експлоатират, за да получат повече гласове. До сформирането на ново правителство не може да се очаква промяна в режима на внос от Сърбия, затова ще се чакат бъдещите решения на новото правителство. Председателят на Алианс за ново Косово (АНК) Беджет Пацоли заяви, че бъдещото правителство ще премахне митата от 100% върху стоките, произведени в Сърбия и Босна и Херцеговина. Според него онези политици, които твърдят, че няма да го направят, лъжат. В свое изявление по държавната телевизия той заяви, че не е добре гласоподавателите да бъдат заблуждавани. Пацоли подчерта, че в началото въвеждането на мита е било \"оправдана мярка\", но някои от жизненоважните проблеми на Косово трябваше да се решат в рамките на процеса. Бившият министър на външните работи смята, че бъдещото правителство ще отвори вратите за диалог със Сърбия и подчерта, че трябва да се постигне окончателен договор с нея. В момента на Косово се гледа като на държавата, която блокира диалога, която не слуша и не работи с приятелите си. Според Пацоли Прищина трябва да спечели отново подкрепата на своите партньори.", "date": "2019.08.29", "title": "Митата доведоха  до големи щети"}
{"url": "https://duma.bg/vadyat-zemedeltsite-ot-obhvata-na-zakona-za-gorivata-n198699", "text": "Регистрираните земеделски производители ще бъдат извадени от обхвата на Закона за административното регулиране на икономическите дейности, свързани с нефт и продукти от нефтен произход, станал известен като закона за горивата. Министерството на икономиката публикува проект за промяната. За това настояваше Националната асоциация на зърнопроизводителите (НАЗ).  Доклад на министъра на икономиката Емил Караниколов посочва, че от приложното поле на закона се изважда \"дейността временно съхранение или зареждане от земеделски стопанин, регистриран по Закона за подпомагане на земеделските производители, на негови собствени продукти от нефтен произход, извън данъчни складове или складови стопанства на регистрирани получатели, по смисъла на Закона за акцизите и данъчните складове, предназначени за собствената икономическа дейност на земеделския стопанин, които не подлежат на последваща продажба\". С това ще отпаднат и изискването фермерите да водят регистри за зарежданията с гориво и да изпращат данни за националния регистър, който ще се администрира от Министерството на икономиката. В обхвата на закона обаче ще останат земеделските стопани, които съхраняват горива в по-големи резервоари - в съдове с вместимост над 50 куб. метра. Общественото обсъждане на проекта ще продължи един месец - до 26 септември тази година. Следващите стъпки за изваждане на земеделските производители от обхвата на спорния закон са промените да бъдат одобрени от Министерския съвет и от Народното събрание. Представихме аргументите си, като основният е, че ние сме крайни потребители, а не търговци, заяви пред agri.bg председателят на Националната асоциация на зърнопроизводителите (НАЗ) Костадин Костадинов. \"Очаквам към началото или средата на октомври нещата със закона да се финализират. Според мен нещата се развиха нормално. Аргументите ни бяха убедителни. Надяваме се нещата да вървят все така\", каза Костадинов. Той не очаква да срещне отпор за проектозакона.", "date": "2019.08.29", "title": " Вадят земеделците от обхвата на закона за горивата"}
{"url": "https://duma.bg/petar-andronov-rastat-na-kreditite-ne-e-zdravosloven-n198698", "text": "В момента годишният ръст при потребителските кредити е около 20%, а при ипотечните - 14%, което е най-големият растеж за последните 10 години. Подобно увеличение е далеч от здравословните показатели. Това коментира в ефира на БНТ Петър Андронов, председател на Асоциацията на банките в България и изпълнителен директор на ОББ. Той уточни, че здравословният растеж на заемите не бива да надхвърля 10%.  Причина за сериозните ръстове при кредитите е продължаващият спад на лихвените проценти, което се дължи на водените политики от страна на Европейската централна банка и Федералния резерв в САЩ. \"В момента лихвите по кредитите в Европа са ниски, тъй като такава е политиката на централните банки. От друга страна, години наред доходите на българите се повишават и това им дава спокойствие и самочувствие да теглят кредити. Въпреки тези благоприятни фактори обаче потребителите на кредити трябва да са внимателни и да са наясно, че климатът в икономиката няма да е постоянно така благоприятен\", предупреди Андронов. Експертът посочи, че предупреждението на БНБ ипотечните кредити да се отпускат по-предпазливо, е съвсем адекватно и актуално. \"Икономическите условия няма да са все така добри, а индикации за рецесия вече има в най-различни части от европейската икономика и особено в Германия. Поради тази причина (ЕЦБ) не бърза да понижава още лихвите си - тя изчаква да види как ще продължи развитието на икономиката и особено в каква посока ще се движи инфлацията\", посочи банкерът. Андронов коментира и бъдещото членство на България в еврозоната. Според него е нереалистично в момента да се прогнозира, че страната ни ще влезе в т.нар. \"клуб на богатите\" в ЕС, защото има много фактори, които могат да променят ситуацията. Той обаче подчерта, че българските банки приветстват присъединяването на България както в ERM II и банковия съюз, а оттам - и в еврозоната. По думите му банките обичат да има сигурност, колкото повече правила има, толкова средата е по-предвидима и това е добре за системата. Според Андронов засега няма причини да очакваме тежка финансова криза, подобна на тази от 2008 г., тъй като в момента няма натрупани такива големи дисбаланси. ", "date": "2019.08.29", "title": "Петър Андронов:   Ръстът на кредитите не е здравословен"}
{"url": "https://duma.bg/lavrov-iska-napredak-za-ukrayna-n198688", "text": "За да подготвим среща на лидерите на Нормандската четворка (Русия, Украйна, Франция, Германия), е нужно да постигнем прогрес по прилагането на пакета от мерки за изпълнението на споразуменията от Минск и работа по т.нар. \"формула на Щайнмайер\", обяви руският министър на външните работи Сергей Лавров. \"На първо място трябва да постигнем онова, за което се договориха лидерите от Нормандската четворка\": поставяне началото на устойчиво разпределяне на силите и средствата. По този въпрос нещо се прави, но все още процесът не е завършен. И второ, трябва да се създадат условия за прилагането на така наречената \"формула на Щайнмайер\", която ясно определя как ще бъде приет законът за специалния статут на Донбас и как ще се проведат изборите\", цитира думите му агенция ТАСС. \"Така че, когато видим напредък по тези въпроси, тогава вероятно ще можем да започнем да се подготвяме за нова среща на върха\", уточни първият дипломат на Русия в предаване по \"Първи канал\" на руската национална телевизия. Думите му бяха по повод изявлението на френския президент Еманюел Макрон, който по време на заключителната пресконференция на срещата на върха на Г-7 в Биариц обяви намерението си да организира среща на Нормандската четворка през септември с основна тема на разговорите - разрешаването на кризата в Украйна.", "date": "2019.08.29", "title": "Лавров иска напредък за Украйна"}
{"url": "https://duma.bg/lihvite-po-ipotechnite-zaemi-sa-sredno-309-n198695", "text": "Средните лихвени проценти по ипотечните кредити през юли са поставили пореден рекорд. Жилищните заеми са поевтинели до средно 3,09%, предаде economic.bg. Такива равнища никога не са били отчитани досега. Увеличение обаче има при потребителските кредити, където средните лихви са нараснали до 8,35%. Това е най-високото ниво за тази година. При депозитите на домакинствата има задържане на около 0,15% процента, което на практика означава, че депозитарите губят пари от държането им в банките. Само таксите по обслужването на депозитите надвишават многократно годишната лихва, а добавяйки инфлацията, която в момента е около 3%, влогът губи смисъла си на доходоносен финансов инструмент. При бизнес депозитите ситуацията е още по-фрапираща - 0,07% средна годишна лихва. Големите влогове на фирмите у нас се таксуват с отрицателни лихви. Проблемът с отрицателните лихви директно ощетява бизнеса у нас, пише \"Медиапул\". Големите банки в България от около година насам събират солена \"такса\", за да поддържат големи влогове на юридически лица, показва проверка на сайта. Банкери обясняват промяната с политиката на БНБ. От началото на 2016 г. БНБ събира отрицателна лихва върху свръхрезервите на банките, която първоначално беше -0,4%. През октомври 2017 г. обаче процентът беше променен на -0,6%. Подобни такси се събират и по сметките на правителството в БНБ, включително на Сребърния пенсионен фонд, който е депозиран на около -0,20%. Големите банки бързо реагираха на новата такса на БНБ, като през пролетта на 2018 г. въведоха солена удръжка за големите депозити на фирмите, възлизаща на 0,60%. Въпросната \"такса за съхранение на парични средства\" играе ролята на отрицателна лихва, каквато не може да има по закон.", "date": "2019.08.29", "title": "Лихвите по ипотечните заеми са средно 3,09%"}
{"url": "https://duma.bg/zelena-biblioteka-v-parka-geo-milev-n198678", "text": "\"Зелената библиотека\" ще спре в парка \"Гео Милев\" в последната събота на август, 31-и. Там ще бъде поетът Бойко Ламбовски, а Марин Бодаков и Юлия Роне ще четат от книгата й \"Джулието си търси работа\", субсидирана от програма \"Култура\" на Столичната община. Малчуганите може да участват в уъркшопа, организиран от Таня Гигова и театрална школа \"ГлухАРТчета\". Библиотеката на София ни очаква от 10 до 14 ч., за да прочетем хубава книга сред природата и да станем неин читател, като си вземем безплатна едногодишна читателска карта. Продължава вече традиционната инициатива \"Споделени книги\" - \"Вземи, прочети, върни\". Посетителите ще могат да вземат интересна нова или да оставят вече прочетена книга на специално поставените места в парка.", "date": "2019.08.29", "title": "Зелена библиотека в парка \"Гео Милев\""}
{"url": "https://duma.bg/evrokomisaryat-andryukaytis-u-nas-zaradi-chumata-n198697", "text": "Заради проблема с африканската чума по свенете в страната ни вече работи помощна мисия на европейски експерти, изпратени от ЕК, съобщи министърът на земеделието Десислава Танева след вчерашното заседание на Министерския съвет. Вчера те са били в Северна България, за да проверят как се прилагат мерките за борба с чумата. Тя каза, че страната ни ще се съобрази с всички препоръки, които получим. България ще бъде домакин на 14-ата годишна експертна среща на тема африканска чума. Тя ще започне работа на 10 септември. Еврокомисарят по здравеопазването Витянис Андрюкайтис е потвърдил участието си в откриването на форума. Очаква се да пристигнат и петима министри от Европа от страни, за които проблемът с чумата по свинете е изключително наболял. Правителството отпусна вчера още 28 млн. лв. за борба с чумата по свинете. Средствата ще се използват за изплащане на обезщетения, компенсации и всички разходи, свързани с мерките за борба с чумата от БАБХ. Средствата са част от общо прогнозни разходи в размер на близо 23 млн. евро, които са поискани и представени на ЕК на 14 август. Става въпрос за съфинансиране от страна на ЕК на около 85% от средствата и ще бъдат отпуснати след одити, обясни Танева. Парите ще бъдат изплащани за компенсации на засегнатите, за разходите по дезинфекция, за унищожените суровини, фуражи и всичко, свързано с мерките за чумата.  По думите на министър Танева досега в България са регистрирани общо 33 огнища на чума при домашните свине. През последните две седмици няма нито едно ново регистрирано огнище при домашните свине. За целия месец август са установени пет нови случая при диви свине. За сравнение през юли огнищата са били 28. При дивите свине регистрираните досега на територията на нашата страна случаи са 52. Обявени са общо 43 инфектирани зони в десет области на страната. ", "date": "2019.08.29", "title": "Еврокомисарят Андрюкайтис у нас заради чумата"}
{"url": "https://duma.bg/istinata-na-hirokadzu-koreeda-otkri-venetsianskata-mostra-n198679", "text": "С прожекция на \"Истината\" на японския режисьор Хирокадзу Корееда с участието на Катрин Деньов, Жулиет Бинош и Итън Хоук бе открито 76-ото издание на Международния филмов фестивал във Венеция. В състезателната програма са включени 21 филма. Само два от тях са режисирани от жени. Артистичният директор на Венецианската Мостра Алберто Барбера е против въвеждането на квоти и смята, че единственият критерий в избирането на филм за участие трябва да е и е неговото качество. И допълва: \"Имаме прекрасна комбинация от утвърдени режисьори, както и много нови лица, нови таланти, открития. Фестивалът е пълен с нешлифовани диаманти и се надяваме те да получат вниманието на публиката и критиците.\" Брад Пит, Скарлет Йохансон и Хоакин Финикс са част от актьорите, които преминаха по червения килим на най-стария филмов фестивал в света.  Сред заглавията, които се борят за \"Златен лъв\", е научната фантастика \"Към звездите\" на режисьора Джеймс Грей, в която Брад Пит играе космонавт, търсещ отдавна изчезналия си баща. В \"Жокера\" Хоакин Финикс влиза в кожата на популярния злодей от поредицата за Батман, но лентата е самостоятелна история.  С интерес се очакват и филмите, продуцирани от \"Нетфликс\", сред които \"Пералнята\", създаден въз основа на скандала с \"Досиетата от Панама\". В него си партнират Мерил Стрийп, Гари Олдман и Антонио Бандерас. Предизвиква полемика завръщането на Роман Полански с филма \"Аз обвинявам\" за \"аферата Драйфус\". Режисьорът от полски произход беше изключен от Американската киноакадемия през 2018 г. поради нарушения на етичния кодекс заради обвиненията в сексуални посегателства. Фестивалът ще продължи до 7 септември. ", "date": "2019.08.29", "title": " \"Истината\" на Хирокадзу Корееда откри Венецианската Мостра"}
{"url": "https://duma.bg/art-teatar-igrae-v-stolichna-gradinka-n198677", "text": "Градинката на столичния храм \"Свети Седмочисленици\" ще се превърне на 31 август в открита сцена за поредния спектакъл на Арт театър, съобщи БНР. Представлението е включено в Лятната програма на Столичната община. Шоуто \"Покана за игра с веселите градски музиканти\" е за деца от 3 до 103 години - както пише в афиша, и ще бъде представено пред столичната публика за четвърти път това лято. Входът е свободен.", "date": "2019.08.29", "title": "Арт театър играе в столична градинка"}
{"url": "https://duma.bg/nova-svetofarna-uredba-izgrazhdat-v-pavlikeni-n198700", "text": "Нова светофарна уредба ще бъде изградена в Павликени. Започна работата по изграждане на новата регулация на движението на кръстовището между бул.\"Руски\", ул.\"Трети март\", ул.\"Г.С.Раковски\" и ул.\"В.Петлешков\", което е едно от най-натоварените в града. Там преминават два републикански пътя, свързващи Добромирка със Свищов и Павликени със с.Самоводене. Кръстовището е със сложна конфигурация от пет лъча, което затруднява водачите на МПС. Създават се предпоставки за възникване на пътнотранспортни произшествия.  Кметът на община Павликени инж. Емануил Манолов се срещна с изпълнителите на обекта. Проектът е изготвен от ЕТ \"Ниел-С-Николай Савов\" Велико Търново. Изпълнител е \"Сикстрой\" ООД Велико Търново, с управител Стефан Коцев. Строителен надзор ще упражнява фирма \"Експерт Дисижънс\" ООД София с представител инж. Мариета Шолева. Строително-монтажните работи възлизат на 50 000 лв. Изпълнението на проекта ще подобри организацията на движението в района на кръстовището и като цяло в града. Ще се повиши степента на безопасност на движението, което е един от важните приоритети за общината.", "date": "2019.08.29", "title": "Нова светофарна уредба изграждат в Павликени"}
{"url": "https://duma.bg/datata-n198681", "text": "587 Г. ПР.Н.Е. - РАЗРУШЕН Е СОЛОМОНОВИЯТ ХРАМ. Храмът бил завършен през Х в.пр.Хр. и разрушен от вавилонците, предвождани от Навуходоносор II. Преди смъртта си цар Давид, баща на Соломон, събрал голямо количество материали за построяването на храма на хълма Мория. В Библията се разказва как Соломон, цар на тогава единственото Израелско царство, в началото на царуването си подготвил материали за строежа, за да изпълни идеите на баща си. Той дори сключил договор с царя на Тир - Хирам I, за доставка. След това с помощта на майстор Хирам Абиф построил великолепна сграда. На специално място в храма - Светая Светих, бил положен Ковчегът на завета. 1632 - РАЖДА СЕ ДЖОН ЛОК, АНГЛИЙСКИ ФИЛОСОФ (УМИРА 1704 Г.). Автор на емпирическата теория на познанието. Един от основателите на либерализма. Социално-политическата му концепция се базира върху естественото право и теорията за обществения договор. Смята се за основоположник на асоциативната психология. Негово убеждение е, че човешкото знание произтича от опита. 1915 - РАЖДА СЕ ИНГРИД БЕРГМАН, ШВЕДСКА КИНОАКТРИСА (УМИРА 1982 Г.). Носителка на три \"Оскар\"-а. Класирана е на четвърто място сред най-добрите актриси и на 19-о място в класацията за 100-те най-красиви жени за всички времена. Нейният втори съпруг е известният италиански кинорежисьор Роберто Роселини. Това, което я отличава от колежките й в Холивуд в началото на кариерата й, е, че не си сменя името, не се подлага на никакви процедури за разкрасяване и е една от най-високите актриси. 1942 - УМИРА ДАНАИЛ НИКОЛАЕВ, БЪЛГАРСКИ ГЕНЕРАЛ (Р. 1852 Г.). Участник в Сръбско-турската и Руско-турската война (1877-1878). Командир на рота в Българското опълчение. Отличава се в боевете на Шипка и Шейново. Участва в Съединението на Княжество България с Източна Румелия и Сръбско-българската война. Военен министър в навечерието на Балканските войни. Първият офицер, получил най-високото звание в Българската армия - генерал от пехотата. Известен като \"патриарха на българската войска. 1999 - В ДОНЕЦК Е ОТКРИТА СТАТУЯ НА СЕРГЕЙ БУБКА. Високият 3,5 м паметник представлява бронзова скулптура в пълен ръст на спортиста, който се подготвя за овчарски скок. Постаментът на скулптурата е висок 6 м и 15 см - рекордната височина в света, преодоляна от Бубка в залата в Донецк през 1993 г. Най-успешният състезател в овчарския скок е 6-кратен световен шампион, олимпийски шампион от Сеул 1988 г. Бубка подобрява световния рекорд 35 пъти и прави 43 скока над 6 м.", "date": "2019.08.29", "title": "Датата"}
{"url": "https://duma.bg/predizborni-resheniya-n198685", "text": "Регистрираните земеделски производители ще бъдат изключени от обхвата на Закона за административното регулиране на икономическите дейности, свързани с нефт и продукти от нефтен произход. Става въпрос за добилия популярност като закон за горивата. Страстите около този нормативен документ, който бе приет, преработван и отлаган, вървят обаче повече от две години. Основният мотив за внасянето му бе, че законът се създава за изсветляване на бизнеса с горива. Текстовете обаче предизвикаха масово недоволство от различни браншове, срещу него дори беше внесена жалба в Конституционния съд от омбудсмана Мая Манолова.  Още първият му вариант доведе до протести в началото на 2018 г. на зърнопроизводителите и други земеделски стопани, които имат собствени складове за зареждане с гориво на земеделските машини. След преработка някои от финансовите и административни тежести за агропроизводители отпаднаха. Напрежението и недоволството сред тях обаче останаха, а и отново нараснаха с наближаването на 1 юли, когато нормативният акт трябваше да влезе в сила след последното отлагане. Вчера стана известно, че предстои нова преработка и земеделците се изключат от обхвата му, освен тези, които съхраняват горива в по-големи резервоари с вместимост над 50 куб. метра. Предложението на министъра на икономиката Емил Караниколов е производителите, които временно съхраняват гориво за земеделски нужди, да не подлежат на рестрикциите в закона. Което е и логично, защото земеделците не са търговци, а крайни потребители на горива и са си платили акциза и ДДС-то. Другото е проблем на слаб контрол. Въпросът е, че всичко това не е нещо неизвестно. Беше ясно още в началото. И въпросът е защо още тогава проблемът не бе решен. Но явно предвид наближаващите местни избори на властта никак не биха й се харесали поредни протести на зърнопроизводителите и намериха решение. ", "date": "2019.08.29", "title": "Предизборни решения"}
{"url": "https://duma.bg/ivo-hristov-evropa-ima-nuzhda-ot-obshta-vanshna-politika-n198682", "text": "\r\n - Групата настоява за изграждането на европейския социален стълб, който би гарантирал социалната сигурност на европейците. Всъщност предизвикателствата ще наложат дневния ред. Светът е на прага на 5G революцията, която ще промени коренно живота ни. Новите технологии ще позволят например германски хирург от Берлин да оперира български пациент у нас. Автономните возила постепенно ще изместят автомобилите с шофьори и т.н. За да се случи тази революция, от нас се очаква да разработим сложно и прозорливо законодателство.  Европа има нужда от обща външна политика и обща армия, без които ще залезе като геополитически фактор, а в средносрочен план и като икономически. За съжаление тези свръхзадачи изискват силни лидери, каквито съюзът няма към момента.    - Категорично трябва. Но е в безпътица. Имаме поколение от слаби лидери, васални на корпорациите и неспособни на волева политика. ЕК е просмукана от пагубната неолиберална идеология и налага тази идеология и в държавите членки. Пример за това е политиката на концесиониране на обществени услуги, която страните от съюза провеждат под давлението на комисията.  Неолибералната идеология е разрушителна и за природата. Тя търпи крах в целия свят. Вижте пожара в Амазония: там предприемачи, окуражени от декларациите на президента Болсонаро в полза на бизнеса, подпалиха икономически интересните територии, за да улеснят по-сетнешната им експлоатация. Само така могат да се обяснят стотиците огнища, които наблюдаваме.   - Ние се отдалечаваме от Европа, макар формално да членуваме в съюза. За да встъпи в ЕС, една страна трябва да спазва върховенството на закона. България вече не отговаря на този критерий, ако въобще някога го е покривала.  Европа вопие срещу нарушенията на демократичните принципи в Полша и Унгария, но се прави, че не забелязва България, където проблемът е много по-остър. В този смисъл ние трябва първо да се явим на поправителен изпит по демокрация, преди да се надяваме да догоним Европа икономически и социално. Този изпит политиците във всяка държава държат пред своите избиратели, а гражданите - пред съвестта си. У нас обаче властимащите безчинстват безнаказано, а народът се спасява поединично, вместо да даде колективен отпор.  - Илюзия е, че Европа се интересува от нашата демокрация. Мониторинговият механизъм е не просто безполезен, но и вреден. Той бе използван от комисията Юнкер като инструмент за политическа подкрепа от ЕНП, която доминира в ЕК, за ГЕРБ, която управлява у нас. Формулировките в докладите са обтекаеми и незадължаващи. ЕК се научи с годините да злоупотребява с механизма за свои нужди. В последния доклад щадящият тон към България бе използван за злепоставянето на Румъния. Механизмът трябва да бъде снет. - Те са неизброими, в зависимост от различните въпроси. Когато избухна кризата с африканската чума, съвместно с румънската депутатка Кармен Аврам внесохме предложение за отпускането на допълнителни средства за обезщетения на пострадалите стопани и разработването на ефикасна ваксина срещу болестта. Ще внеса и ред въпроси относно законодателното обезпечаване на киберсигурността, защото течът на лични данни от НАП показа в каква степен нашите институции и личните права на българите са уязвими за посегателства.  Едно е ясно, че за да отстояваме интересите на България в ЕП, трябва зад нас да имаме реално функционираща държава, каквато вече нямаме. Първо трябва да спечелим битката за България тук. Предстоят местните избори и се радвам, че БСП издига силни кандидати по места като Пенчо Милков в Русе.  - На европейските избори много българи не счетоха за нужно да гласуват. Борисов прие победата си като опрощение за скандалите и реално осъществи тих преврат. Да, думата не е пресилена. В рамките на месец след изборите партиите бяха лишени от финансиране. Машинното гласуване бе отменено. Властта овладя обществените медии. Тези три фактора поставят под въпрос честността на всички следващи избори, защото: вече няма източници на що-годе обективна информация, няма ефикасен контрол при преброяването на гласовете, а лишените от финансиране партии бяха хвърлени в ръцете на бизнеса, който пък зависи от властта. Затова е важно да гласуваме. Дано този път повече хора го осъзнаят. ", "date": "2019.08.29", "title": "Иво Христов:    Европа има нужда от обща външна политика "}
{"url": "https://duma.bg/zapadat-kolenichi-pred-hitler-a-obvinyava-stalin-n198684", "text": "Няма нищо безспорно в 1939 г. И всеизвестният факт, че Втората световна война започва през тази година с нападението на Хитлер над Полша на 1 септември, се оспорва от някои учени, които твърдят, че началото й е поставено с разделянето на Чехословакия през 1938 г., други го виждат в испанската гражданска война през 1936 г., а трети - още в 1931 г., когато Япония окупира Манджурия. А споровете около случилото се зад дипломатическите кулиси в тая зловеща година, 1939-а,  и днес не стихват. Яростните русофоби у нас се надпреварват да внушават, че войната започва заради Сталин,  който се прегърнал с Хитлер, сключвайки мирен договор с него. СССР бил нападнал и окупирал поляците вследствие на тоя достлук, после финландците и т.н. Не се и споменава дори, че големите западни държави и общо 10 страни в Европа сключват договор с Хитлер доста преди това. Забравят се дори думите на върлия антикомунист и русофоб Чърчил, който е категоричен, че руските армии са били длъжни да влязат в завзетата от Хитлер Полша, за да отдалечат бъдещата  фронтова линия от свои стратегически райони. Подминава се с пълно мълчание и фактът, че когато съветските войски минават границата на Полша на 17 септември, тя вече не съществува като държава и е размазана под немския ботуш.  Днес ви предлагаме със съкращения едно интервю и три неизвестни у нас документа, които хвърлят повече светлина върху случилото се тогава, най-вече по отношение на дипломатическите усилия на СССР да предотврати войната. Но напъните на големите западни държави да насочат нацисткия удар към Русия им изиграва много лоша шега. Особено висока цена за своето късогледство заплащат Франция и Полша, както и ред други европейски страни. Нищо не натрапваме на никого, всеки читател може сам да си изгради свое мнение по споровете.      Из интервю с председателя на Настоятелския съвет на Руското военно-историческо общество   (Пресслужба на президента на РФ) ТАСС 5 юли 2019 г.        - Пред 80-годишнината от началото на Втората световна война на Запад пак звучат гласове, че отговорност за започването на войната носи не само нацистка Германия, но и СССР - един вид, \"пактът Молотов-Рибентроп\" е дал зелена светлина на Хитлер. Как ще коментирате? - Западните коментатори кой знае защо забравят какво доведе до подписването на съветско-германския договор през 1939 г. И че преди това се е състоял Мюнхенският сговор - когато Англия и Франция през септември 1938 г. дават на Хитлер да разкъса Судетската област на Чехословакия. А вече в средата на март 1939 г. нацистка Германия - пак без да срещне съпротива от западните държави, завзема цялата територия на Чехия, създавайки от Словакия марионетна държава. В този период Москва единствена от всички велики европейски държави не изцапва ръцете си с договори с Хитлер.  Но какво е трябвало да направи след това? Трябвало е да осигури своите национално-държавни интереси, да спре по-нататъшното движение на агресията на Хитлер на изток - към което впрочем така са се стремели Англия и Франция. В Москва са знаели, че следващата жертва на Хитлер ще бъде Полша, а след това Прибалтика. А това би означавало изход за германските войски към съветските граници, при това - в непосредствена близост до Ленинград, Минск, Киев, Одеса - много важни политически, индустриални и културни центрове на СССР. Москва прави по това време максимум усилия, за да създаде коалиция срещу агресора, но не намира разбиране в Лондон и Париж. Съветско-германският пакт от 1939 г. става отговор на мюнхенския сговор. Ако нямаше Мюнхен, нямаше да има и съветско-германски договор за ненападение. Ако се съди по архивните източници, в този момент в Кремъл са смятали по-вероятно събитията да се развият по сценария от Мюнхен: Англия и Франция да принудят Полша да отстъпи на Хитлер \"Данцигския коридор\" и тогава няма да има война. Сега, след 80 години, ние знаем, че Хитлер не е поискал да бъде сговорчив; не по-малко решително е било настроено и полското правителство, което \"гордо и високомерно\", както се изразява в мемоарите си Чърчил, отхвърля всички германски щения. Но през август 1939 г. събитията са могли да се развият по различни сценарии. Именно затова формулировките в секретния протокол към съветско-германския договор са толкова неопределени - \"в случай на териториално-политическо преустройство…\" Сталин се е стремял да не се обвързва със задължения пред Хитлер. Всъщност,  подписвайки договор с Германия, СССР поема само едно задължение - да не напада Германия в  продължение на 10 години. Толкоз.  - Полша става първата жертва на агресия през Втората световна война. Защо Москва се е отнасяла така пренебрежително към Варшава, която е могла да стане съюзник на СССР срещу нацистката заплаха - известно е, че В. Молотов нарича Полша \"уродливото дете на Версайския договор\"?  - Трябва добре да се знае предвоенната история: неприязънта между Москва и Варшава е била взаимна. Освен тежкото наследство от съветско-полската война през 1920-1921 г., през целия период 1920-1930 г. Полша води активна антисъветска пропаганда, имало е и провокации по границите. Именно Полша една от първите сключва с Хитлер договор за ненападение през 1934 г. Нашето разузнаване докладва, че поляците са разработвали дори планове за съвместно с Германия настъпление срещу СССР. А как постъпва Полша след сключването на мюнхенското съглашение? По израза на Чърчил тя действа като \"хиена\": откъсва от Чехословакия част от суверенната й територия - Тешинска област, т.е. фактически е станала съучастник в разделянето на Чехословакия. След всичко това какво са могли да мислят в Москва за позициите на Варшава? Враждебността на полската държава и нейния елит към нашата страна изиграва зла шега на самите поляци, когато те се оказват пред лицето на агресията на нацистка Германия.  - Упрекват СССР, че след договора от 23 август 1939 г. е станал \"съюзник\" на Германия. Най-често се позовават на т.нар. освободителен поход на Червената армия на 17 септември и на названието на договора от 28 септември 1939 г. - \"За дружбата и границата\". Какво мислите по този повод? - Реално действията на РККА на 17 септември са били наистина \"освободителен поход\" в Западна Украйна и Западна Белорусия. Ще напомня, че през 1921 г. Полша откъсва тези територии от Русия, която е изтерзана от гражданската война - тогава под предлог \"борба с болшевизма\" Варшава се опитва да окупира колкото може повече земи и по възможност да възстанови \"Жеч Посполита от море до море\". За тогавашна Полша Западна Украйна и Западна Белорусия са били по същество колонии. И към украинците, и към белорусите тогавашната полска държава се е отнасяла като към \"говеда\" - работни скотове. Вие погледнете документите за това как са живели украинците и белорусите под гнета на полската държава: унижения, затворени национални училища, ополячване… И ярки прояви на антисемитизъм. Неслучайно след началото на операцията на РККА на 17 септември украинците и белорусите започват масово да дезертират от полската армия… Що се отнася до отношенията на СССР и Германия, никакъв \"съюз\" между тях не възниква в резултат на договореностите от август-септември. Избутвайки своите граници на запад, СССР изнася фронта на бъдещата война, отдалечава го от жизнените центрове на СССР с 300 и повече километра. С това СССР ограничава апетитите на Германия за придвижване на изток. Антигерманският характер на съветската акция на 17 септември е бил разбираем например за самия Чърчил. В изказване по радиото на 1 октомври 1939 г. той заявява: \"Това, че руските армии е трябвало да застанат на тази линия, е било съвършено необходимо за безопасността на Русия  срещу нацистката заплаха. Както и да погледнем, тази линия съществува и е създаден Източен фронт, който нацистка Германия не се осмелява да атакува\". В този смисъл всичко, което става между СССР и Германия, е било само временно  примирие преди решаващата битка. Най-умните и далновидни хора на Запад са разбирали това още тогава… - Какво ще кажете за версията, поддържана днес от редица историци, включително в Русия, според която Червената армия сама се е готвела да удари Германия през лятото на 1941 г., но Хитлер изпреварил Сталин? Нали на западните граници на СССР е била съсредоточена огромна групировка съветски войски, а нормална отбрана РККА не е имала, както след това показа настъплението на вермахта? - Това е фалшиво твърдение. При това достатъчно старо - за пръв път тази т.нар. версия изрича министърът на пропагандата на Третия райх Йозеф Гьобелс веднага след нападението над Съветския съюз. Руските и западните историци отдавна разобличиха тази нацистка лъжа. Без да навлизам в подробности, бих искал да посоча само една цифра: в началото на 1941 г. СССР е харчил една трета от произвеждания в страната цимент за построяване на отбранителни линии на новата западна граница (т.нар. линия на Молотов). Ако имахме намерение да нападаме, щяхме да харчим тези ресурси за нещо друго…  Като смятаме предложението на Франция за приемливо по принцип и продължавайки мисълта на г-н Бон, а също желаейки да поставим солидна база под отношенията между трите държави, ние се опитваме да обединим английското и френското предложения в следните тезиси, които предлагаме за разглеждане на британското и френското правителства: 1. Англия, Франция, СССР сключват помежду си съглашение със срок 5-10 години за задължението да оказват незабавно един на друг всякаква помощ, включително военна, в случай на агресия в Европа срещу която и да е от договарящите се държави. 2. Англия, Франция, СССР се задължават да оказват всякаква, включително военна, помощ на източноевропейските държави, разположени между Балтийско и Черно море и граничещи с СССР, в случай на агресия срещу тези държави. 3. Англия, Франция, СССР се задължават в най-кратък срок да обсъдят и да установят размерите и формите на военна помощ, оказвана на всяка от тези държави в изпълнение на §§ 1 и 2. 4. Английското правителство разяснява, че в обещаната от него помощ за Полша се има предвид агресия изключително от страна на Германия. 5. Съществуващият съюзнически договор между Полша и Румъния се обявява за действащ при всяка агресия срещу Полша и Румъния, или пък изобщо се отменя, като насочен срещу СССР. 6. Англия, Франция, СССР се задължават, след откриването на военни действия да не встъпват в каквито и да било преговори и да не сключват мир с агресора отделно една от друга и без общо съгласие на всичките три държави… Предложенията са връчени на английския посланик в Москва Сийдс на 17 април и на министъра на външните работи на Франция Бон, на 19 април. Вярно. Проверено по инфотелеграма № 549, изпратена в Париж... и подписана от Литвинов (дело 3243, п. 244, фонд на 10-ти отдел, стр. 116-117). 8 май 1939 г. Съветското правителство внимателно разгледа последните предложения на великобританското правителство, връчени на съветското представителство на 8 май, и стигна до заключението, че те не могат да послужат за основа на организирането на съпротивителен фронт на миролюбивите държави срещу по-нататъшно разгръщане на агресията в Европа. Мотиви за такова заключение: 1. Английските предложения не съдържат в себе си принципа за взаимност в отношенията с СССР и го поставят в неравностойно положение, тъй като те не предвиждат задължение на Англия и Франция за гаранции за СССР в случай на пряко нападение над него от страна на агресорите, докато Англия, Франция, както и Полша, имат такава гаранция на основание на съществуващата между тях взаимност. 2. Английските предложения разпространяват гаранцията за източноевропейските държави, граничещи с СССР, само върху Полша и Румъния, поради което северозападните граници на СССР от страната на Финландия, Естония, Латвия остават неприкрити. 3. Липсата на гаранции за СССР от страна на Англия и Франция в случай на пряко нападение на агресорите - от една страна, и неприкритостта на северозападните граници на СССР - от друга страна, могат да станат провокиращ момент за насочване на агресията в посока на СССР.       Съветското правителство счита, че за създаването на действителна бариера за миролюбивите държави срещу по-нататъшно разгръщане на агресия в Европа са необходими най-малкото три условия: 1. Сключване между Англия, Франция и СССР на ефективен пакт за взаимопомощ срещу агресора; 2. Гарантиране от страна на тези три велики държави за централна и източна Европа, намиращи се под заплахата на агресора, включвайки тук Латвия, Естония, Финландия; 3. Без сключването на конкретно съглашение между Англия, Франция, СССР за формите и размерите на помощта, оказвана един на друг и на гарантираните държави, пактовете за взаимопомощ рискуват да увиснат във въздуха, както това показва опитът с Чехословакия. 17 септември 1939 г.  Публикува се за първи път Господин Посланик, Полско-германската война показа вътрешната несъстоятелност на полската държава. В течение на 10 дни военни операции Полша загуби всички свои промишлени райони и културни центрове. Варшава, като столица на Полша, не съществува вече. Полското правителство се разпадна и не проявява признаци на живот. Това означава, че полската държава и нейното правителство фактически престанаха да съществуват. С това прекратиха своето действие договорите, сключени между СССР и Полша. Предоставена сама на себе си и оставена без ръководство, Полша се превърна в удобно поле за всякакви случайности и неочакваности, които могат да създадат заплаха за СССР. Затова, бидейки до този момент неутрално, съветското правителство не може повече да се отнася неутрално към тези факти. Съветското правителство не може също да се отнася с безразличие към това, че еднокръвни украинци и белоруси, живеещи на територията на Полша, хвърлени на произвола на съдбата, остават беззащитни. Заради тази обстановка съветското правителство разпореди на Главното командване на Червената армия да даде заповед на войските да преминат границата и да вземат под своя защита живота и имуществото на населението в Западна Украйна и Западна Белорусия. Едновременно с това съветското правителство възнамерява да вземе всички мерки за това да освободи полския народ от злополучната война, в която той беше хвърлен от неразумните си ръководители, и да му даде възможност да заживее мирен живот.   Приемете, господин Посланик, уверения в съвършено уважение към Вас.        Народен комисар по външните работи на СССР В. Молотов ", "date": "2019.08.29", "title": "Западът коленичи пред  Хитлер, а обвинява Сталин"}
{"url": "https://duma.bg/kratki-novini-n198687", "text": "Правителството на САЩ е решило да продаде на Литва 500 многоцелеви бронирани машини JLTV от модификацията M1278A1 и необходимото оборудване. Според Пентагона изпълнението на договора отговаряло на интересите \"на външната политика и националната сигурност на САЩ\". Продажбата на бронираните машини ще помогне \"да бъдат увеличени възможностите на Литва за противопоставяне на съществуващи и бъдещи заплахи от страна на противници\". Международно изложение с участието на различни държави ще бъде открито в Дамаск, въпреки предупрежденията на САЩ за санкции срещу участниците в него. До момента е потвърдено участието на поне 38 страни, като първият ден е предвиден за посещения на официалните делегации. Общата площ на павилионите е 100 000 квадратни метра, а заявилите участие фирми са 1500. Увеличил се е броят на местните компании, което се възприема като признак за съживяването на сирийската икономика.  Южна Корея е привикала посланика на Япония, за да протестира срещу решението за премахването на специалния търговски статут на Сеул, което влиза в сила от днес, в контекста на задълбочаващата се политическа и икономическа вражда между двете страни. Южна Корея на свой ред извади Япония от своя списък с предпочитани търговски партньори и скъса договора за споделяне на разузнавателна информация между двете страни. Полша не покани Сърбия и Русия на отбелязването на 80-ата годишнина от началото на Втората световна война. Президентът на Сърбия Александър Вучич все още не е получил покана от Полша да присъства на честването на 80-годишнината от началото на Втората световна война на 1 септември, научи белградският ежедневник „Политика“ от сръбското президентство. Според Министерството на външните работи посолството на Сърбия във Варшава е получило информация, че са поканени само членове на ЕС, НАТО и Източното партньорство.", "date": "2019.08.29", "title": "Кратки новини"}
{"url": "https://duma.bg/ludogorets-zamina-za-pobeda-no-bez-lukoki-n198667", "text": "Лудогорец замина за Словения без звездата си Джоди Лукоки. Крилото игра цял мач срещу Славия в неделя и бе най-опасният нападател на шампионите, въпреки че изпусна няколко положения. От щаба на разградчани не пожелаха да разкрият на какво се дължи отсъствието на конгоанеца. От началото на сезона Лукоки игра в 5 от 6-те мача на \"орлите\" в Европа и вкара 2 гола, а в 4 мача от efbet Лигата се разписа 1 път.  Временният наставник Станислав Генчев изрази оптимизъм преди дебюта си начело на тима. Той заведе \"орлите\" в Марибор на реванша за влизане в групите на Лига Европа. В Разград в първия мач  шампионите на България и Словения завършиха 0:0, а след 0:0 и със Славия, Лудогорец уволни треньора Стойчо Стоев.  \"Като цяло заминаваме с добро настроение. Това е нормално. Лудогорец обича тези мачове. Евромачовете са част от историята на клуба. Настроение има у всички. Имаме нелош резултат от първия мач. Всички сме настроени само с една-единствена цел и идея. Тя е да влезем в групите на Лига Европа. При това с убедителна победа. Нещата с моето назначаване се случиха много бързо. Нямаше време дори и за напрежение. Аз съм спокоен, футболистите са спокойни, няма напрежение в отбора\", заяви Генчев. При отлитането на \"орлите\" от Варна той обяви, че няма да прави тактически промени, а ще следва линията, която отборът е имал при предшественика му. Всички играчи (без Лукоки) са на линия и Генчев е наясно с титулярния състав, но ще го запази в тайна до мача. Той е довечера от 21.15 ч. и ще бъде излъчен по Диема Спорт. \"Целта не е да влезем само в групите, но да го направим убедително, с победа. Дали ще остана треньор? Моето бъдеще не стои на дневен ред. Нека първо да отстраним Марибор, след което ръководството да има повече спокойствие и ще види от какво има нужда. Аз ще направя всичко, за да може Лудогорец да изпълни целите си\", завърши Генчев. Изпълнителният директор Ангел Петричев също изтъкна, че клубът няма да бърза с назначаването на нов треньор.", "date": "2019.08.29", "title": " Лудогорец замина за   победа, но без Лукоки"}
{"url": "https://duma.bg/nay-dalbokata-dupka-krie-smayvashti-tayni-n198670", "text": "Най-дълбоката дупка в света, наречена \"Добре дошли в ада\", крие смайващи тайни, отбелязва \"Сън\". Изданието пише, че размерът на ямата е почти 12 километра и тя е покрита само от \"ръждясал съветски метален капак\". Руската свръхдълбока сонда Кола е създадена по времето на СССР в името на науката, за да може да научим повече за това, което наистина е под краката ни. Проектът за пробиване дълбоко в земната повърхност започва близо до Мурманск през 70-те години на ХХ век, когато съветските експерти искат да научат повече за земната кора. За две десетилетия те успяват да прокопаят почти 12 километра надолу в Земята. Въпреки това през 1992 г. трябвало да спрат сондажите, тъй като температурата е стигнала около 180 градуса по Целзий, което е много по-горещо, отколкото всички са прогнозирали, че ще бъде. Изследователите установили, че има вода на 12 километра в земната кора, въпреки че по-рано това се смятало за невъзможно. Също така открили 24 нови вида отдавна мъртви едноклетъчни организми и получили достъп до скали на възраст 2,7 милиарда години. Местните жители казват, че дупката е толкова дълбока, че може да се чуят писъците на хора, измъчвани в ада. Ако някой падне в бездната, ще стигне дъното за около 3-4 минути. Много държави искаха да бъдат първите, пробили земната мантия по време на Студената война, а Япония до днес се опитва да постави този рекорд.", "date": "2019.08.29", "title": "Най-дълбоката дупка крие смайващи тайни"}
{"url": "https://duma.bg/lavitsite-s-parva-evropobeda-n198669", "text": "Волейболистките от националния отбор на България постигнаха първа победа на Европейското първенство и с нея запазиха шансовете си за класиране на 1/8-финалите. Момичетата на селекционера Иван Петков биха категорично Гърция с 3:0 гейма (22, 17, 17) в четвъртия си мач от Група А на шампионата, игран пред само 500 зрители в зала \"Ататюрк\" в Анкара. Така \"лъвиците\" се изкачиха на 4-о място във временното класиране с 1 победа, 3 загуби и 4 т., с колкото е и 5-ият Финландия. За да продължат напред, българките трябва да победят \"Суоми\" чисто (с 3:0 или 3:1) в последната си среща днес от 17.00 ч., която ще бъде предавана по БНТ 3. Сигурни за елиминациите преди последните срещи са световните и европейски шампионки от Сърбия и домакините от Турция, спечелиха първите си 3 срещи. Мирослава Паскова отбеляза 13 т. (2 блока и 50% ефективност в атака), Нася Димитрова завърши с 12 и 5 блока (!). 10 добави Гергана Димитрова, а по 8 Мира Тодорова и капитанката Елица Василева. За гъркините над всички беше Анти Василантонаки с 19 т. (3 блока и 47% ефективност в атака). Старши треньорът Иван Петков заяви за BGvolleyball.com, че вярва в победата и в последния мач. \"Изпълнихме целта си за категорична победа над Гърция. Може би сме си взели поука от злощастния двубой с Франция на старта на Европейското. Този мач, като цяло, повлия и върху следващите ни две срещи в груповата фаза със Сърбия и Турция. Но да не се връщаме назад, защото всеки е дошъл на шампионата да се бори за победи. Щастлив съм, че се вдигнахме, имахме добри изяви и записахме чист успех над Гърция. Съхранихме шансове да продължим напред. Сега изцяло се съсредоточаваме върху предстоящия ни двубой с Финландия. Скандинавките играят много организирано, имат също така добра защита. Но ние гоним своето, излизаме с нужния респект. Имаме един ден за почивка и подготовка за мача. Излизаме с воля и мотивация за успех. Можем да победим и вярвам, че ще успеем, и ще продължим във втората фаза на шампионата.\"", "date": "2019.08.29", "title": "\"Лъвиците\" с първа европобеда"}
{"url": "https://duma.bg/nameriha-mazh-na-128-godini-n198671", "text": "Мъж, за когото се предполага, че е на 128 години, е открит в село, намиращо се в провинция Удон Тани, в Североизночен Тайланд, съобщи \"Као Сод\". Името на дълголетника е Пханчомпху. Той живее в собствена къща заедно със 70-годишната си съпруга, 7-те им деца и 11-те внуци. За доказателство е публикувана снимка на документа за самоличност, според който рождената дата на човека е 9 април 1891 г. Тайландският дълголетник може да претендира за един от най-старите мъже на планетата. Интересното е, че се придвижва сам и без чужда помощ се качва по стълбите до втория етаж. Според свидетелите той е напълно с ума си и има много добра памет. Пханчомпху обяснява своето дълголетие със здравословното хранене и постоянното физическо натоварване. Мъжът е роден по време на управлението на крал Рама V и е бил свидетел на историята на Тайланд през последните сто години. Семейството на мъжа принадлежи към една от основните тайско-лаоски национални групи Пху Таи, които населяват Североизточен Тайланд и съседен Южен Лаос.", "date": "2019.08.29", "title": "Намериха мъж на 128 години"}
{"url": "https://duma.bg/yunoshite-biha-braziliya-s-32-geyma-n198668", "text": "Националният волейболен отбор на България за юноши до 19 години направи нещо невероятно и стигна до 1/4-финалите на Световното първенство в Тунис. Момчетата на селекционера Пламен Христов, бивш разпределител в националния отбор и ЦСКА през 80-те години, сътвориха страхотен обрат и надделяха над връстниците си от Бразилия с 3:2 гейма (23, -24, -19, 21, 6) в мач от 1/8-финалите на Мондиала. Така \"лъвчетата\" се класираха за 1/4-финалите, където късно снощи излязоха срещу Аржентина, надиграла САЩ с 3:0. Бразилия и САЩ пък играха за разпределение на местата от 9-о до 16-о. Срещу Бразилия най-резултатен беше Самуил Вълчинов с 19 т. (1 блок и 41% ефективност в атака). 16-годишният Георги Татаров (1 блок и 42% ефективност в атака) и резервата Тодор Димитров (1 блок, 3 аса и 45% ефективност в атака) добавиха 15 и 14 т. за успеха. За Бразилия Дарлан Соуса завърши с 18 т.", "date": "2019.08.29", "title": "Юношите биха Бразилия с 3:2 гейма  "}
{"url": "https://duma.bg/samo-balgariya-reabilitira-fashizma-sprete!-n198683", "text": "Тези дни отново беше осквернен и вандалски омърсен паметникът на Съветската армия в нашата столица. За пореден път показахме на света, че победата над нацизма и фашизма не е наша победа, и че денят на Европа 9 май не е ден на България. Идейните наследници на онези, които вкараха България във Втората световна война на страната на фашистка Германия, които обявиха война на Англия и САЩ, отново шестват по софийските улици. И това става с подкрепата на местната и централната власт. Поредният вандалски акт срещу паметник в центъра на София е показателен и за качеството на българските правоохранителни и правораздавателни институции. Цели 30 години след началото на т.нар. преход в България има хора, които се опитват да реабилитират фашизма и да пренапишат историята. За разлика от Чешката република, където и до днес колаборационистите на фашисткия режим са презирани и нищо от собствеността им не е реституирано, в България наследниците на тези, които \"клаха българския народ, както и турчин не го е клал\", се подвизават като жертви на комунизма и борци за демокрация. В последните дни с предизборна цел преди местния вот отново се постави на дневен ред темата за съдбата и мястото на паметника. В Европа има над 4000 мемориала и паметници, посветени на историческата битка на Съветската армия срещу хитлерофашизма. В тях са погребани над 2,5 милиона съветски воини, участвали в окончателния разгром на хитлеристка Германия. Най-много паметници и гробове на войници от Червената армия има в Унгария - 940, в Полша - 560, в Чехия и Словакия - около 60. Паметници и мемориали на Съветската армия има още в Австрия, Белгия, Холандия, Норвегия, Сърбия, Хърватия, Франция, Румъния, засега и в  България. Колкото и да е странно за някои, такива паметници има и в Германия, и САЩ. Доморасли политици отново демонстрираха своята неграмотност и с очевидно популистки тези се опитаха за пореден път да излъжат гражданите на София, че паметникът може да бъде премахнат с решения на местната власт. Паметникът на Съветската армия в София е изключителна публична държавна собственост. Регистриран като такъв непосредствено след построяването му. Той представлява европейско архитектурно, историческо и военно наследство. И е под гражданско-правната защита по Закона за авторското право и смесените права. Демонтирането, частичното или пълното му преместване е под охраната на държавата, регламентирано със следните документи: - Резолюциите на ООН от 2008 и 2009 г. за защита на паметниците по повод Втората световна война. - Европейска културна конвенция от 19.12.1954 г., приета в Париж. - Европейска харта за архитектурното наследство, приета от Комитета на министрите на Съвета на Европа от 26.09.1975 г. - Препоръка № 880/1979 г. на Парламентарната асамблея на Съвета на Европа за съхранение на европейското културно наследство. - Конвенция за запазване на архитектурното наследство на Европа от 03.10.1985 г., приета в Гренада. - Договор за приятелски отношения и сътрудничество между Република България и Руската Федерация от 04.08.1992 г., подписан от президентите на двете държави. - Закон за българското авторско право и сродните му права. Настояваме Столичната община, както и областният управител на София-град да предприемат всички необходими действия за незабавното почистване на паметника. Настояваме МВР, прокуратурата и всички компетентни органи най-после да издирят вандалите, които периодично оскверняват паметника, и да вземат мерки за неговата охрана в бъдеще. 27.08.2019 г.                                                                                                                    ", "date": "2019.08.29", "title": "Само България реабилитира фашизма, спрете!"}
{"url": "https://duma.bg/indoneziets-sklyuchi-brak-navednazh-s-dve-zheni-za-da-nyama-obideni-n198672", "text": "В индонезийската провинция Западен Калимантан мъж сключи брак едновременно с две жени, защото не искал да ги обиди, съобщи Unilad. Младоженецът заявява, че не смята подобно решение за странно или неуместно. \"Сърцето ми не можа да понесе техните страдания, затова реших да се оженя за двете\", заяви мъжът. След церемонията гостите започнали да качват в социалните мрежи кадри, на които се вижда как новоизпеченият съпруг седи на килима заедно със своите избраници. Докато произнася брачните клетви, леко се запъва, но присъстващите го окуражават. Многоженството в Индонезия не е забранено. Но мъжът трябва да получи разрешение за втори брак от първата си съпруга.", "date": "2019.08.29", "title": "Индонезиец сключи брак наведнъж с две жени, за да няма обидени"}
{"url": "https://duma.bg/umna-maymuna-polzva-kamak-n198673", "text": "В зоопарка в китайската провинция Хънан умна маймуна използва заострен камък, за да разбие стъклото на волиерата си и да избяга. Видео за събитието е публикувано в South China Morning Post. На записа се вижда как приматът замахва няколко пъти и удря с камък по стъклото. То се напуква, а маймуната рязко отскача встрани. От зоопарка разкриха, че приматът е по-умен от своите родственици. Единствено тази маймуна ползва камък, за да чупи орехи. След инцидента служителите събрали всички камъни от клетката, за да избегнат следващите опити на примата да счупи нещо. Видеото предизвика реакции в социалните мрежи. Част от потребителите предполагат, че животното еволюира. А други се шегуват, че маймуната вече живее в каменната ера.", "date": "2019.08.29", "title": "Умна маймуна ползва камък"}
{"url": "https://duma.bg/radostina-doganova-pokazva-dolce-vita-n198680", "text": "Живопис и рисунки на художничката Радостина Доганова, която живее в Братислава от 1996 г., представя галерия \"Контраст\" от 3 до 15 септември. Изложбата \"Dolce vita\" се организира под патронажа на Мануел Корчек, посланик на Словашката република у нас. Куратор е проф. д.изк. Чавдар Попов. Официалното откриване е на 3 септември от 19 ч. В столичния арт салон на ул. \"Цар Самуил\" 49 ще бъдат подредени картини от двата авторски проекта - \"В търсене на идентичност\" (2018) и \"Паметта на картината\" (2019), реализирани с подкрепата на Фонда за култура на народностните малцинства в Словашката република. \"Настоящата изложба на Радостина Доганова представя пред софийската публика малка част от нейното творчество, създадено в последно време. Художничката повече от две десетилетия живее и работи в Братислава, поради което е сравнително слабо позната у нас. Същевременно това обстоятелство до голяма степен определя нейния естествен интерес и вътрешна ангажираност към темата за идентичността, особено значима за нея. Впрочем, погледнато най-общо, това е една от най-популярните и разнообразно разработвани теми в съвременното изкуство. Този факт вероятно се дължи на многобройни обстоятелства и причини, които изпълват ежедневието на днешния човек - глобализацията, миграционната динамика, информационният бум, артистичното номадство\", посочва кураторът проф. д. изк. Чавдар Попов. Радостина Доганова е родена в Добрич (1975). Завършва Художествената гимназия \"Цанко Лавренов\" в Пловдив (1994). Следва в НХА в София, специалност живопис (1994-1996). Художественото си образование завършва през 2001 г. в Академията за изобразителни изкуства и дизайн в Братислава, Словакия. През 2010 г. защитава докторска степен ArtD. (доктор на изкуствата) в академията в Братислава. Участва в множество колективни изложби в България, Словакия, Австрия, Румъния, Германия и др. Самостоятелни изложби показва в София, Виена, Мюнхен, Любляна, Загреб, Берлин, Хайнбург/Д., Варна, Добрич, Братислава, международна арт-резиденция в Индия, Джодпур (2015-2016). Нейни творби се намират в частни колекции в Братислава, Мюнхен, Виена, Париж, Лондон, Вашингтон, Любляна, както и в Националната художествена галерия в София. Художничката от 2011 г. участва активно и на българската културна сцена, има самостоятелни изложби в Градската галерия в Добрич (2011), Галерията на СБХ, ул. \"Шипка\" 6 (2014), ГХГ Варна (2014), галерия \"Финес\" в София (2015). Авторка и координаторка е на културно-образователни проекти по програми към Министерския съвет на Словакия. Организаторка и кураторка е на колективни изложби в България и чужбина. Член е на Съюза на българските художници и Съюза на художниците в Словакия.", "date": "2019.08.29", "title": " Радостина Доганова   показва \"Dolce vita\""}
{"url": "https://duma.bg/5-neshta-shte-izcheznat-v-nay-blizko-badeshte-n198674", "text": "Най-малко 5 неща ще изчезнат в близко бъдеще, разкриха експерти. На първо място е подписът. На всеки от нас се налага да се разписваме къде ли не - започване на работа, нов договор към мобилен оператор, в бележника на детето и т.н. Но различни компании спряха да използват хартия и вече се подписваме на дигитално устройство. А с помощта на електронни подписи скоро няма да ни се налага да правим заученото движение на ръката, с което удостоверяваме самоличността си. Достатъчно ще бъде само да го изпратим, поставим или снимаме. Сред застрашените от изчезване са и паролите. Слагаме защитен код на телефона, лаптопа, алармата на апартамента, електронната поща и др. След няколко години няма да ни се налага да помним комбинацията от цифри и букви, защото все по-популярно става лицевото разпознаване и пръстовият отпечатък. Скоро ще се лишим и от дистанционно за телевизора. Тъй като технологиите напредват, с помощта на телефоните ни вече може да запалим колата, да включим осветлението в жилището си, да пуснем пералнята... По същата логика се очаква да си пускаме телевизора и да превключваме каналите чрез по-умно устройство от познатото ни вече дистанционно. И портфейлът ще изчезне. Този предмет обикновено е пълен с какво ли не – снимки, касови бонове, пари, визитки, билети за градски транспорт, кредитни карти и др. Всичко това ще може да бъде поставено в едно устройство – снимките са ни на телефона, картите за отстъпки също вече са дигитални, плащаме електронно... Така че много скоро хората, които използват напредналите технологии, ще захвърлят портфейлите си. Някои професии също ще останат в историята. Роботите все повече навлизат в живота на хората и ги лишават от работа. Изкуственият интелект ще заменя човешките умения. Светът в момента отбелязва не просто технологичен напредък, а огромен скок в развитието на Вселената.", "date": "2019.08.29", "title": "5 неща ще изчезнат в най-близко бъдеще"}
{"url": "https://duma.bg/timat-ni-po-plazhen-futbol-nyama-pari-za-evroligata-n198666", "text": "Националният отбор по плажен футбол няма пари, за да участва на финалите в Евролигата, въпреки че спечели това право с игра и резултати. В отворено писмо футболистите молят ММС и БФС да им отпуснат средства, за да заминат на шампионата в Португалия. Отборът е под шапката на Аматьорската футболна лига, от която в началото на годината са ги уверили, че ако се класират за финалите, ще участват, но заради липсата на пари те ще пропуснат финалния турнир, както и квалификациите за Световното първенство, и Световните плажни игри. Сега обаче се оказва, че футболистите няма да ходят никъде. \"Надяваме се да се намери решение да защитим спечеленото на терена право да бъдем сред най-добрите отбори в Европа. Нещо, което се е случвало на много малко български национални футболни отбори в последните години. Надяваме се, че ще се намерят средства да защитим честта на родния спорт, да имаме възможността да отидем и се борим за извоюваните във времето позиции и да ни бъде дадена възможност да реализираме труда, който полагаме от доста дълго време в спорта. Най-голямата загуба за един спортист е да му се отнеме правото, спечелено на спортния терен\", пише в писмото.", "date": "2019.08.29", "title": "Тимът ни по плажен футбол няма пари за Евролигата"}
{"url": "https://duma.bg/festival-n198676", "text": "Холивудската звезда Уесли Снайпс позира пред фотографите на пресконференция по повод откриването на Международния фестивал за военни изкуства и екшън филми в Сеул, Южна Корея.", "date": "2019.08.29", "title": "Фестивал"}
{"url": "https://duma.bg/dzheysan-derulo-izdade-nova-pesen-n198675", "text": "Глобалният муплтиплатинен звукозаписен артист Джейсън Деруло издаде новата си песен \"Too Hot\". Горещото лятно момче продължава да се мести от островната денс музика до щракане с пръсти и свирене на перкусии, напомняйки за \"Murder She Wrote\" от Чака Демус и Плайърс. Тази есен Деруло се присъединява към звездния актьорски състав за филма, адаптация на \"Котките\", който излиза на голям екран на 20 декември от \"Юнивърсъл пикчърс\".", "date": "2019.08.29", "title": "Джейсън Деруло издаде нова песен"}
{"url": "https://duma.bg/tapii-na-kilo-n198686", "text": "На какво ниво владее испански език Пламен Георгиев, бъдещият консул във Валенсия? Никой не знае. Някаква фирма уж му издала сертификат, че владее добре еспаньола, ама то не било сертификат, а удостоверение, че е карал някакъв курс. Тая фирма обаче го е обучавала по езика по поръчка на КПКОНПИ, докато Георгиев бил шеф на комисията... А има ли лицето наистина тапия дори за ниското ниво на знания на испанския, или и тя му е издадена от фирмата? Което си е чисто беззаконие, понеже в официални документи за консул държавата трябва да е поискала от кандидата си единствения законен в ЕС сертификат - от Института Сервантес. Но какво му дреме на Бойко Борисов за закона? Случаят \"Георгиев\" е само поредната брънка от целия керван незаконни, изфабрикувани, измислени, пуснати със СМС \"научни\" титли, тапии и дипломи за образование на български политици. Щото властващите много обичат да се кипрят с тях, нищо че иначе пет пари не дават за знанието. А защо стана възможна тази вакханалия? Ами, защото в годините на прехода десните управленци нищо не оставиха от онова българско образование, дето в прословутия доклад на Ран и Ът през 1990 г. бе сочено за европейски еталон. И никой не е наказан - нито за отварянето на кутията на Пандора с либералния закон за присъждане на всякакви т.нар. академични титли по всички вузовски градове и паланки - феодално и шуробаджанашки; нито за липсата на всякакъв контрол над този цирк, от който всички се възмущават, но никой не противодейства. Нито срещу пускането на всякакви фирми в образованието. В Европа взеха да не ни признават дипломите... Две години вече ДУМА чака МОН да отговори как така един частник от бизнеса стана за 4 години три пъти доктор на науките и 4 пъти професор в различни вузове у нас. И Остап Бендер с университетските дейци около него минават метър, както и установени плагиати, и кой ли не още - стига да си имат як политически гръб. Затова утре като нищо ще чуем, че консулът Георгиев владее още пет-шест езика...              ", "date": "2019.08.29", "title": " Тапии на кило "}
{"url": "https://duma.bg/rezultati-n198665", "text": "Краснодар - ОЛИМПИАКОС 1:2 (1:6 общ резултат) 1:0 Уткин (10) 1:2 Ел Араби (11 и 48); Розенборг - ДИНАМО З 1:1 (1:3) 1:0 Акинтола (11) 1:1 Гояк (71); ЦЪРВЕНА ЗВЕЗДА - Йънг Бойс 1:1 (3:3) 1:0 Вуканович (60) 1:1 Бен (81-авт); снощи: Аякс - АПОЕЛ Н (0:0 в първия мач); Славия Пр - Клуж (1:0); Брюж - ЛАСК Л (1:0). Футбол Лига Европа, втори плейофи по Диема спорт 21.15 Марибор - Лудогорец (0:0) по Диема спорт 2 21.45 Уулвърхемптън - Торино (3:2) по Нова спорт 21.45 Рейнджърс - Легия В (0:0) по БТВ Екшън 19.00 Жребий за групите на Шампионската лига по Макс спорт 2 Лека атлетика 19.30 Диамантена лига в Цюрих по Евроспорт 1 Колоездене 16.00 Обиколка на Испания (VI етап) Тенис 20.05 US Open По Евроспорт 2 16.00 US Open", "date": "2019.08.29", "title": "Резултати"}
{"url": "https://duma.bg/tri-balkanski-otbori-v-grupite-na-shampionskata-liga-n198633", "text": "Три балкански тима - Динамо Загреб, Олимпиакос и Цървена звезда се класираха за групите л  Шампионската лига. Олимпиакос бе най-убедителен в плейофа срещу Краснодар, като го победи и в реванша в Русия с 2:1. Динамо и Цървена звезда пък направиха равенства 1:1 във вторите си мачове, съответно срещу Розенборг и Йънг Бойс, но след тези резултати също ще играят в Лигата на богатите. 1:0 Уткин (10) 1:2 Ел Араби (11 и 48) 1:0 Акинтола (11) 1:1 Гояк (71) 1:0 Вуканович (60) 1:1 Бен (81-авт)", "date": "2019.08.29", "title": "Три балкански отбори в групите на Шампионската лига"}
{"url": "https://duma.bg/parva-pobeda-na-lavitsite-na-evrovoley-2019-n198632", "text": "\r\n Сигурни за елиминациите преди последните срещи са световните и европейски шамзпионки от Сърбия и домакините от Турция, спечелиха първите си 3 срещи. Мирослава Паскова отбеляза 13 т. (2 блока и 50% ефективност в атака), Нася Димитрова завърши с 12 и 5 блока (!). 10 добави Гергана Димитрова, а по 8 Мира Тодорова и капитанката Елица Василева. За гъркините над всички беше Анти Василантонаки с 19 т. (3 блока и 47% ефективност в атака). Старши треньорът Иван Петков заяви за BGvolleyball.com, че вярва в победата и в последния мач. \"Изпълнихме целта си за категорична победа над Гърция. Може би сме си взели поука от злощастния двубой с Франция на старта на Европейското. Този мач, като цяло, повлия и върху следващите ни две срещи в груповата фаза със Сърбия и Турция. Но да не се връщаме назад, защото всеки е дошъл на шампионата да се бори за победи. Щастлив съм, че се вдигнахме, имахме добри изяви и записахме чист успех над Гърция. Съхранихме шансове да продължим напред. Сега изцяло се съсредоточаваме върху предстоящия ни двубой с Финландия. Скандинавките играят много организирано, имат също така добра защита. Но ние гоним своето, излизаме с нужния респект. Имаме един ден за почивка и подготовка за мача. Излизаме с воля и мотивация за успех. Можем да победим и вярвам, че ще успеем, и ще продължим във втората фаза на шампионата.\"", "date": "2019.08.29", "title": "Първа победа на \"лъвиците\" на Евроволей 2019 "}
{"url": "https://duma.bg/bihme-braziliya-na-voleybol-no-pri-yunoshite-n198636", "text": " \"Гаучосите\" отнесоха САЩ с 3:0 гейма. Така Бразилия и САЩ ще продължат борбата за разпределение на местата от 9-о до 16-о с мач помежду си. Срещу Бразилия най-резултатен беше Самуил Вълчинов с 19 т. (1 блок и 41% ефективност в атака). 16-годишният Георги Татаров (1 блок и 42% ефективност в атака) и резервата Тодор Димитров (1 блок, 3 аса и 45% ефективност в атака) добавиха 15 и 14 т. за успеха. За Бразилия Дарлан Соуса завърши с 18 т.", "date": "2019.08.29", "title": "Бихме Бразилия на волейбол, но при юношите"}
{"url": "https://duma.bg/gumi-i-dobitak-pod-120-mosta-n198710", "text": "Гуми, добитък, сено и тонове боклук се складират под 120 моста на пътищата в страната. Незаконните бунища са установени след проверка на Агенцията \"Пътна инфраструктура\" на 3808 мостови съоръжения след пожара под магистрала \"Струма\" край Дупница. В летните месеци хората често използвали съоръженията като място за отглеждане на животни - пернати и рогат добитък. Други складирали сено.  Нарушителите продължават да се издирват, за да им бъдат съставени актове. Ако обаче те не бъдат установени, АПИ за своя сметка ще трябва да премахне неправомерно струпаните отпадъци. По предварителни изчисления това вероятно ще струва половин милион лева, които са предназначени за текущи ремонти и поддържане на пътища. Повод за проверката бе пожарът на незаконно складираните отпадъци под магистрала \"Струма\" край Дупница, който доведе до повреди в съоръжението. Проверени са и всички конструкции на областните пътни управления, на второкласни и третокласни пътища.  Председателят на Управителния съвет на АПИ Георги Терзийски отчете, че най-чести са струпванията на битови боклуци, гуми и селскостопански отпадъци. В летните месеци пък хората използвали съоръженията като място за отглеждане на животни - пернат и рогат добитък. В четири случая са установени временни ограждения за животни на територията на областите Ловеч, Сливен, Търговище и Русе, както и струпване на бали със сено. Собствениците на животните вече били установени. Шефът на АПИ даде за пример и община Провадия, където под мост на \"Струма\" имало хвърлени гуми и цели нерегламентирани сметища. Той допълни, че струпването на отпадъци може да предизвика наводнения заради затруднения оток на близките водоеми. Работата на експертите продължава, предстои установяване на нарушителите, за да им бъдат съставени актове. Досега са издадени само два - за административни нарушения. Санкциите по Закона за пътищата за физически лица могат да бъдат от 200 до 500 лева за първо нарушение, а за юридически лица - от 1000 до 3000 лв. Ако обаче виновните не могат да бъдат открити, АПИ за своя сметка ще премахне неправомерно струпаните отпадъци. \"Вместо тези средства да бъдат използвани за текущ ремонт и поддържане на пътища, за обновяването на маркировката на второкласната и третокласна пътна мрежа, както и за обезопасяване, ще се наложи да се хвърлят за почистване на боклуци, които недобросъвестни граждани, фирми и организации са допуснали при тяхното изхвърляне в сервитута на мостовите съоръжения\", обобщи шефът на АПИ. Вероятно ще са нужни половин милион лева за разчистване. При отчета не бе споменат обаче сериозен проблем с дългогодишно струпване на земни маси отново под магистрала \"Струма\" край Суходол. На места при моста край Мало Бучино носещите колони почти не се виждат, тъй като са затрупани от пръст. Изнасянето й там е от години и никой не знае кой и защо докарва на мястото огромните земни маси. ", "date": "2019.08.29", "title": "Гуми и добитък под 120 моста"}
