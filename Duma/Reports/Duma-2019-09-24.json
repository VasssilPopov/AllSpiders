{"url": "https://duma.bg/sportat-po-televiziyata-dnes-n200141", "text": "Футбол по Диема спорт 18.30 Локо ГО - ЦСКА-Сф 21.45 Колчестър - Тотнъм по Диема спорт 2 21.45 Арсенал - Нотингам Ф по Нова спорт 21.45 Престън - Ман Сити по Ринг 20.00 Дижон - Марсилия 22.00 Монако - Ница по Макс спорт 3 22.00 Бреша - Ювентус по Макс спорт 4 22.00 Барселона - Виляреал по БНТ 3 Вдигане на тежести 14.00 и 16.30 СП в Патая по Евроспорт 1 Колоездене 16.30 СП в Йоркшир", "date": "2019.09.24", "title": "Спортът по телевизията днес"}
{"url": "https://duma.bg/s-nad-340-merki-maya-manolova-shte-promenya-sofiya-n200126", "text": "Обстоен план за промяна на управленския модел на София представи кандидатът за кмет на столицата Мая Манолова. В основата на програмата й са 23 мерки, развити в 5 стълба: \"София - светла, умна и почтена\", \"София - чиста, уютна и зелена\", \"София - удобна и подредена\", София - с грижа за гражданите\" и \"София - привлекателна и заможна\". Освен тях Манолова ще разчита на още над 340 мерки. Основните акценти в програмата са свързани с дигитализирането на общината, референдуми и обществени поръчки на блокчейн платформа, гражданите и медиите да присъстват на заседанията на СОС и приемни на районните кметове. Манолова не предвижда увеличение на местните данъци, за сметка на това е заложила референдум за съдбата на инсталацията за горене на отпадъци и пълна ревизия на \"Топлофикация\" и всички общински дружества. Останалите задачи са насочени към довършване на Околовръстния път и започване на вътрешни градски рингове за разтоварване на трафика. Няма да има привилегии за безплатно паркиране на висши общински служители, увери тя. Програмата включва изграждане и ремонт на тротоари, паркинги в центъра, ясла и градина за всяко дете. Разписани са мерки за чист въздух и възстановяване на фасадите на историческите сгради в столицата. В програмата на Манолова е залегнало и изграждането на три нови трасета до метрото - до Околовръстния път в посока Божурище, до кв. \"Слатина\" и зала \"Арена Армеец \", до Симеоновския лифт и ИКЕА. Тя обещава и 5 нови трамвайни линии, бърза писта за стартъпи, възстановяване на лятната къпалня \"Мария Луиза\" в Борисовата градина, разделно събиране на отпадъците, всекидневен достъп до Витоша, спиране на презастрояването, цялостно развитие на северна София, 11 нови парка, София без периферия и общински направления за лекар специалист и изследвания в общинските здравни заведения за уязвимите групи. Манолова заяви, че за всички мерки, действия и решения, които предлага, ще отговоря лично. Така ще променим досегашния модел за управление на столицата, няма да има кмет в сянка и ще си върнем похитения град, увери Манолова. Бившият омбудсман иска да превърне София в модерна европейска столица - чиста, зелена и почтена. Манолова настоява градът да бъде управляван от гражданите и с гласа на хората да бъдат взимани важните решения. По думите й днес столицата диша трудно и е време да си поеме въздух. Манолова обеща да въведе т.нар. бял билет, с който гражданите да пътуват напълно безплатно в дните с високо замърсяване на въздуха. В управленската си програма Манолова предвижда още реконструкция на манастирите около София в т.нар. Софийска Света гора, създаване на мобилна мултиезична апликация за историческите забележителности, културния афиш, ресторантите и хотелите в столицата.", "date": "2019.09.24", "title": "С над 340 мерки Мая Манолова ще променя София"}
{"url": "https://duma.bg/lekari-alarmirat-za-lipsvashto-lekarstvo-za-onkozabolyavaniya-n200124", "text": "От два месеца в аптеките липсва медикамент, който се използва за поддържаща ежедневна терапия при автоимунни и онкологични заболявания, алармира общопрактикуващият лекар д-р Зорица Папазян. От Министерството на здравеопазването са съобщили, че медикаментът ще е наличен през октомври. Липсващото лекарство има безсрочно разрешение за употреба, но за него е постъпило уведомление през юли за временно преустановяване на продажбите до октомври по производствени причини. От Българската асоциация за развитие на паралелната търговия с лекарства заявяват, че лекарството е налично в съседните на България страни. Изпълнителният директор Боряна Маринкова смята, че е крайно време да има възможност за бърз внос на липсващи медикаменти. \"Да може всеки търговец на едро, който има разрешение за паралелен внос, да ги внесе максимално бързо и да покрие потребностите на пациентите. Предложихме заради тази извънредна ситуация да ни се разреши да бъде внесено лекарството\", поясни Маринкова. Припомняме, че по данни на Националния съвет по цени и реимбурсиране на лекарствените продукти за миналата година 158 лекарства са дерегистрирани, през 2017 г. те са били 327, а за периода от 2014-2017 г. - 1300.", "date": "2019.09.24", "title": "Лекари алармират за липсващо лекарство за онкозаболявания "}
{"url": "https://duma.bg/d-r-lezhanska-nyama-darzhavna-politika-po-preventsiya-za-rak-na-gardata-n200123", "text": "У нас няма държавна политика по отношение на профилактиката и превенцията за рак на гърдата, коментира в радиоинтервю д-р Полина Лъжанска, един от инициаторите на сайта CancerCare.bg. Тя е категорична, че заболяването е лечимо, ако е хванато навреме. Въпреки че у нас се говори много по темата, извършените профилактични прегледи са малко, предупреди д-р Лъжанска. Тя припомни, че около 4000 българки годишно се разболяват от коварната болест.   Д-р Лежанска обяви, че на 29 септември в София ще се проведе традиционното благотворително спортно събитие \"Бягам за теб\", посветено на борбата с рака на гърдата, организирано от фондация \"Победи рака\". Изявата се провежда всяка година в над 140 града по света. Инициативата обединява жените с най-често срещания вид рак. Маратонът включва 5 км бягане и 2 км ходене и ще се проведе в Южния парк. \"Всяко събитие, насочено към информиране на хората за превенция и профилактика, може да промени обществото. Обединяването на хората ни сплотява като психология и това е много полезно за нас като общество\", коментира д-р Лежанска. Сред популярните имена, които ще се включат в благотворителния маратон, са Нели Петкова, Нели Рангелова, Светла Иванова, Стефан Илчев.", "date": "2019.09.24", "title": " Д-р Лежанска:  Няма държавна политика по превенция за рак на гърдата"}
{"url": "https://duma.bg/prezidentat-prizova-balgarite-v-sasht-da-se-zavarnat-n200125", "text": "Президентът Румен Радев призова в Ню Йорк сънародниците ни в САЩ да се завърнат и да се борят за България. \"Това, което вършите тук, популяризира и издига авторитета на България, повишава инвестиционното доверие към нашата страна. Знам, че много от вас работят и за привличане на още инвестиции към България, издигате и популяризирате българската култура и изкуство. Все повече са българите зад граница и ние трябва да правим всичко възможно вие да бъдете не само духовно част от родината, но и да сте активни участници в обществено-политическите процеси в България\", заяви държавният глава в Генералното консулство в Ню Йорк пред сънародници, които живеят и работят в САЩ.  Президентът поздрави българската общност с Деня на Независимостта и припомни \"друг съдбовен момент от историята ни - Съединението на България, подпечатано по бойните полета на Драгоман и Сливница с кръвта на масово завърналите се от чужбина българи\". \"Затова, когато българите зад граница ми зададат въпроса: \"Кога ще се оправи България, за да се върнем?\", ще им кажа: Заповядайте, борете се за България, тя е ваша родина!\", призова Радев. Той отново подчерта, че българите зад граница трябва също да участват в политическия ни живот, което ще е стимул да се завърнат в родината. Радев призова за подкрепа на законовата му инициатива, даваща възможност на българи по рождение, придобили двойно гражданство в държави от ЕС и в развити демокрации като САЩ, Канада, Швейцария, да могат да се кандидатират за депутати, президент и вицепрезидент. Изключително полезни за страната могат бъдат сънародниците зад граница с високо образование, престижни професии и опит, придобити в страни с добре развити социални, политически и икономически системи, убеден е президентът. \"България има нужда от непримирими хора и от необратимост на демократичните процеси. Недоволните българи са много, но те трябва да са и непримирими към лошото качество и към всички явления, които ни отдалечават от демократичните процеси. За да бъде България достоен член на европейското семейство, трябва да има много по-голяма свобода на медиите, върховенство на закона, прозрачни, отчетни и отговорни институции и най-вече - активно гражданско общество, овластено да осъществява по-голям контрол и участие в управлението на страната\", заяви президентът. Според него за позитивните промени у нас не са важни само размерът на инвестициите и еврофондовете, а в какво те се влагат. \"България се развива, въпросът е каква е скоростта и посоката на промяната й. В сравнение с редица други държави от бившия социалистически блок, България не е член на Шенген и Еврозоната, все още е под мониторинг за върховенството на закона, няма стратегически инвеститори\", посочи президентът. Той призова българите в САЩ да са по-активни и сплотени, за да формират организация, призната на федерално ниво. Това ще консолидира още повече българската общност, което е предпоставка да се решат някои въпроси като откриване на директна въздушна линия между България и САЩ и за отпадане на визите. Отмяната на визите ще е знак, че съответства на стратегическите ни отношения със САЩ - отношения на съюзници, партньори и приятели. Така го разбирам аз и това трябва да стане факт\", подчерта Румен Радев. Според него България изпълнява всички критерии в програмата на САЩ за безвизови пътувания, с изключение на едно - големия брой откази на визи. Държавният глава е в Ню Йорк за участие в 74-та сесия на Общото събрание на ООН, в рамките на която бе и Срещата на най-високо равнище за климата.", "date": "2019.09.24", "title": "Президентът призова българите в САЩ да се завърнат"}
{"url": "https://duma.bg/izbirame-dostavchik-na-tok-sled-2020-g-n200116", "text": "Българските домакинства ще могат да си избират свободно доставчик на електроенергия след 2020 година. Това заяви във Велико Търново министърът на енергетиката Теменужка Петкова. Либерализацията за пазара на електроенергия за домакинствата и малките потребители трябваше да е факт преди година. Процесът започна, но в пълнота ще е се случи не по-рано от 2020 г., посочи министър Петкова. От 2020 г. в цената на електрическата енергия, която сега е регулирана, постепенно ще влиза една малка част от пазарната цена, а не както е сега - КЕВР да регулира изцяло цената за битовите потребители, както и за малкия бизнес, присъединен към електрическите мрежи с ниско напрежение, уточни тя. По думите на Теменужка Петкова това няма да доведе до поскъпване на тока. \"Целта на пълната либерализация е всеки един потребител да има възможност да избира своя доставчик на електричество, да има конкуренция, което означава по-добри условия и по-добри цени\", каза тя.", "date": "2019.09.24", "title": " Избираме доставчик на ток след 2020 г."}
{"url": "https://duma.bg/falshivi-stoki-za-740-mln-evro-sa-zadarzhani-v-es-n200117", "text": "Фалшиви стоки за 740 млн. евро са задържани от митниците на ЕС през 2018 г. Броят на задържаните пратки с фалшиви стоки, част от които са и опасни, е нараснал през 2018 г. спрямо година по-рано. Причината е онлайн търговията, която използва много на брой малки куриерски и пощенски колети. Това показват данните от доклад на ЕК за данъчни нарушения в ЕС. Броят на задържаните пратки е скочил от 57 433 през 2017 г. на 69 354 през 2018 г. В същото време общият брой на задържаните артикули е намалял в сравнение с предишни години. През 2018 г. са задържани почти 27 милиона артикула на стойност на черния пазар от близо 740 милиона евро, които са нарушили права върху интелектуална собственост, е посочено в доклада. За България данните сочат, че намалява броят на задържаните пратки от 704 през 2017 г. на 407 на 2018 г., което е спад с 42 на сто. В същото време обаче се увеличава броят на задържаните артикули с 38 на сто до над 1.5 милиона през миналата година. Китай продължава да бъде източник номер едно на стоки, нарушаващи права върху интелектуална собственост. От Северна Македония са потеглили най-много фалшиви алкохолни напитки. Турция е била главният източник на други напитки, парфюми и козметика. Митниците на ЕС са засекли голям брой фалшифицирани часовници, мобилни телефони и аксесоари, мастилени касети и тонери, компактдискове и DVD дискове, етикети и стикери от Хонконг, Китай. Индия е основен източник на компютърно оборудване менте, а Камбоджа - на цигари. Фалшиви опаковъчни материали се внасят предимно от Босна и Херцеговина.", "date": "2019.09.24", "title": "Фалшиви стоки за 740 млн. евро са задържани в ЕС "}
{"url": "https://duma.bg/borisov-se-chudi-kak-da-ugodi-i-na-sasht-i-na-rusiya-v-plovdiv-n200121", "text": "Бойко Борисов използва почивния 23 септември за предизборно посещение в Пловдив, където инспектира археологически обекти и преряза лентата на есенния панаир. По традиция и тези имиджови изяви на лидера на ГЕРБ не фигурираха в премиерската му програма, но се излъчваха на живо във фейсбук. За два часа той успя да се срещне и разходи с президента на фондация \"Америка за България\" Нанси Шилър и да се здрависа с руския посланик Анатолий Макаров. В първия случай - на разкопките на Епископската базилика, която се финансира и от американската фондация, а във втория - на откриването на 75-то издание на Международния технически панаир. \"Досега бях с \"Америка за България\", сега с руския посланик. Ще ги объркаме пак\", опита Борисов с шега да замаже пред посланика гафа си от сряда, когато обърка името му с \"Юра\".  На разкопките на базиликата Борисов бе придружен от вицепремиера Томислав Дончев, областния управител в отпуск и кандидат-кмет на Пловдив от ГЕРБ Здравко Димитров, от настоящия градоначалник Иван Тотев и ръководители от американската фондация. Той не пропусна да нападне БСП - че критиците му много говорели как били дадени 2 млрд. лв. за американски изтребители Ф-16, но отношенията със САЩ били свързани не само с военното сътрудничество. \"С тях правим и неща, които ми харесват - археология, култура. Милиони са наляти от \"Америка за България\" в такива проекти\", заяви Борисов.", "date": "2019.09.24", "title": "Борисов се чуди как да угоди и на САЩ, и на Русия в Пловдив"}
{"url": "https://duma.bg/vseki-vtori-darzhaven-lev-poharchen-na-vyatara-n200119", "text": "През последните 20 години половината пари, които е похарчила държавата, са отишли на вятъра. От 149 млрд. лв., разпределени от правителствата от 1998 до 2017 г. през държавния бюджет, близо 78 млрд. лв. са изразходвани толкова неефективно, че могат да се определят като провал. Това става ясно от прегледа на одитните доклади на Сметната палата, подготвен от Института за пазарна икономика.  242 са случаите на добро използване на държавни пари, възлизащи на 34 млрд. лв. Други 311 случая, на стойност 36.9 млрд. лв., не могат да бъдат определени нито като успех, нито като провал. В провалените случаи са похарчени 81% от публичните средства, а в успешните - около 13%, сочат данните на ИПИ.  Статистиката на икономистите стъпва върху 966 одитни доклада. Те обхващат 20 години от работата на администрацията (1998-2017 г.) и се отнасят за около 149 млрд. лв. бюджетни средства. От похарчените през последните 20 години пари от бюджета по пера, одитирани от Сметната палата, към половината са отишли на вятъра. Като провал могат да бъдат определени 413 случая на стойност 77.6 млрд. лв.,твърдят от ИПИ. 242 са случаите на добро използване на държавни пари, възлизащи на 34 млрд. лв. Други 311 случая на стойност 36.9 млрд. лв. остават некласифицирани, защото не могат да бъдат определени нито като успех, нито като провал. В провалените случаи са похарчени 81% от публичните средства, а в успешните - около 13%, сочат данните на ИПИ. Прегледаните 966 одитни доклада и големият брой на провалите показват нехайството на администрацията към парите на данъкоплатците. В близо половината от одитираните програми, проекти и разходи държавата е лош стопанин и работи неефективно. В същото време изземва и преразпределя огромен ресурс. В този смисъл колкото повече държавата харчи, толкова повече губят гражданите и бизнесът, смятат икономистите. Според тях е много притеснително, че делът на провалите не намалява през последните години. Още повече, че в годините на парламентарни избори делът на провалите се увеличава. Основните слабости на администрацията не се променят значително през годините, сочи изследването. На базата на данните ИПИ за пореден път прави извода, че \"колкото по-малко средства събира и харчи държавата, толкова по-малко са загубите за данъкоплатците\". \"Одитните доклади ясно показват, че в много случаи администрацията работи неефективно, неефикасно и неикономично, нито пък постига целите си\", смятат икономистите. ", "date": "2019.09.24", "title": " Всеки втори държавен лев похарчен на вятъра"}
{"url": "https://duma.bg/vsyaka-chetvarta-firma-u-nas-se-strahuva-ot-falit-n200118", "text": "Всяка четвърта компания в България се чувства застрашена от фалит заради несъбрани вземания - 24% (спрямо 26% през 2018 г.), при средно ниво за Източна Европа от 16%. Това сочи  представително проучване на един от водещите международни доставчици на индивидуализирани финансови услуги EOS. Тазгодишното издание е в партньорство с независимия институт за пазарни проучвания \"Кантар\" (Kantar TNS) и обхваща 3400 компании в 17 европейски държави. Продължава тенденцията за подобряване на навиците на плащане от страна на бизнеса в България и Европа, а страната ни е на второ място в Европа по възстановен оборот благодарение на фирмите за събиране на дългове. Според него тази година е достигнат своеобразен рекорд по редовно платени фактури  - 81% средно за Европа. В България 77% от издадените фактури се плащат навреме (при средно 79% за Източна Европа и 76% за България през 2018 г.). У нас 19% от фактурите се плащат със закъснение при 20% през 2018 г., като при това с три дни се е увеличило забавянето - от 19 на 21 дни. Четири на сто от фактурите се отписват поради невъзможност да бъдат събрани изобщо, като по този показател няма промяна спрямо 2018 г.  Въпреки подобрението българският бизнес отново е в групата с лоша дисциплина - 23% от фактурите, издадени към фирми-контрагенти, се плащат със закъснение или изобщо не се погасяват (при средно ниво за Европа от 19%). Другите страни със сходен дял нередовни плащания са Обединеното кралство (21%), Гърция (23%) и Румъния (22%). Българските граждани са по-дисциплинирани спрямо бизнеса. При тях просрочените фактури са 18% (спрямо 16% средно за Източна Европа). Забавените плащания при частните лица намаляват с 5% спрямо миналата година.", "date": "2019.09.24", "title": "Всяка четвърта фирма у нас се страхува от фалит"}
{"url": "https://duma.bg/prazniyat-baseyn-n200127", "text": "Всеки втори лев, похарчен от държавата,  . Ocобено, ако няма кой да държи сметка за какво и защо са похарчени парите. Причините са различни - некадърност, политически сметки, врътки от рода \"ти на мене, аз на тебе\", умишлено саботиране на публични средства, корупция и т.н. Като в огромен басейн от едната тръба влиза вода, от другата - изтича. А басейнът на данъкоплатеца - все празен, докато правителството изземва и преразпределя ресурс за милиони и харчи като за последно. Харчи, а гражданите стават все по-бедни.  Провалите не са изолиран случай, а са неизменни в последните десет години, особено като наближат избори. Верният пазител на хазната на ГЕРБ Владислав Горанов и хората му майсторски извъртат нещата така, че бюджетът се планира на минус, а в края на декември се оказва на плюс, излишъкът се вади като заек от ръкава на факир. Едни сладки милиони се разпределят \"прозрачно\" само с благословията на правителството и без какъвто и да било предварителен дебат. Или се натоварват в джипа на премиера и се раздават на умни и красиви хора по села и паланки. Безсмислените разходи не са ли повод за търсене на отговорност? Не стига само Сметната палата да констатира, трябва и прокуратурата да се намесва. Ех, мечти!", "date": "2019.09.24", "title": " Празният басейн"}
{"url": "https://duma.bg/iliyana-yotova-prizova-da-sme-otgovorni-za-sadbinite-si-n200120", "text": "Днес имаме нужда от силни хора, отговорни за съдбините на България и българския народ, за да може всеки да живее достоен живот. Трябва ни същата увереност на дедите ни отпреди 111 години, които знаеха къде искат да стигнат и как да строят бъдещето. Трябват ни същата воля и сила, независимо от конюнктура, от свои и чужди интереси. Това призова вицепрезидентът Илияна Йотова, която гостува в Троян в Деня на независимостта. Тя определи 22 септември като предизвикателство и отговорност към общество, политици и държавници.  Вицепрезидентът призова често да се вглеждаме в избелелите фотографии от тези паметни събития, защото те ни срещат с хора смели, дръзки, горди. По думите й това са били истински водачи, които имали едно верую и една мисия - да върнат величието на един народ, пет века потъпкван, но съхранил българщината, да строят съвременна, модерна и просперираща България на обединените и независими българи. \"Независимостта е състояние на духа. Ако всеки българин я носи в себе си и има характер да я защитава пред вътрешни и външни сили, то и България ще пребъде като свободна и независима държава. Нека заедно и смело пазим българщината и отстояваме независимостта си\", бе посланието на лидера на БСП Корнелия Нинова във фейсбук по случай обявяването на независимостта на България.", "date": "2019.09.24", "title": "Илияна Йотова призова да сме отговорни за съдбините си"}
{"url": "https://duma.bg/satreseniya-v-turizma-sled-falita-na-tomas-kuk-n200115", "text": "Британският туроператор \"Томас Кук\" обяви вчера фалит, след като не е успял да намери необходимите пари, за да продължи дейността си, и ще започне производство по ликвидация. Така се отменят почивките на стотици хиляди клиенти. Властите ще трябва да организират завръщането в родината на близо 600 000 туристи, клиенти на най-старата туристическа компания в света, от които на 150 000 британци. Това е голямо и тежко събитие, което ще нанесе щети и на българския туризъм, тъй като авиокомпанията държи над 50% от полетите към летищата във Варна и Бургас. Ние ще претърпим значителни щети в случая. Това коментира директорът на Института за анализи и оценки в туризма Румен Драганов. По думите му на бизнеса в България този фалит ще се отрази в две направления. \"Томас Кук\" има значителни задължения към български хотелиери, тъй като съгласно договорите плащането се извършва 60 дни след реализиране на самото пътуване, обясни Драганов. Това означава, че има висящи плащания към български хотели за юли и август. От друга страна, добави Драганов, няма да бъдат реализирани бъдещи пътувания до края на сезона. \"Томас Кук\" е имал планирани полети до 8 октомври. Очевидно е, че и договорите за 2020 г. също няма да могат да бъдат изпълнени, каза още Драганов. Той определи фалита на британския \"Томас Кук\" като \"значително сътресение\" след провала на преговорите с кредитори. Ако и \"Томас Кук\" - Германия, обяви фалит, ще има верига от фалити, която ще предизвика хаос, който вече се наблюдава на редица от летищата в света, допълни анализаторът.", "date": "2019.09.24", "title": "Сътресения в туризма след фалита на \"Томас Кук\""}
{"url": "https://duma.bg/iliya-iliev-promyanata-v-montana-e-nalozhitelna-n200110", "text": "- Община Монтана има изключително стратегическо териториално и географско разположение. Северозападна България се отличава с висок потенциал за развитие на икономиката, селското стопанство и туризма, но независимо от тези благоприятни предпоставки, нашата община Монтана се причислява към общините с най-лоши резултати и липса на бъдеща перспектива. Очевидно, необходима е промяна. - За какви принципи можем да говорим? Проследете развитието на общината в социално-икономическо отношение... Само след 2000 година населението е намаляло с над 15 хил. души. Най-висока смъртност, най-ниска раждаемост, закрито висше учебно заведение и т.н. Кого подкрепят? Един по-задълбочен анализ показва, че общината се развива регресивно, т.е. от ден на ден запада все повече. Правете си изводите какви са тези, които подкрепят досегашния кмет... - Защото като кмет, заедно с управленския екип, ще направим реална промяна към положително развитие на общината и региона. Ще подобрим живота на хората. Ще създадем условия за по-високи доходи. Това може да се направи, стига човек да си го постави за цел.  - Да, това е основното ни мото - \"Да останем в Монтана\". За да се осъществи тази цел, е необходим друг подход в управлението на общината. Ние ще подобрим икономическата среда за малките и средните фирми, както и условията за предприемаческа дейност. Ще подпомагаме високотехнологичните и иновативните проекти, които са присъщи за младите хора. Ще създадем стимули за младите семейства. Име конкретен план как може да реализираме всичко това. - Първото действие, което може да бъде извършено, и то без пари, е да се сведе до минимум административната бюрокрация, като се въведе принципът \"обслужване на едно гише\". Гражданите не трябва да бъдат разкарвани многократно. Сега липсва удобен градски и общински транспорт. Затова ще се направи нова транспортна схема, която да осигурява всекидневна и удобна транспортна връзка на гражданите от общината. Ще гарантираме открито управление и прозрачност при провеждането на обществените поръчки. Местните фирми ще имат възможност да участват активно в този процес. Ще подобрим медицинското обслужване. Събраните суми от такса смет ще бъдат изразходвани най-ефективно. По отношение на запрашеността на въздуха и чистотата на улиците и населените места като цяло има много работа. Доста са нещата, които трябва да бъдат реализирани. - За да възродим икономиката на общината, една от възможностите е да създадем индустриална зона чрез Националната компания индустриални зони (НКИЗ). Това е важно, защото държавата ще насочва инвеститори и ще съдейства при съкращаването на сроковете в съгласувателните процедури. Ще създадем предприятие за стопанисване и експлоатация на земеделските земи и гори. Ще направим също стокова (земеделска) борса и др. Ще създадем по-добри предпоставки на инвеститорите за реализация на техните бизнес планове. Имаме идеи в това отношение и ще ги реализираме на практика, ако гражданите на общината искат реална промяна, която е наложителна за Монтана.", "date": "2019.09.24", "title": "Илия Илиев:  Промяната в Монтана е наложителна"}
{"url": "https://duma.bg/spektakal-za-kulta-kam-mladostta-i-krasotata-v-teatar-azaryan-n200105", "text": "Магическият \"Портретът на Дориан Грей\" - сценична версия и режисура Стайко Мурджев, ще \"оживее\" на сцената на Театър \"Азарян\" на 25 септември от 19 ч. Това е спектакъл за култа към младостта и красотата, за нарцисизма като болест на духа, за тънката линия между изкуството и живота, за хедоизма като начин на съществуване и за това какво се случва с душата, скрита зад външното съвършенство. Спектакъл-амалгама между театър и литература, съчетаващ епохата на Оскар Уайлд и космополитното живеене тук и сега. Спектакъл, търсещ съвременния ключ към едно от най-великите произведения на литературната класика. Плакатът е дело на Радослава Боор Даскалова, фотограф на плаката е Александър Михайлов. Спектакълът се осъществява с подкрепата на общините Благоевград и Гоце Делчев.", "date": "2019.09.24", "title": "Спектакъл за култа към младостта и красотата в Театър \"Азарян\""}
{"url": "https://duma.bg/filmi-posveteni-na-tantsa-gledame-v-lyumier-n200107", "text": "Най-новите филми за класически балет и модерен танц ще бъдат прожектирани в кино \"Люмиер Лидл\" като част от \"Танц филм фест\", както ДУМА писа. От днес, 24 септември, до 30-и любителите на танцовото изкуство ще могат да се насладят на 12 филма от програмата. Сред тях са както утвърдени заглавия, така и премиерни за страната ни филми. Те обхващат няколко категории, сред които класически балет и велики филми за балета, модерен танц, документални творби и фламенко.  \"Аз просто изтанцувах живота си\", споделя създателката на модерния балет Айсидора Дънкан, чийто живот ще може да проследим във вдъхновяващия филм \"Айсидора Дънкан\" на 29 септември от 16 ч. Режисьор е Карел Райс, а в ролята на божествената Айсидора се превъплъщава актрисата Ванеса Редгрейв.   Съществува ли любовта от пръв поглед? Любовта към танца определено е такава. Доказателство е филмът на режисьора Исиар Болайн - \"Юли\", който ще бъде прожектиран на 27 септември от 20 ч. Юли е името, с което се обръща към малкия Карлос Акоста баща му Педро. Карлос Акоста става първият чернокож артист, танцувал Ромео в Кралския балет в Лондон, където славната му кариера на премиер солист продължава цели 17 години. Сред премиерните заглавия се отличава откриващият филм на програмата \"Четиринайсетдневка на режисьорите\" в Кан - \"И след това танцувахме\" на режисьора Леван Акин, на 29 септември от 18.30 ч. Той се превърна и в едно от събитията на тазгодишния фестивал. В средата на този месец главният артист във филма Леван Гелхиани взе отличието за \"Най-добър актьор\" на Международния кинофестивал в Сараево. Приказка за чудото на съществуването, разказана чрез танца, е филмът \"Танц\" на Телмо Еснал. Той ще представи еволюцията на едни от най-автентичните танци в Европа, белязана от кръговрата на природата.  В категорията \"Модерен балет\" ще бъдат показани две изключителни произведения на модерния танц - \"Кафе Мюлер\" за хореографката Пина Бауш (27 септември, 19 ч.) и запис от представлението \"Бежар: Деветата симфония\" (28 септември, 20 ч.) - запис от представлението \"Бежар: Деветата симфония\" от зала \"NHK\" в Токио на 8 ноември 2014 г. Монументална творба, тази балетна постановка събира 250 танцьори и музиканти на една сцена.  Филмът \"Лос Тарантос\" от 1963 г. ще ни представи секси, суровия и каталунски стил на танцуване, който бележи изявата на легендарната танцьорка Кармен Амайя в ролята на Ангустиас. Злочестите любовници във филма се играят от Сара Лесана и хипнотизиращия Антонио Гадес, станал световноизвестен 20 години по-късно с фламенко трилогията на Карлос Саура. Въпреки че навремето е номиниран за \"Оскар\" за чуждоезичен филм, \"Лос Тарантос\" на Франсиско Ровира-Белета е същинско скрито съкровище, непоказвано извън Испания с десетилетия.", "date": "2019.09.24", "title": "Филми, посветени на танца, гледаме в \"Люмиер\""}
{"url": "https://duma.bg/krum-zarkov-bsp-nikoga-ne-e-predlagala-danak-televiziya-n200111", "text": "- Българските обществени радио и телевизия са разтресени от големи скандали. Много се изговори за отстраняването и връщането на Силвия Великова в БНР, което само по себе си беше скандално показно - първо това как може да бъде махната, и после - това какво е влиянието на изпълнителната власт в медията, тъй като тя бе върната след обаждане от премиера. За поредна криза се говори в БНТ - относно нейното финансиране. От години тази телевизия \"виси\" на волята на правителството - колко, кога и как да й се даде. Въпреки че финансирането минава през бюджета, очевидно е, че кабинетът има пълен контрол над обществената медия. Всичко това ни накара да се замислим какви стъпки трябва да бъдат предприети, така че обществените медии да заемат своето място на естествен регулатор в изключително замърсената българска медийна среда.  Данък \"Телевизия\" БСП никога не е предлагала! Такъв данък-такса, ако трябва да сме точни, съществува в българското законодателство от десетки години. Тя не е прилагана досега и не трябва да се прилага! Ние предлагаме тя да бъде официално отменена и вместо това да бъде създаден фонд \"Радио и телевизия\", който да функционира като буфер между парламента, приемащ бюджета, и генералните директори на БНР и БНТ, които го изразходват. - Нашата идея е да идват от бюджета. Говорим за финансиране на обществени медии, затова средствата трябва да са публични. Естествено, фондът ще бъде натоварен със задачата да търси и собствени ресурси чрез реклама и други методи. - Този дебат се е водил още през 1998 г., когато десните и Иван Костов решават да въведат модел на финансиране, подобен на съществуващите в други западни страни. Така и не се е стигнало до реалното му прилагане. Необходимо е да се създаде такъв фонд. В него трябва да влязат както представители на различните заинтересовани министерства, така и на медиите, както обществени, така и частни. Това би трябвало да осигури минималната финансова независимост на журналистите и ръководството на обществените медии така, че те да могат да отразяват спокойно фактите такива, каквито са. Това е изключително важно не само за обществената телевизия, а и за обществената ни среда като цяло. - Сега е разписано, че в него трябва да влизат по един представител на Министерството на финансите и на Министерството на транспорта и информационните технологии. В УС влизат и по един човек от обществените медии и един от частните. Подкрепяме текстът да остане така. Ние искаме фондът най-сетне да бъде създаден. Той е разписан преди 20 години и никога не е започвал да функционира - всеки път с приемането на поредния бюджет влизането му в сила се отлага с година напред. Това просто трябва да престане, време е да започне да действа. - Засега не. Продължаваме разговорите с експерти, с медии и финансисти, за да може да направим разумно предложение за изменения още тази седмица. - Ще предложим той да започне да действа отсега, като следващата година парите от бюджета, които са заделени за БНТ и БНР, да не се представят директно на техните генерални директори, а да бъдат дадени на този фонд, който да започне да оперира с тях. Смятаме да предложим механизъм, с който през този фонд да бъде насърчавано излъчването на българска музика по радиостанциите.  - Това е метод на насърчаването, а не на задължението. Когато някой изпълнява дадени квоти за определено количество българска музика, тогава ще може да получава пари от фонда. Ние не се намесваме в тяхната политика, но ако искат да имат достъп до този ресурс, ще трябва да изпълняват определени изисквания.", "date": "2019.09.24", "title": "Крум Зарков: БСП никога не е предлагала данък \"Телевизия\""}
{"url": "https://duma.bg/datata-n200108", "text": "1820 - РАЖДА СЕ АЛЕКСАНДЪР ДОНДУКОВ-КОРСАКОВ, РУСКИ КНЯЗ, ВИСШ ОФИЦЕР И ДЪРЖАВНИК (УМИРА 1893 Г.). Участва в Кримската война, а по време на Руско-турската война (1877-1878) е командващ 13 армейски корпус. На 20 май 1878 г. пристига в България, за да оглави Временното руско управление. Подкрепя активно всенародното движение на българския народ против решенията на Берлинския конгрес (1878) и съдейства за изграждането на гимнастическите дружества в Източна Румелия. Участва в написването на Търновската конституция, в изграждането на българско здравеопазване, образование, администрация, войска. 1859 - РАЖДА СЕ РАДКО ДИМИТРИЕВ, БЪЛГАРСКИ ГЕНЕРАЛ (УМИРА 1918 Г.). Участва в обявяването на Съединението и в Сръбско-българската война. Като убеден русофил е сред организаторите на детронацията на Александър I Батенберг (1886). Емигрира в Русия, за да се завърне след 11 години. През Балканската война командва III армия, която разбива турците при Лозенград, а като командир на обединените Първа и Трета армия се проявява и при атаките на Люлебургас и Чаталджа. През Междусъюзническата война (1913) е помощник-главнокомандващ на българските войски. Генерал-майор от 1905 г., от 1912 г. - генерал-лейтенант. През 1914 г. е пълномощен министър в Санкт Петербург, с.г. е произведен в чин генерал от руската армия. По време на Първата световна война служи в руската армия. Подава оставка след Февруарската революция през 1917 г. Разстрелян е на 18 октомври 1918 г. заедно с над 100 души близо до кавказкия гр. Пятигорск. 1860 - РАЖДА СЕ ЯНКО САКЪЗОВ, ОБЩЕСТВЕНИК, ПОЛИТИК И ПУБЛИЦИСТ (УМИРА 1941 Г.). Един от лидерите на БРСДП (об.). Учил в Русия, Германия, Лондон и Париж. Един от първите депутати социалисти у нас. Съосновател и редактор на сп. \"Общо дело\". Министър на търговията, промишлеността и труда в правителството на Теодор Теодоров (1918-1919). Като такъв прокарва осемчасовия работен ден. 1896 - РАЖДА СЕ ФРАНСИС СКОТ ФИЦДЖЕРАЛД, АМЕРИКАНСКИ ПИСАТЕЛ (УМИРА 1940 Г.). Пръв нарича 20-те години на миналия век в САЩ \"Ерата на джаза\" и описва най-ярко живота и хората през онова бурно десетилетие. Със съпругата си Зелда изживява години на интензивен светски живот и щедро харчене на пари. В началото на една от неговите истории авторът пише, че \"богатите са различни от вас и мен\". Той обрисува света на привилегированите в своите романи, от които \"Великият Гетсби\" (1925) е най-известен. 1970 - НА ЗЕМЯТА СЕ ЗАВРЪЩА СЪВЕТСКАТА СОНДА \"ЛУНА 16\". Това е първият космически апарат, успял да кацне на Луната и да вземе образец от повърхността й. След прекарани 26 часа и 25 минути модулът за доставка на лунна почва излита от повърхността на Луната. Останалата част от апарата остава там и продължава да предава данни за лунната температура и радиация.", "date": "2019.09.24", "title": "Датата"}
{"url": "https://duma.bg/zhalko-za-lentichkite-n200114", "text": "Само 2% от българите са чували са откриването на нов завод в страната през последния месец. Едва 9% от хората знаят за откриване на завод през последната година, а цели 60% от българите изобщо не могат да си спомнят кога за последно е бил отварян нов завод. Тези данни са от представителното социологическо изследване на агенция \"Тренд\", финансирано от Германо-българската индустриално-търговска камара. Общо 63% от хората биха искали да знаят имената на успешните български предприемачи и компании, но само 39% от участниците в изследването мислят, че може да има успешен бизнес у нас. Други 34% смятат, че успешният бизнес тук е невъзможен. Една трета от българите (32%) казват, че в България е възможна успешна професионална реализация, а 42% твърдят, че не е възможна. Очевидно, българските граждани не споделят впечатленията на премиера Борисов, който миналата седмица при откриването на нови мощности на неговия приятел Кирил Домусчиев в Пещера обяви, че всеки ден, през ден, се откриват заводи. Затова, въпреки че Европа е в рецесия, ние държим над 3% ръст на икономиката. Изследването на \"Тренд\" е направено в периода 2-10 юли т.г., около два месеца след вкарването в употреба на стратегията на премиера с джипа. В дните преди евроизборите, след като се освободи от Цветан Цветанов, той започна да обикаля страната със служебен високопроходим автомобил, за да реже ленти и да открива нови заводи, да инспектира строителството на магистрали и да поздравява работниците със \"Здрасти, наборе!\". Всичко това се излъчва на живо в профила му във фейсбук. Борисов по правило е придружаван от някой от министрите-пудели, които служат за фон на мъдрите Му слова. При тези сюжети той не изпуска да подчертае всеки път, че България се развива в положителна посока. Едва 31% от анкетираните обаче споделят подобно мнение. Други 49% смятат, че тя се развива негативно, а 20% нямат мнение. Тук може само да допълним: \"Жалко за прерязаните лентички.\" ", "date": "2019.09.24", "title": "Жалко за лентичките"}
{"url": "https://duma.bg/kontsert-v-muzikalnata-akademiya-n200104", "text": "Академичният симфоничен оркестър ще изнесе концерт на 25 септември от 18 ч. в зала НМА, бул. \"Евлоги и Христо Георгиеви\" 94. Диригент ще бъде Йордан Богданов от класа на доц. д-р Георги Патриков, солист ще бъде Христо Стоянов - контрабас, от класа на проф. д-р Цветомир Лазаров. В програмата: Увертюра \"Прометей\" и Симфония 8 от Бетовен, Концерт за контрабас и оркестър от Вирджилио Мортари. Входът е свободен.", "date": "2019.09.24", "title": "Концерт в Музикалната академия"}
{"url": "https://duma.bg/mladi-generali-i-ofitseri-si-tragvat-ot-armiyata-n200109", "text": "Умее ли българската държава да пази военните си кадри? Това е сериозен въпрос, който в последно време не се радва на очаквания отговор. Той има продължение... и дали използва подготовката им? Има няколко факта за размисъл. Нека да започнем от частното и да преминем към общото. През август от армията си тръгнаха млади генерали с мотива \"по лични причини\". Няма съмнение, че зад тази формулировка стоят различни човешки истории. Факт е, обаче, че армията остана без 53-годишния бивш командир на Втора Тунджанска механизирана бригада бригаден генерал Костадин Кузмов. Става дума за офицер с четири военни образования - сержантско и висше военно училище, академия и американски колеж. И с опит зад граница. Той беше командир на петия ни пехотен батальон по време на войната в Ирак.  Пак по лични причини си тръгна началникът на НВУ \"Васил Левски\" бригаден генерал д-р Пламен Богданов. Офицер пред доцентура. Вярно е, че наближава пределната възраст за военно звание, но по тази тема по-нататък. Също през това лято назначеният само преди една година за директор на Служба \"Военна информация\" бригаден генерал Пламен Ангелов бе освободен от длъжност. Знае се, че в разузнаването  е задължително нещата да стават на тъмно, но все пак не се разбра точно за какво става дума. \"В интерес на службата\", бяха аргументите на министър Красимир Каракачанов. Имаше някакви претенции от прокуратурата. От МО, обаче излязоха с официално съобщение, че \"разпространените в медийното пространство твърдения за допуснато изтичане на класифицирана информация от служба \"Военна информация\" категорично не отговарят на истината, както не отговарят на истината и твърденията за изтичане на държавни тайни\". Все още няма указ за назначаване на генерала на друга длъжност. Лошото е, че държавата не е признателна към труда и усилията на отиващите си от армията. За споменатите генерали, които се уволниха през август, например, се оказа, че държавна награда няма. Предложение от правителството за освобождаване, указ и толкова?!       Подобна, но в интерес на истината, по-сериозна ситуация имаше по времето, когато министър на отбраната бе Николай Ненчев. Тогава голяма част от висшите офицери, които стигнаха върха на военната пирамида или почти се докоснаха до него, си тръгнаха преждевременно. За началниците на отбраната този резултат беше на сто процента. Без да изпълнят мандата си, като военен №1 се разделиха с армията вицеадмирал Румен Николов и генерал Константин Попов. По това време подадоха рапорт за уволнение командирът на ВВС генерал-майор Румен Радев и заместник-командващият СКС генерал-майор Златко Златев. Бригаден генерал Димитър Шивиков свали пагоните не само преди доказване на отправените към него обвинения, но и след горещата подкрепа на премиера.    Но да отидем към общото. Законът е така написан и гласуван, че военните кадри у нас си тръгват учудващо рано. И никой не смее да пипне пределната възраст за военно звание, чието навършване означава край на военната професия. Съдете сами. Полковникът си тръгва на 56 години, бригадните генерали и генерал-майорите на 58, генерал-лейтенантите - на 59, и генералите на 62 години. А младшите офицери, майорите и подполковниците си отиват заедно - на 55 години! Въпросителните и удивителните обаче продължават. Неотдавна МО ни предложи промени в Закона за резерва на въоръжените сили. Един факт изумява. Пределната възраст за водене на военен отчет на резервистите и запасните с военна подготовка за войниците (матросите), сержантите (старшините), офицерските кандидати и младшите офицери е... 55 години. Т.е. в момента, когато някой от тях напусне армията, с натрупана през годините подготовка, вече по закон армията се лишава от неговите услуги. Приблизително така стои въпросът и с останалите офицери. Защото за старшите офицери тази възраст е 60 години, а за генералите и адмиралите - 63. Началникът на отбраната, например, се уволнява на 62 години, изкарва една година в запаса и - край със задълженията за защитата на Отечеството. Всичко това на фона на проблемите с осигуряването на подготвен запас и резерв. Някой трябва да се усети какво всъщност е сътворено. На първо място това е законодателят.   ", "date": "2019.09.24", "title": "Млади генерали и офицери си тръгват от армията"}
{"url": "https://duma.bg/23-postanovki-ot-balgariya-i-sveta-predstavyat-na-%E2%80%9Epiero-2019%E2%80%9D-n200106", "text": "Единайсетото издание на Международния куклено-театрален фестивал за възрастни \"Пиеро\", отличен от Европейската фестивална асоциация с Европейски лейбъл за значимост и иновативност (2019-2020), се открива днес, 24 септември. В продължение на 6 дни проявата ще събере 350 участници от цяла България и света. Десетки са съпътстващите събития - концерти, изложби, премиери на книги, панорама на българската анимация. 23 заглавия на най-добрите български куклени трупи и международни участници от Италия, Испания, САЩ, Сърбия, Полша и Япония ще може да види публиката в Стара Загора.  По специална покана на МКТФВ \"Пиеро\" България за първи път ще посети японския театър НО, обявен от ЮНЕСКО за световно нематериално културно наследство. 11 постановки ще се съревновават в основната конкурсна програма, а седемчленно международно жури ще определи носителите в категориите най-добър спектакъл, водеща мъжка и женска роля, музика, сценография и нови форми. Голямата награда за принос в куклено-театралното изкуство се присъжда на проф. Валентин Стоянов, предвидена е и награда на младата публика.  НАТФИЗ ще бъде представен от възпитаниците на проф. Жени Пашова с \"Кръговрат\". Спектакълът се роди в края на отминалия сезон сред овациите на фестивалната публика на \"Малък сезон\" в ТР \"Сфумато\". Преди седмица беше представен на Международния фестивал \"Виа Понтика\" в Балчик, а след Стара Загора ще се отправи към Международния куклен фестивал в Баня лука, научи ДУМА от Десислава Димитрова, гл. експерт ВО на академията.", "date": "2019.09.24", "title": "23 постановки от България и света представят на „Пиеро 2019”"}
{"url": "https://duma.bg/hristo-monov-s-puskaneto-na-ubiets-obediniha-obshtestvoto-n200112", "text": "- Явно за тези съдии, конкретно за председателстващия състава Калин Калпакчиев и за едната съдийка, това е възможно. А то е възможно, защото тези хора отдавна работят, за да дискредитират един от основните стълбове на държавността - правосъдната система и вярата на хората, че тя гарантира спазването на законите и получаването на справедливост срещу тези, които са ги нарушили. Виждате, че те се опират не на характеристиката от официалната институция, а на характеристика, написана от една доста компрометирана в действията си спрямо България неправителствена организация. Тази организация спекулира с наименованието си, защото истинските Хелзинкски комитети, които бяха ориентирали дейността си към спазването на правата на човека в страните от бившия соцлагер, се разпуснаха отдавна. Този във Виена престана да съществува още в 90-те години, след падането на стената.  - Още от задържането му за убийството на Андрей те са непрекъснато до него. Те може би са и мостът на влияние към двамата съдии, като подозирам, че този мост е бил не само идеен, но и финансов. - Убиецът се отърва от всякакво имущество в Австралия, за да не поискаме да плати наложената му сума за обезщетение. - Нищо. Въпросните съдии подвеждат обществото в своите мотиви, като твърдят, че той бил се изплатил. А става дума за една сума, която се равнява на 1% от дължимото и която той трябваше да получи от Съда по правата на човека в Страсбург. Той заведе това дело, тъй като, видите ли, нашата държава не му давала да работи в затвора, и страната ни беше осъдена да заплати 3000 евро. Българският съд се разпореди тези пари да отидат не в неговата сметка, а като част от обезщетението към нас. Той самият не е платил нищо, но въпреки това съдиите казват, че той бил започнал да плаща и обезщетение. Което е още една от лъжите, с които тези мотиви изобилстват. Да оставим настрана факта, че решението на съда се появява три дни след заседанието, за да може през това време, точно в навечерието на празника на Независимостта, да дойдат от Австралия телевизионни екипи, които да заснемат как \"взимаме булката\" от затвора. - Ние го правим в момента. Едно възможно действие подсказа публикация на бившия главен прокурор Никола Филчев. Още във вторник ще внесем със съпругата ми искане до градската прокуратура и ще се обосновем с това, че въпросният състав, който е взел решението, не е независим. Той е безкрайно зависим и пряко свързан с БХК и с някои политически партии. Те се базират на едно решение, което беше взето по времето на т.нар. правосъден министър Христо Иванов - че подобни  убийци като този могат да искат предсрочно освобождаване чрез своите процесуални представители, а не чрез администрацията на затвора. Това се практикува още от мига на задържането му за убийството на Андрей. Убиецът дори се гордее, че това става чрез неговото дружество, което не знам защо бе позволено да бъде учредено.  - Точно така. Не знам друга страна, в която затворниците имат такива права. Наглостта на Христо Иванов бе стигнала дотам, че той беше включил този убиец в работна група за изработването на нов закон за изтърпяване на наказанието! Имаше дори парламентарен въпрос към него по този повод. - Тя се плете от момента, в който той е задържан за убийството на сина ми. Тогава две журналистки в един парцал, който вече не съществува, пуснаха версия за някакви цигани, които били нападнати от сина ми, пък добрият самарянин австралиецът ги спасявал и не от други подбуди е размахвал нож в центъра на София. Няма такова нещо, чиста лъжа. Но тя беше много удобна по време на следствието и на съдебните заседания. Много пари тогава семейството му пръсна, финансовите инжекции към БХК бяха огромни. Явно, че някои хора може би са били съблазнени от предлаганото. Неслучайно при излизането си той изкрещя името на отстранения вече шеф на затвора - може би искаше да му напомни: ти друго ми беше обещал, че аз оттук с фанфари ще изляза пред камерите на някоя австралийска телевизия. - Съдейки по обществената реакция, хората са възмутени. Завчера на улицата в центъра на София за 15 минути ме спряха трима души, двама от тях казаха, че вече обществото се организира и ще дойдат на митинга срещу пускането на убиеца и за оставката на съдиите, които са взели решението. Този митинг се организира чрез мрежите  на 26-ти в четвъртък от 18 ч. на пл. \"България\" пред НДК и ще има едно шествие до лобното място на сина ми, което по ирония е до Съдебната палата. Хората смятат, че това решение е подигравка с България. Аз лично съм категоричен, че тези съдии нямат място в съдебната система. Не знам как съдията Калпакчиев може да погледне хората в очите. Разбирам, че от два дни той се крие вкъщи като мишок, не смее да излезе дори. Мисля, че този път минаха границите в наглостта си, настъпиха обществото много здраво и всички реагират независимо на какви години са и с какви политически възгледи. Те успяха да направят това, което 30 години не се е случвало - да ни обединят. Благодаря на соросоидите, браво на тях.    - Ами, потресени са. Какво казваме на децата си с подобни случаи - че нямаме държава? Малката ми дъщеря тръгва в осми клас и бяхме заедно в училището при откриването на учебната година. Цялостната атмосфера ме порази, тя говори за абсолютен ценностен разпад в образованието. Много бих искал да поговорим малко за това. Преди 15 септември в медиите всеки път се появяват битовизми - свършили ли са ремонтите, дошли ли са учебниците, какви дрешки и ранички ще купим на децата си. Но съществените въпроси никога не се задават - какво учат нашите деца, какви личности формираме, какви ценности, за какво ги мотивираме в ХХI век. Та, в това обикновено квартално училище единственото, с което се похвалиха при откриването на годината като постижения на техните ученици, беше демонстрации по кикбокс. - Кикбоксът е бой с ръце и с крака, в Тайланд най-много е разпространен, има го в разни филми, в евтини екшъни. Отначало го приех като проява на лош вкус, после си казах, че това е  метафора на българското училище. В този живот, който сме създали за нашите деца, не са необходими високи академични постижения, а умения по кикбокс и оцеляване в джунглата. Дотам сме се докарали. Защо го няма дебатът за това какво учат нашите деца? Сведохме го до скандалите с учебниците по история за Х клас. И понеже споменах десети клас, в последните години по различни поводи, на различни форуми, в различни разговори съм питал част от авторите на закона, ще има ли матури за Х клас. Категорично казаха не, това било само за децата, които решат да приключат с първия гимназиален етап своето образование. А сега разбраха, че повечето деца ще продължат до XII клас, хайде - сложиха матура. И веднага се появиха в сайтовете обяви за курсове за подготовка за матура след Х клас. - Това не е ли още едно обезценяване на образованието? А родителите ще трябва да натоварим и бюджета си - най-евтиният курс по математика в София е 950 лв. Някои деца сега се организират в приятелски групи в социалните мрежи - решили са на въпросното национално външно оценяване да предадат бели листа. Ако това направят, значи че в това поколение все още има съпротивителни сили срещу безумните непрекъснати промени, има позиция на граждани. От тези промени и децата, и учителите загубиха интерес към училището, към истинските ценности, които то трябва да формира. Ето, останаха броени дни до Хелоуин. Хайде да направим експеримент: да отидем в 10 произволно избрани училища, 5 в София и 5 в провинцията, и да видим в колко от тях децата една седмица преди това ще бъдат включени в подготовка. За какво? Още отсега мога да кажа, че в 9 от тях ще се подготвят за Хелоуин, не за будителите.  - Ние живеем в едно общество, което е силно агресивно по моделите на поведение, които предлага. Като започнем от политическото ниво - нашият премиер не печели избори, той казва \"ние ги бихме\". Никой не ни е виновен, че ни управлява еднокнижник, нали? Ние какви сме, щом сме позволили да ни управлява? Езикът в парламента какъв е? Да не говорим за агресията в т.нар. дигитално пространство, в което живее това онлайн поколение, родено в сегашния век, или за филмите, които изобилно му се предлагат. Ние сме това, което виждаме и чуваме. И когато виждаш и чуваш само агресия, само агресивни способи за решаване на най-елементарните конфликти, а такива в училище несъмнено възникват, защо да се учудваме, че проявите са все по-чести и по-драстични? Не са виновни децата, не е виновна само държавата. Пак ще кажа за първия учебен ден - докато звучеше химнът, някои  родители си пушеха цигарите и си седяха по пейките. И в училището, и в семейството не сме създали на децата си условия, да имат уважение към истинските ценности, пък и към самите себе си. Държавата, това сме ние. Каквато държава сме направили, в такава ще живеем.", "date": "2019.09.24", "title": "Христо Монов:    С пускането на убиец обединиха обществото"}
{"url": "https://duma.bg/evroparlamant-n200113", "text": "Европарламентът одобри резолюция, в която СССР се обвинява наравно с хитлеристка Германия за началото на Втората световна война - заради пакта за ненападение Молотов-Рибентроп. Западът винаги се е нахвърлял да опоска като вредител приноса на СССР за 9 май. Сега обаче ЕвроПАРЛАМАНТЪТ отива още по-далеч, но не само защото омесва една парлама от историята, а защото поставя праведника до сатаната. Преди Хитлер да се развилнее из Европа, Кремъл предлагаше на Великобритания и Франция антихитлеристки съюз. Срещу такъв съюз с неговото военно превъзходство фюрерът, склещен от запад и изток, нямаше как да се разпищоли. Нямаше да се стигне и до най-кръвопролитната война в човешката история. Но Лондон и Париж отхвърлиха идеята на Москва, а сега излиза, че виновницата е тя. А всъщност Великобритания и Франция са първите, които трябва да се поставят до Хитлер като виновници за войната. Те носят вина и за смазването на Чехословакия през 1938-1939 г., когато отказваха да й помагат с военна сила срещу Хитлер. Докато Москва им предлагаше заедно да защитят Чехословакия и бе готова да изпрати войски там. Но британско-френската марионетка Полша не разреши преминаването на съветски войски през нея за Чехословакия. Заради това Полша заедно с Лондон и Париж трябва да бъдат поставени редом до Хитлер, но както виждаме ЕвроПАРЛАМАНТЪТ прикри сатаните, за да очерни разума.  Варшава е крояла планове за Велика Полша от Балтийско до Черно море и открито е казвала на Берлин, че е готова да се включи в плановете му за унищожаването на СССР. Още през 1934 г. Варшава сключва с Хитлер договор за ненападение. Москва е предлагала помощ и на Полша, преди Хитлер да нападне тази страна, но и тя бе отхвърлена. Историкът от САЩ Уилям Ширър писа, че \"поляците показаха непостижима глупост\". И сега за тази глупост на Полша изкарват виновна Москва. Впрочем Полша е сред инициаторите на резолюцията.  Москва бе последната страна, която подписа договор с Хитлер за ненападение - преди нея същото сториха общо 10 държави. Сега я изкарват грешница, задето последна е направила същото и се е самозащитила. Дори върлият русофоб Чърчил е бил категоричен, че не й оставало друго, за да се защити. Какво ли я чака Европа с такава сатанинска фалшификация на историята?  ", "date": "2019.09.24", "title": "ЕвроПАРЛАМАНТ"}
{"url": "https://duma.bg/vitseprezident-i-tsaritsa-aplodirat-zheni-stil-n200101", "text": "Вицепрезидентът на България Илияна Йотова и Н.В. царица Маргарита бяха сред гостите, аплодирали представянето на най-актуалната колекция на модна къща \"Жени стил\" с дизайнер Евгения Живкова. Представители на дипломатическите и политически среди, на модния, културен и бизнес елит, журналисти и известни личности също с интерес наблюдаваха ревюто на 60 облекла, разпределени в 9 теми с изчистени линии и функционалност, обединени с името \"Минималистичен шик\". Събитието се състоя в зала 3 на Националния дворец на културата, и освен с покани, за първи път беше отворено за посетители с билети. Материите, цветовете и десените в колекцията са подбрани така, че да могат да се съчетават помежду си. Именно това придава на облеклата шикозен вид. Използваните материи са вълна, кашмир, тафта, шифон, трико, дантела и коприна. Цветовете включват тъмно синьо, цикламено, черно, бяло, сиво и тюркоазено, а десените са дюс, каре, жакард (наподобяващ дамаска), флорални мотиви и райе.", "date": "2019.09.24", "title": " Вицепрезидент и царица аплодират \"Жени стил\""}
{"url": "https://duma.bg/premiera-na-knigata-sofiyski-magosnitsi-3-n200103", "text": "След успеха на \"Софийски магьосници\" и \"Софийски магьосници. Самодивите от Странджа\" веднага след ексклузивното й представяне на Aniventure Comic Con ИК \"Сиела\" пусна и третата част от поредицата - \"Софийски магьосници 3: Вещиците от Витоша\" от Мартин Колев. По повод завръщането на любимия герой на мнозина, магьосници и вещици се събират на магично събрание на 25 септември от 19 ч. в \"City Stage\" в подлеза на НДК. Завръщането на Свилен, Ванина, Морков и цялата шайка; световната премиера на песента \"Дай ми, мале, да летя\" в изпълнение на Катерина Симеонова; среща с един Свилен, който към момента краде животи по всички билбордове из столицата (в ролята: актьорът Александър Алексиев); светкавици и с огнени заклинания на живо; най-вещерският възможен сетлист; страшни коктейли и др. очакват присъстващите. Входът е свободен.", "date": "2019.09.24", "title": "Премиера на книгата \"Софийски магьосници 3\""}
{"url": "https://duma.bg/140-dushi-palzyaha-zaradi-izkustvo-n200099", "text": "140 души пълзяха в рамките на проява, организирана от авангардиста Уилям Поуп Ел в Ню Йорк, предаде ДПА. Доброволците бяха избрани така, че да отразяват етническото и културно разнообразие на града на небостъргачите. Участниците се придвижваха на четири крака по 3-километрова отсечка в Манхатън, простираща се от Гринуич вилидж до Юнинън скуеър. Целта на пърформанса е била непознатите да се откажат от физическите си привилегии и да приемат с насмешка своя социален и политически статус. Авангардистът Поуп Ел е роден през 1955 г. в Ню Джърси. Известен е със своите солови пропълзявания в различни градски среди. Но при последната си масовка творецът стоя прав. Процесията от пълзящи хора привлече вниманието на случайните минувачи, които се спираха да я гледат или я придружаваха за кратко по пътя й. Повечето от участниците носеха наколенки и спортна екипировка.", "date": "2019.09.24", "title": "140 души пълзяха заради изкуство"}
{"url": "https://duma.bg/igra-na-tronove-triumfira-na-emi-n200102", "text": "Култовата сага \"Игра на тронове\" триумфира с 12 отличия на 71-ата церемония по връчването на наградите \"Еми\" в Лос Анджелис. Осмият сезон на хитовата поредица на телевизия НВО печели за четвърта година. След като бе удостоен с номинации в общо 32 категории, все пак взе отново приза за най-добър драматичен телевизионен сериал. Със статуетка за най-добър комедиен сериал, за най-добра актриса в комедийна роля (Фийби Уолър-Бридж), както за най-добър сценарий и режисура се сдоби Fleabag и така се превърна в най-голямата изненада на вечерта. За най-добър актьор в главна роля в драматичен сериал бе признат Били Порър за участието му в Pose. Аналогът на награда при жените отиде при Джоди Комър за Killing Eve. Най-добър актьор в комедиен сериал стана Бил Хейдър за \"Бари\". Отличието за най-добър актьор във второстепенна роля в драматичен сериал отиде при Питър Динклидж за \"Игра на тронове\", а сред дамите - при Джулия Гарнър за Ozark. За най-добър актьор във второстепенна роля в комедиен сериал бе обявен Тони Шалуб за The Marvelous Mrs. Maisel, при жените - Алекс Борштейн за The Marvelous Mrs. Maisel. Призът за най-добър минисериал бе присъден на \"Чернобил\", който се сдоби общо с 10 награди. Най-добър телевизионен филм е Black Mirror: Bandersnatch. Най-добър актьор в минисериал или филм - Джарел Джером за When They See Us, а при представителки на нежния пол - Мишел Уилямс за Fosse/Verdon. Най-добър актьор във второстепенна роля в минисериал или филм е Бен Уишоу за A Very English Scandal, сред дамите - Патриша Аркет за The Act. The Marvelous Mrs. Maisel получи общо 8 отличия, Free Solo - 7, а Fleabag - 6 статуетки.", "date": "2019.09.24", "title": "\"Игра на тронове\"  триумфира на \"Еми\""}
{"url": "https://duma.bg/kongresat-kroi-nov-impiychmant-sreshtu-tramp-n200131", "text": "Демократическата партия (ДП) в Конгреса на САЩ може да предприеме импийчмънт срещу президента Доналд Тръмп, ако се установи, че той временно е блокирал отпускането на военна помощ за Украйна, за да принуди президента й Владимир Зеленски да разследва дейността на бившия вицепрезидент Джо Байдън и сина му Хънтър в Украйна. Според демократите такова разследване може да се тълкува като неправомерно деяние. Това заяви по Си Ен Ен конгресменът демократ Адам Шиф. Демократът Байдън се очертава като основен конкурент на Тръмп за президентските избори догодина. В интервюто Шиф бе попитан има ли основания за импийчмънт, ако се окаже, че Тръмп в телефонния му разговор през юли със Зеленски е оказвал натиск, за да го принуди да разследва Байдънови. Конгресменът отговори, че положението за импийчмънт е заложено в законодателството на САЩ \"не като първо, а като последно средство, когато другите лекарства вече не помагат\". \"Ако президентът задържа военна помощ и едновременно се опитва да сплаши чуждестранен лидер и го кара да направи нещо неправомерно, например, да поиска намирането на компромат за претендента за президентския пост, то тогава това (импийчмънтът) представлява единственото средство, което е равностойно на тежестта на извършеното зло\", поясни Шиф. В телефонния разговор Тръмп \"примерно осем пъти\" е казвал, че Зеленски трябва да съдейства на президентския адвокат Рудолф Джулиани, който настоява за разследване на Байдънови в Украйна, писа \"Уолстрийт джърнъл\". Джулиани смята, че Байдън като вицепрезидент на САЩ може да е оказвал натиск върху Киев да спре разследването срещу украинската газова компания \"Бурисма\", която е свързана със сина му. Този натиск може да се тълкува като конфликт на интереси. Киев твърди, че Байдънови не са уличени в престъпления.  Демократите в Камарата на представителите вече разследват разговорите на Тръмп със Зеленски. Те предполагат, че Тръмп, Джулиани и други лица от най-близкия президентски кръг се опитват да накарат Украйна косвено да помогне за преизбирането на Тръмп.  Импийчмънтът обаче едва ли ще бъде успешен, защото решаваща дума има 100-членният Сенат, а там демократите няма как да съберат 2/3 гласове, за да отстранят Тръмп, след като опонентите им републиканци имат 53 места.", "date": "2019.09.24", "title": "Конгресът крои нов   импийчмънт срещу Тръмп"}
{"url": "https://duma.bg/staya-za-svalyane-na-naprezhenieto-predlaga-turtsiya-n200100", "text": "Хотел в Турция предлага на своите гости оригинална услуга - прекарване на време в \"стая за сваляне на напрежението\". В нея може да се чупят съдове, да се разбиват компютри, телевизори и други предмети, съобщи РИА \"Новости\". Облечени в специално защитно облекло, всеки желаещ има възможност да излее натрупалата се ярост. Идеята на собствениците на хотела в Алания е да разнообразят почивката на туристите. Услугата rageroom се ползва предимно от мъже на възраст между 18 и 39 години, свързани с бизнеса и с информационните технологии. Помещенията против стреса са посещавани най-често от туристи от скандинавските държави, Германия, Холандия и Великобритания. Подобен подход за намаляване на напрежението е описал полският писател-фантаст Станислав Лем в своите \"Звездни дневници\".", "date": "2019.09.24", "title": "Стая за сваляне на напрежението предлага Турция"}
{"url": "https://duma.bg/misteriya-s-pochinaliya-balgarski-boksor-n200095", "text": "Пълна мистерия се оказа сагата около починалия български боксьор в Шкодра, Албания. Оказа се, че това не е Исус Величков, както оповестиха от Българския професионален боксов съюз (БПБС), а братовчед му Борис Станчев. Той е излязъл на ринга със самоличността на Величков, като не е ясна причината за подмяната. Станчев е участвал в мач в категория \"перо\" срещу местния представител Ардит Муря, като срещата беше прекратена в четвъртия рунд, когато българинът припадна. Той веднага е получил помощ от медицинския екип, който го е върнал в съзнание, но впоследствие Станчев издъхна в близката болница, като има съмнения, че е получил инфаркт. \"Никак не ми се иска да е така, но ако излезе истина, това е престъпление от най-висока класа. Документите, които са искани за тази среща в Албания, са абсолютно изрядни. Те са дошли с личната карта на Величков и с международния му паспорт. За да участва в състезание от такъв ранг, той трябва да притежава три документа - лиценз, който Величков притежава, оторизация и разрешение от федерацията и медицинско. Тези документи той ги има на името на Величков. Ако е истина... това е недопустимо\", обяви пред бТВ Венцислав Николов, който е международен съдия и член на УС на БПБС. \"Той играе от 2018 г. с моята карта. Каза няма проблем, треньорът знае. Почивай в мир, шампионе. Винаги ще те носим в сърцето си\", обяви Величков. Сестрата на починалия боксьор Анита Станчева пък се усъмни в убийство. Според нея целият случай е щял да бъде потулен, защото семейството е ромско. \"На 1000% не се съмнявам, че той бе убит. Голяма част от видеоклипа е отрязана и оригиналното видео го няма никъде. И защо на брат ми му е позволено да се качи на ринга с други имена не разбирам, кой му даде това право ли? Неговият така наречен треньор, който напусна Албания, веднага след като научил, че брат ми е починал\", написа във фейсбук Станчева.", "date": "2019.09.24", "title": "Мистерия с починалия български боксьор"}
{"url": "https://duma.bg/prandi-ostava-do-olimpiyskata-kvalifikatsiya-n200094", "text": "Силвано Пранди ще води националния отбор по волейбол на България до олимпийската квалификация през януари. Членът на УС на федерацията Любо Ганев съобщи, че смяната на италианеца не е била обсъждана след фиаското на Евро 2019, където \"лъвовете\" отпаднаха на 1/8-финал след 1:3 гейма от Словения. \"Ако не спечелим квалификацията, самият Пранди каза, че няма да е мотивиран да води отбора през 2020 г. А ние трябва да мислим за новия олимпийски цикъл, който е 5-годишен. Нека не търсим вината в треньора. Няма как да го упрекваме, че при важни топки, грешим на сервис, или че не можем да отиграем елементарни топки, или че при извадена топка в защита не можем да я вдигнем. Това треньорът няма как да го направи. Ако нашите бяха играли поне на 80%, всичко щеше да бъде различно\", каза Ганев при откриването на \"Европейската седмица на спорта #BEactive\" в \"Арена Армеец\". ", "date": "2019.09.24", "title": "Пранди остава до олимпийската квалификация"}
{"url": "https://duma.bg/grisho-sreshta-britanets-v-chandu-n200096", "text": "Григор Димитров (№26 в света) ще играе с Даниел Еванс (Вбр, №48) на АТП 250 турнира в Чънду, Китай ($1 213 295). Като четвърти поставен българинът почива на старта, а втората ракета на британците победи Бай Йен (Кит) с 6:3, 4:6, 7:6 (4). Досега водещият ни тенисист е срещал два пъти този съперник, като двамата са си разменили по един успех. Гришо бие на тревата в Ийстбърн 2011 г., докато Еванс печели на твърдата настилка във Вашингтон 2016 г. В ранглистата Димитров регресира с позиция с 1432 т., но тази седмица няма да брани точки и може само да прогресира. При жените Виктория Томова скочи с 31 места до №150 с 422 т. Миналата седмица в Осака българката мина през пресявките и първия основен кръг, след което беше спряна от световната №4 Наоми Осака (Яп), която впоследствие триумфира в родния си град.", "date": "2019.09.24", "title": "Гришо среща британец в Чънду"}
{"url": "https://duma.bg/salzi-na-momiche-stavat-kristali-n200098", "text": "Плачещото със сълзи под формата на кристали арменско момиче Сатеник Казарян озадачава медицинската общност, съобщи телевизионният канал \"Мир 24\". Възможно е девойката да страда от цистиноза - вродено нарушение на метаболизма на аминокиселините, при който в човешкия организъм се образуват кристали на цистина. Всяка сутрин очите на Сатеник секретират малки кристалчета, като за ден може да се появят около 50. Момичето се оплаква, че животът й се е превърнал в ад. Сатеник потърсила помощ от офталмолог и невропатолог, но след като й предписали капки и антибиотици, на практика състоянието й се влошило. Поради тази причина Казарян спряла приема на лекарства. Заместник-министърът на здравеопазването на Армения - Оганес Арутюнян, заяви, че в близко време ще бъде направена консултация, за да могат медиците да открият причината за образуването на кристали в очите на момичето и да й назначат лечение. Случаят на Сатеник Казарян не е първият в света. По-рано подобно заболяване бе открито у жители на Бразилия и Ливан.", "date": "2019.09.24", "title": "Сълзи на момиче стават кристали"}
{"url": "https://duma.bg/bozhidar-andreev-goni-i-medal-ot-tokio-n200097", "text": "Божидар Андреев (73 кг) ще гони и олимпийски медал. Българският щангист, който заслужи бронз на Световното в Патая, Тайланд, смята, че вече има сили за отличие и на Игрите в Токио. \"Щастлив съм, че след европейското злато в Батуми пролетта, сега вече имам и медал от Световно. С моя треньор Пламен Братойчев вървим крачка по крачка. В Тайланд беше оспорвана битка и се радвам, че успях да спечеля отличие за България и за родните щанги. Ще се радвам, ако стана и Спортист №1 на България\", обяви на прибиране от Тайланд 22-годишният Андреев. \"Божидар тепърва ще разкрива своя потенциал. Подготовката за това Световно беше нарушена заради лека операция. В Патая той се представи отлично, но има още какво да покажем. Само да е здрав\", каза Братойчев. В Азия от българите медал заслужи и Юндер Бейтула (81), който се окичи с бронз в изтласкването, като се нареди пети в двубоя.", "date": "2019.09.24", "title": "Божидар Андреев гони и медал от Токио"}
{"url": "https://duma.bg/stranata-na-mandela-goni-chernokozhi-migranti-n200132", "text": "На 8 септември група хора, въоръжени с тояги, проведоха поход в Йоханесбург, призовавайки африканските мигранти да напуснат най-големия град в Южноафриканската република (ЮАР). След демонстрацията, при която загина един човек, а петима бяха ранени, последва бурна седмица от смъртоносни атаки срещу африкански емигранти и като цяло срещу бизнеса, ръководен от емигранти.  Насилието се засили още през август, когато силни ксенофобски настроения се разразиха в градовете Претория и Йоханесбург, в които са се установили най-много емигранти от различни африкански държави. Агресията на южноафриканци заплаши дипломатическите отношения на ЮАР с редица държави на континента, най-вече с първата икономика в Африка - Нигерия. През последните години нападенията срещу чуждестранния бизнес в ЮАР се превърнаха в \"дежурно\" явление, заради нарастващото неудовлетворение от увеличаващата се безработица, която в момента е с ръст от около 29% за десетилетие. Около 60 души са били убити при нападения срещу емигранти през 2008 г. и най-малко седем през 2015 г. Според Сомадада Фикени, политически анализатор от Южноафриканския университет, причините за вълненията са многобройни. \"Комбинацията от проблема с чуждестранните граждани, обвинявани за много неща, които не вървят добре в страната, от правоприлагането, икономическите условия и недоброто управление,  между чуждите и местни жители\", споделя той пред \"Ал Джазира\" от Претория.  Непосредствено след атаките от 8 септември нигерийското правителство изтегли посланика си от Претория и обяви, че няма да присъства на срещата на Световния икономически форум за Африка, която се проведе в Кейптаун в началото на месеца. В ЮАР живеят около 100 000 нигерийци. Съветниците на президента Мухамаду Бухари обявиха, че е взето решение за доброволно репатриране на нигерийски граждани от ЮАР поради заплаха за техния живот и безопасност. Авиокомпанията \"Еър Пийс\" предложи да превози безплатно всички нигерийци, желаещи да напуснат ЮАР и да се завърнат в родината. Повече от 600 нигерийци са пожелали да се възползват от тази възможност. Насилието предизвика още репресивни атаки срещу южноафрикански фирми в Нигерия и временното закриване на дипломатическите мисии на ЮАР в столицата Абуджа и в най-големия град Лагос.  Целенасоченото невежество на правителството на ЮАР доведе до широк негативен отзвук не само в региона, но и в международен план. Страната на Нелсън Мандела, която бе вдъхновител на идеите за мир, равенство и просперитет сред африканските нации и която първа започна да пропагандира панафриканизма, днес се нарежда  Разочарованието от неосъществените мечти оставят дълбоки рани не само у народа на ЮАР, но и в останалите нации на Черния континент. Като последица от ксенофобските атаки се появиха силни призиви за бойкот на ЮАР на целия континент. Замбия и Мадагаскар отмениха приятелски футболни срещи срещу Южна Африка, докато Танзания дори стигна до отмяната на всички полети до страната.  Немалко влияние за изблиците на омраза от страна на южноафриканците към емигрантите в страната оказва и поведението на политическите среди, които използват ситуацията, за да извличат облага за себе си. Високото ниво на безработица в страната, както и липсата на икономически възможности ескалират в открита враждебност и агресия срещу чуждестранния бизнес. Това е така, поради убеждението на местните, че емигрантите крадат работните им места. Специален пратеник на президента на ЮАР Сирил Рамафоса поднесе дълбоки извинения на нигерийското правителство след поредицата от смъртоносни ксенофобски атаки. Джеф Радеб, понастоящем министър на енергетиката на ЮАР, бе в Абуджа на 16 септември и да поднесе официално извинение за случилото се. \"Инцидентът не представлява това, което ние (в ЮАР) отстояваме\" каза Радеб, добавяйки, че южноафриканската полиция \"няма да остави необърнат камък, докато не се открият виновниците за атаките.\"  Изглежда, че засега дипломатическата криза между двете водещи икономики в Африка затихна. Освен стотиците нигерийци, които се завръщат в родината си, повече от 700 души от други страни, включително Малави и Зимбабве, потърсиха убежище в южноафриканските общински центрове. Рухването на държавата на апартейда и въвеждането на демократичното управление през 1994 г. представляваше ново начало за ЮАР. Масово са засилиха надеждите, че създаването на демократичните институции ще наложи политика, която постепенно ще облекчи бедността и неравенството. Но петнадесет години от знаменитите събития, които позволиха на Нелсън Мандела да стане първият демократично избран чернокож президент на ЮАР,  на страната и за целите, заложени в нейните макроикономически програми по отношение на бедност и неравенство. На общо ниво еуфорията от 1994 г. се изправи срещу задълбочаващото се неравенство, нарастващата безработица, пандемията срещу СПИН и ширещата се престъпност.  След първите демократични избори през 1994 г. партията Африкански национален конгрес (АНК) доминира на политическата сцена в страната. Първият мандат на правителството на АНК беше до голяма степен характеризиран от законодателни промени с цел създаване на нерасова и демократична държава. Правителството се стремеше към демократични политики и практики, за да осигури система на контрол и балансиране на правомощията. Това основно означаваше независимост на съдебната система, насърчаването и защитата на медийната свобода и отчетността на политическите институции. И макар че институциите на демокрацията са разработени и ролята на ЮАР на континента се засилва, предизвикателството за икономическо издигане на най-бедните южноафриканци остава основополагащо за успеха на прехода. Програмата за възстановяване и развитие и Стратегията за заетост и преразпределение не успяха да решат въпроса за икономическото развитие и устойчивия растеж. Ефикасността на тези програми остава спорна. Комбинацията от социални политики в някои области и на консервативна макроикономическа програма в други доведе до разместване на върха на класовата структура, но остави най-голямата част от населението точно там, където беше: маргинализирана, бедна и преобладаващо черна. Високите проценти на престъпност и насилие причиняват широкото чувство на несигурност и страх, които подкопават доверието на хората в процеса на демократизация. Бедността в ЮАР има расови, полови и пространствени измерения, пряк резултат от политиките на последователните колониални, сегрегационни и апартейдни режими. Бедността е разпределена неравномерно сред деветте провинции. Провинциалните нива на бедност са най-високи за Източния нос (71%), Свободна държава (63%), Северозападен (62%), Северна провинция (59%) и Мпумаланга (57%), а най-нисък за Гаутенг (17%) и Западния нос (28%). Идейните насоки на глобализацията като цяло са насочени към премахване на границите и различията не само между държавите, но и между отделните индивиди в политически, етнически и културен смисъл. В тази връзка от средата и края на 90-те години на миналия век започна преход към единно глобално цяло на света. Не можем да не отбележим, че паралелно с процесите на глобализация текат и други процеси, в определен смисъл негативни тенденции, чиито корени откриваме в проблемите, наследени от деколонизацията. Изглежда, че легитимният наследник на апартейда се явява ксенофобията. Континентът Африка, като цяло, е може би най-ярък пример за провала на глобализацията. ", "date": "2019.09.24", "title": "Страната на Мандела  гони чернокожи мигранти "}
{"url": "https://duma.bg/ima-li-izhod-ot-siriyskata-kriza-n200133", "text": "Колкото повече подробности излизат за 5-а поред среща във формата Астана за ситуацията в Сирия, която се проведе преди дни в Анкара, толкова повече оценките за резултатите от разговорите между президентите Путин, Ердоган и Роухани се разминават. Разбира се, в зависимост от гледните точки и интересите на заинтересованите страни. А те не са само от \"поканените\", както се изразяват в Турция. На турските наблюдатели не е убягнало символното значение на мястото, където са се срещнали президентите на Русия, Турция и Иран - резиденцията \"Чанкая\", която е пряко свързана с ерата на Ататюрк. В същия дух е и подчертаването, че срещата всъщност е 4-странна, защото макар да не е бил физически на масата на преговорите в Анкара, сирийският президент Башар Асад осезаемо е заемал място там, защото негови действия и слова са се обсъждали в хода на преговорите. Например решението му за обявяване на поголовна амнистия за участници в гражданската война в Сирия, направено в навечерието на срещата, се приветства от турска страна като \"важен ход\", защото \" е съществено за групировките, които се поддържат от Турция на територията на Сирия\".  Оценява се и решението на Асад да се обърне към Общото събрание на ООН, за да се посочи между другото, че \"терористичните групировки в Сирия са в служба на САЩ и Израел\" и \"Дамаск има намерение да приключи с тези групировки\". Поне така пишат в редица турски медии, които под \"терористични групировки\" разбират ПКК и сирийските им \"подразделения\" PYD и YPG.   Като цяло оценките на турските наблюдатели за анкарската среща гласят, че \"бе постигнато повече от очакваните успехи за положението в Сирия\", което \"се доказва от важните решения за ситуацията на изток от Ефрат, Идлиб и създаването на комисията за изготвяне на нова конституция за Сирия\".  които на специалната пресконференция след срещата направиха традиционните си изявления, подсказва, че остават в сила съществени разминавания в становищата на Русия, Турция и Иран във връзка с последните събития в Сирия и особено за нейното бъдеще. Договорката, че и трите страни подкрепят запазването на териториалната цялост на Сирия и са за \"изтегляне на незаконно пребиваващите на сирийска територия чужди сили\", означава ли, че Анкара приема президента Асад за легитимен президент на Сирия с основна роля в бъдещето й устройство? Това становище се подкрепя от Москва и Техеран.  Турските военни сили на сирийска територия ще се оттеглят ли или Анкара ще продължи да настоява, че заетите от нея почти 5000 кв. км сирийски територии са заради опасения за националната й сигурност? Все пак Русия има официална покана от страна на Дамаск за съдействие в решаването на продължителната сирийска криза, което може да се твърди и за Иран, но Турция няма как да обосновава своето военно присъствие в Сирия освен с обяснения, че при 900 км граница със Сирия и присъствието там на ПКК/YPG с техните искания за независимост представляват сериозна заплаха за националната й сигурност. Затова се подчертава и че \"ние сме в една инициатива с поканените страни\" и се цитира президентът Путин, който не е пропуснал да подчертае \"значителната роля на Турция при решаване на сирийската криза\". Но Путин отбеляза,  което изисква \"по-добра координация по някои въпроси и да се даде по-голям тласък в работата на представители на министерствата на външните работи и на отбраната за действия в тази насока.\" Доста дипломатично, но и без излишни увъртания.  Пряко в целта е и мнението му, че \"американските сили в Сирия се намират там незаконно и ние очакваме да се изпълни решението на президента Тръмп да бъдат изведени оттам\". Сигналът е по-скоро за Вашингтон, но няма анализатор в Турция, който да не го коментира. За Анкара същественото в думите на Путин е, че \"всички страни в  региона, включително Турция, имат право да защитават своята сигурност и ние всички сме за териториалната цялост на Сирия\". Допълнението, че \"това ще стане, когато се решат въпросите с борбата с терористите и се изтеглят всички чужди войски от Сирия, което ще стане след преминаване на териториите от Североизточна Сирия под контрола на Дамаск\", остават за Анкара между редовете. Там са наясно с решението на Москва да разреши на президента Асад в определени граници да извършва нападения срещу терористите, които са съсредоточени в провинция Идлиб, но също определят ситуацията като \"поддържане на равновесие, което е на ръба на ножа\".  Всъщност ударението в тази поредна среща на Путин с Ердоган и Роухани пада отново върху споразумението за запазване териториалната цялост на Сирия и бъдещото й устройство след съгласуваната комисия за нова конституция. Техническите въпроси по нея ще се уточняват допълнително, но остава въпросът каква териториална цялост на Сирия днес си представя Ердоган? В началото на сирийската криза Турция си представяше Сирия без Асад и БААС, но при променените обстоятелства, когато Дамаск си върна контрола (с руска и иранска помощ) върху голяма част от страната и \"Ислямска държава\" (ИД) бе срината, дали Анкара приема тезата \"Сирия да е цяла, пък каквато и да е?\" Защото така ще може да отклони заплахата за допускане на \"каквато и да е\" независимост за кюрдите в Сирия. А те не са никак малко и не са само в Сирия. Тези въпроси явно нямат отговор на този етап. Не е ясно и дали Ердоган има представа за цялостната визия за руската роля в региона и как смята в бъдеще да използва умело възможностите си. Защото геополитическите играчи имат навика да се договарят помежду си, ако са преценили, че моментът е подходящ за постигане на поставените цели. Това, че Путин, Ердоган и Роухани са седнали около една маса и имат своя дневен ред за решаване на сирийската криза, е важно. Доказва и съответно влияние.  Най-малкото поради влиянието, което има Вашингтон по света. Именно затова Ердоган не пропуска да подчертава, че ще разговаря и с президента Тръмп при посещението в Ню Йорк в хода на редовната годишна сесия на Общото събрание на ООН. Независимо от договорките, които той постигна неотдавна с представителите на Държавния департамент и Пентагона относно \"зоната за сигурност\" по турско-сирийската граница, сега  убедено споделя пред журналистите, че \"ако не постигнем договореност със САЩ в рамките на две седмици, аз вече заявих на моите приятели, че ще започнем военна операция отново\". Крайната цел според него е да няма разделяне на Сирия, но подчертава, че \"най-голям източник на заплаха за Сирия в бъдеще е съществуването на ПКК/PYD\". За него \"докато продължава съществуването им, няма да има спокойствие нито в Сирия, нито в региона\", за което надлежно е информирал своите двама приятели.  Става въпрос за зоната на изток от Ефрат и за провинция Идлиб, където териториите са окупирани от различни терористични организации, които според  Ердоган са извършителите на безчинства, въоръжават деца и извършват етническо прочистване, след като са заграбили имуществото на местните жители. Нито дума за присъствието в тези територии на турски военни и действия на терористични групировки, които Анкара подкрепя, а това пък Дамаск с основание осъжда като окупация. Прогонването на сирийските кюрди от тази територии е първостепенна задача, която се коментира от Путин и Роухани,  Русия и Иран са наясно, че целта на Анкара е в зоната за сигурност да бъдат настанени силите на т.нар. свободна сирийска армия, която е против Асад, но се подкрепя от Турция. Именно на тези сили Анкара разчита да се извърши прочистване на територията от кюрди. Но кюрдите се подкрепят от САЩ, а и Москва по всичко личи не ги е загърбила. Това усложнява ситуацията до степен да има опасения, че намирането на окончателно решение буксува или най-малкото ще бъде постигнато трудно в близко бъдеще. Независимо, че и ООН в лицето на генералния секретар Антониу Гутериш призовава за съгласуване на действията на организацията с Русия във връзка с проблемите в Идлиб.  Путин от своя страна се надява срещите във формата Астана да послужат за окончателно решение на сирийската криза и приема 3-странната среща в Анкара като възможност за укрепване суверенитета на Сирия, на нейното единство и териториална цялост.  Това пък е в пряка връзка със стабилността в Близкия изток, разтърсен междувременно от атаките с дронове на хусите от Йемен над газови находища в Саудитска Арабия. Впрочем през октомври Путин ще посети и Саудитска Арабия, което е просто продължение на стратегията за поддържане връзки с всички, които са играчи на терен и имат своето значение и тежест на международната сцена. \"Недопустимо е Сирия да бъде разделена на зони за влияние\", казва руският президент в Анкара, а някои турски наблюдатели открито пишат, че \"САЩ искат парче от Северна Сирия\". Нормално, там са и нефтените кладенци на страната.  Но в тази връзка не бива да се пропуска, че президентът Доналд Тръмп е в началото на предизборната си кампания за втори мандат, а той може добре да разчита настроенията сред редовите си съграждани. Едва ли ще приемат с възторг забъркване в нова военна офанзива в Близкия изток, включително Сирия, което обяснява колебанията в оценките, честата смяна на становища относно ситуациите в региона, където заплахи се сменят с обяснения защо не е необходим бърз военен удар и се вземат решения за изтегляне на военните сили. В противен случай ще има победа, но и жертви, които отново ще разделят американското общество и няма да са в полза на кампания за преизбиране. Това в никакъв случай не показва отказ от роля в Близкия изток, включително в Сирия или пък в Саудитска Арабия, но  \"затъване в ново блато\" е последното нещо, което Тръмп желае. Впрочем подобна теза отстоява и Путин, макар и негласно. Президенти от такъв ранг в подобни ситуации все пак предпочитат пътя на дипломацията и постигане на сделка, която няма да наруши имиджа им пред обществото. Мисълта за разходите също е причина за търсене на различни пътища за изход от заплетени ситуации. Сирия е красноречив пример в това отношение. В Анкара относно Сирия очакват \"важи събития през следващите дни\" и акцентират върху думите на Ердоган, че \"няма да допуснем по нашите граници да има терористични организации. В същото време не пропускат да информират за присъствието на делегация от английски депутати от двете водещи партии в кралството, лейбъристи и консерватори, в Камъшлъ за разговори  с представители на ПКК и YPG. Според турските медии 13-те депутати били обещали подкрепа  на тези кюрдски организации, което било знак за опит Великобритания да посредничи между тези кюрдски организации и Сирийския кюрдски национален съвет. Видно е, че и Лондон търси място в региона, където  заплетеният кюрдският възел, противоречив и дълговечен, стои като дамоклев меч не само върху Анкара.  Трудно се удържа поривът на кюрдите за независимост, но не е ясно кога и при какви обстоятелство може да се реализира. Всеки опит за умишлено усложняване на ситуацията в Близкия изток, включително Сирия, носи не само опасения за ескалация на напрежение и отлагане на мирното възстановяване на страните, но и осигурява задоволяване на геополитически амбиции. Такива има и на Запад, и на Изток. Въпросът е, че Близкият изток стана много близо до нас, а Турция с нейната роля в региона, със заплахите за отваряне на границите за напускане на приютените от нея сирийски бежанци и мигранти, с променения си етнически състав и незавидно икономическо положение в момента е достатъчен повод за тревога и в София. Стига да се отчитат правилно и експертно заплахите. Ако в Анкара са силно впечатлени от цитираните от Путин постулати от Корана, които са знак, че \"война на мюсюлмани, в която едни мюсюлмани режат главите на други мюсюлмани\", е неприемливо като поведение, дали православният свят може да го отнесе към себе си? В Анкара някои вече казаха \"всеки да си прави извод\".", "date": "2019.09.24", "title": "Има ли изход от сирийската криза?"}
{"url": "https://duma.bg/rezultati-n200093", "text": "X кръг: Черно море - Ботев Пд 2:0 1:0 Иса (49) 2:0 Минчев (67-д); ЦСКА-Сф - Царско село 3:0 1:0 Соу (48) 2:0 Родригеш (75) 3:0 Жеферсон (80); Ботев Вр - Дунав 0:0; Славия - Левски 0:2 0:1 Нашименто (73) 0:2 Иванов (81); Локо Пд - Берое 3:0 1:0 Г. Илиев (28) 2:0 Карагарен (39) 3:0 Ожболт (85); Лудогорец - Арда 2:0 1:0 Битон (35) 2:0 Чибота (66); снощи: Етър - Витоша Б.  1. Лудогорец 10 7 3 0 16:4 24  2. Левски 10 7 2 1 22:7 23  3. Локо Пд 10 6 2 2 24:14 20  4. ЦСКА-Сф 10 5 4 1 16:11 19  5. Арда 10 4 3 3 15:15 15  6. Берое 10 5 0 5 16:16 15  7. Черно море 10 3 5 2 12:10 14  8. Славия 10 2 4 4 12:15 10  9. Дунав 10 2 4 4 10:15 10 10. Ботев Вр 10 2 3 5 10:15  9 11. Ботев Пд 10 2 3 5 9:15  9 12. Царско село 10 2 2 6 10:18  8 13. Етър  9 1 5 3 10:13  8 14. Витоша Б  9 1 0 8 7:21  3 IX кръг: Кариана - Пирин 2:2; Локо Сф - Локо ГО 3:0; Нефтохимик - Черноморец Бч 1:0; Хебър - Литекс 1:0; Спартак Пл - Поморие 2:1; Спартак Вн - Монтана 1:0; Ботев Гъл - Струмска слава 2:1; снощи: ЦСКА 1948 - Септември.  1. ЦСКА 1948 7 7 0 0 19:4 21  2. Септември 7 7 0 0 18:7 21  3. Локо Сф 9 6 0 3 13:5 18  4. Монтана 9 5 2 2 15:6 17  5. Нефтохимик 8 4 1 3 14:9 13  6. Хебър 8 4 1 3 11:9 13  7. Пирин 8 3 3 2 12:10 12  8. Кариана 8 3 3 2 10:8 12  9. Ботев Гъл 9 3 3 3 10:14 12 10. Литекс 8 3 2 3 16:9 11 11. Лудогорец-2 8 2 4 2 10:10 10 12. Локо ГО 9 2 3 4 9:17 9 13. Спартак Вн 9 2 2 5 4:14  8 14. Черноморец Бч 8 2 1 5 4:11  7 15. Струмска слава 9 2 0 7 8:17  6 16. Поморие 9 1 1 7 5:15  4 17. Спартак Пл 9 1 2 6 3:16  2 Футбол по Диема спорт 18.30 Локо ГО - ЦСКА-Сф 21.45 Колчестър - Тотнъм по Диема спорт 2 21.45 Арсенал - Нотингам Ф по Нова спорт 21.45 Престън - Ман Сити по Ринг 20.00 Дижон - Марсилия 22.00 Монако - Ница по Макс спорт 3 22.00 Бреша - Ювентус по Макс спорт 4 22.00 Барселона - Виляреал по БНТ 3 Вдигане на тежести 14.00 и 16.30 СП в Патая по Евроспорт 1 Колоездене 12.00 и 16.30 СП в Йоркшир по Евроспорт 2 Снукър 9.25 Шампионат на Китай", "date": "2019.09.24", "title": "Резултати"}
{"url": "https://duma.bg/spryagat-berbatov-za-sporten-direktor-na-manchestar-yunayted-n200090", "text": "Димитър Бербатов с е спряган за спортен директор на Манчестър Юнайтед, твърди английският вестник \"Manchester Evening News\". Изданието смята, че трима бивши играчи на \"червените дяволи\" са в надпреварата за тази позиция, за която обаче официално все още не се търси назначение. Освен нападателя, който миналата седмица официално прекрати кариерата си, сред спряганите имена са още Рио Фърдинанд и Патрис Евра. Французинът напомни за себе си и директно се обърна към ръководството на английския клуб с послание да бъде привлечен в управата. \"Мисля, че е време да си изцапаме ръцете. Към ръководството на Манчестър Юнайтед: Готови ли сте да ни оставите да ви помогнем, момчета?\", написа Евра в инстаграм. Той е много добър приятел с Бербатов и това засили спекулациите за активността на бившите играчи на Юнайтед и амбициите им да ръководят клуба и да го извадят от кризата.", "date": "2019.09.24", "title": "Спрягат Бербатов за спортен директор на Манчестър Юнайтед"}
{"url": "https://duma.bg/iran-osvobozhdava-britanskiya-tanker-n200130", "text": "Иранските власти съобщиха, че британският танкер „Стена Имперо“ може да напусне страната. Плавателният съд беше задържан от иранската Революционна гвардия в Ормузкия проток на 19 юли по подозрение в нарушение на международните правила за корабоплаване.  Британският премиер Борис Джонсън обяви междувременно, че Великобритания е стигнала до заключението, че Иран е отговорен за атаките срещу двете петролни рафинерии в Саудитска Арабия. Йеменските бунтовници хуси поеха отговорността за нападението, но САЩ обвиниха Иран. Техеран отрича каквото и да било участие.  „Ще работим с нашите американски и европейски приятели, за да дадем отговор, който ще се опита да деескалира напрежението в района на Залива. Ако бъдем помолени, или от саудитците, или от американците да участваме, ще преценим по какъв начин ще можем да бъдем полезни“, допълни Джонсън.  Европейският съюз счита за важно изявлението на йеменските бунтовници от движението \"Ансар Аллах\" (хусите) за техния отказ от нови атаки срещу цели в Саудитска Арабия. Това съобщи в неделя представителката на външната служба на ЕС Мая Косянчич. Ръководителят на Висшия политически съвет на \"Ансар Аллах\" Мехди ал Машшат призова \"всички страни, участващи във войната, да продължат към истински преговори, които ще доведат до всеобщо национално помирение\".", "date": "2019.09.24", "title": "Иран освобождава британския танкер"}
{"url": "https://duma.bg/nato-rusiya-ni-prechi-v-cherno-more-n200129", "text": "Американският генерал Бен Ходжес обвини Русия, че блокира ученията на НАТО в Черно море, съобщи РИА \"Новости\". Бен Ходжес твърди, че когато пактът обяви местата за военни маневри, Русия незабавно затваря възможностите за тях. Американският генерал изрази загриженост от тази ситуация и заяви, че това не е случайност. Бен Ходжес също така заяви, че НАТО се нуждае от морски военни учения, за да може да осигури свобода на навигацията. По-рано член на комисията по външни работи към Съвета на федерацията на Русия Сергей Цеков нарече ученията на НАТО в Черно море провокация, която много точно характеризира външнополитическата дейност на САЩ. В същото време американският сенатор Ейми Клобушар внесе в Конгреса законопроект за създаване на център за реагиране на „враждебни външни операции”. Кандидатът за президент на Демократическата партия се опасява от външно влияние върху президентските избори през 2020 г. Според Клобушар е необходим план за действие за защита на американската демокрация от информационна война. Другият автор на инициативата, сенаторът Джак Рийд, подчертава, че Вашингтон е длъжен да увеличи усилията си за противодействие срещу „все по-изострената и разширяваща се руска заплаха”.", "date": "2019.09.24", "title": "НАТО: Русия ни пречи в Черно море"}
{"url": "https://duma.bg/kralev-mechtae-za-evro-2028-ili-2032-n200089", "text": "Спортният министър Красен Кралев мечтае България да спечели домакинство на Евро 2028 или 2032. Варненецът даже смята, че кандидатурата на България в коалиция с Румъния, Гърция и Сърбия е с реални шансове за успех. Той оповести, че у нас ще се строят 3-4 стадиона с капацитет от 30 000 зрители. \"Гърция бяха инициаторът за издигането на тази кандидатура. Изключително важно е те да поддържат тази позиция. Нашата е да кандидатстваме за Европейско първенство, защото там имаме реални шансове за 28-а или 32-а година. На нас ще ни отива повече. По-малък е капацитетът на стадионите. Три или четири стадиона с капацитет от 30 000 души могат да бъдат построени. Имаме и инфраструктурата. Важното е да имаме подкрепата от другите държави в тази коалиция\", каза Кралев. По думите му става ясно, че четирите държави се отказват от идеята да кандидатстват за Мондиал 2030.", "date": "2019.09.24", "title": "Кралев мечтае за Евро 2028 или 2032"}
{"url": "https://duma.bg/kratki-novini-n200128", "text": "Общонационална стачка на служителите от обществения транспорт и екипажите на морския транспорт в Гърция, както и в други сектори, е обявена за днес, съобщават от пресцентъра на МВнР. За 24 часа работа спират кораби, фериботи, градски транспорт, включително метро. Ще стачкуват и медицински персонал, преподаватели, частично - банкови служители и медии. Албания беше разтърсена от повече от 340 вторични труса след двете силни земетресения в събота с магнитуд 5.6 и 5.3 по Рихтер. Според албанското министерство на отбраната това са били най-силните земетресения в страната през последните 20-30 години. До момента албанските власти в Дурас и Тирана не позволяват на много хора да се върнат по домовете си заради множеството вторични трусове. Броят на пострадалите е 105 души. Щети са нанесени на повече от 600 сгради, повечето от които построени преди 1990 година.  Държавният секретар на САЩ Майк Помпео ще се срещне с руския си колега Сергей Лавров в петък в Организацията на обединените нации, потвърдиха от Държавния департамент за руската агенция ТАСС. Дневният ред на срещата не беше разкрит. Двамата дипломати ще участват в 74-ата сесия на Общото събрание. Последният път, когато Лавров и Помпео се срещнаха, беше през месец май в руския черноморски курорт Сочи. Повече от 90 бойци от правителствените формирования на националното съгласие на премиера Фаиз Сарадж в Либия бяха убити, а други 150 ранени в резултат на въздушни удари от Либийската национална армия (ЛНА) на фелдмаршал Халифа Хафтар. От събота вечерта, след относително затишие от една седмица, армията започна мащабна, най-голяма за настоящия месец, атака в южните предградия на столицата. Понастоящем в Либия има два изпълнителни органа: международно признато правителство на Фаиз Сарадж и временният кабинет на Абдула Абдурахман ат Тани, подкрепен от армията на Хафтар.", "date": "2019.09.24", "title": "Кратки новини"}
{"url": "https://duma.bg/pochina-literaturovedat-prof-nikola-georgiev-n200122", "text": "Литературният критик, културолог и общественик проф. Никола Георгиев почина на 82-годишна възраст. Роденият в Казанлък изтъкнат литературовед преподава над 40 години теория на литературата в СУ \"Климент Охридски\". Носител е на Хердерова награда и на Националната награда за литературна критика \"Иван Радославов и Иван Мешеков\". Автор е на десетки книги и студии, свързани с литературата. Блестящ ум, учен новатор, ексцентрик, вдъхновение за поколения филолози, проф. Георгиев е наричан от студентите си \"Бога, Господа, Малкия Аристотел\".  Проф. Никола Георгиев е доктор на филологическите науки с дисертация на тема \"Цитиращият човек в художествената литература\". Изнасял е лекции по български език и литература в университетите в Прага, Санкт Петербург, Залцбург, Кардиф, Лондон, Киев, Пенсилвания. Чете лекции по обща теория на литературата и културата, поетика, реторика, анализ на литературното произведение, стихознание, фолклор, руска литература, литературознанието на XX век. Въвежда нови тенденции и подходи в интерпретацията на отделните творби. Изследванията му са публикувани в множество чуждестранни издания - на немски, полски, словашки, чешки, сърбо-хърватски език.", "date": "2019.09.24", "title": "Почина литературоведът проф. Никола Георгиев"}
