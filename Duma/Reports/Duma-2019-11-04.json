{"url": "https://duma.bg/sotsialistite-glasuvaha-za-prozrachno-upravlenie-n202784", "text": "За достойно и честно управление обявиха, че гласуват членове на ръководството и кандидатите от БСП. В ранните часове на деня председателката на партията Корнелия Нинова призова всички българи да гласуват, без да се страхуват. Тя обяви, че е дала вота си за по-чиста, зелена и модерна София. Нинова се надява столицата да стане град, удобен за пътуване, подходящ за работа, спокоен за отглеждане на деца, сигурен да излезеш и през нощта. Кандидатът за нов управленски мандат в Асеновград д-р Емил Караиванов призова съгражданите си да гласуват по съвест и с ясното съзнание за прозрачно и достойно управление на града ни. \"Избрахме новите общински съветници, които вече са натоварени с очаквания за по-голяма активност, добри дела и отговорност. Вярвам, че асеновградчани ще застанат пред избирателните урни с разум и отговорност за своя избор, защото Асеновград заслужава по-достойния кмет\", заяви той. Кольо Милев гласува в Сливен с надежда през следващите 4 години да има кой да противостои срещу модела, при който решенията за общината се налагат безпроблемно от една партия. \"Само когато хората се почувстват овластени, а не изолирани от управлението, общината може да е такава, каквато я искаме всички: пo- развита и подредена, средата за бизнес - по-благоприятна, а общинските услуги - по мярка на хората\", заяви кандидатът за кмет. \"Гласувах за силна местна икономика, която ще ни даде шанс да имаме повече приходи, за да превърнем Перник в чист, модерен, зелен и уютен град с европейска перспектива и защото силната икономика създава добър трудов пазар, обяви Станислав Владимиров, който бе на балотаж за общински кмет. \"Нека перничани упражнят правото си на вот, за да не избират определени секции кмета на общината и за да има Перник по-добро бъдеще и перспектива за развитие\", призова той.", "date": "2019.11.04", "title": "Социалистите гласуваха за прозрачно управление"}
{"url": "https://duma.bg/romi-v-pernik-snimali-byuletinite-si-n202782", "text": "Жители на ромския квартал кв.\"Рудничар\" в Перник масово използват телефони, за да заснемат начина, по който са гласували. Пернишките социалисти сигнализираха ОИК за множество нарушения в първите часове на изборния ден. БСП алармира, че кандидатите за кмет на гр. Батановци, на кв. \"Изток\" и досегашият управник на с. Витановци агитират гласоподаватели пред изборна секция. От партията са подали и две жалби до Районната прокуратура за купуване на гласове в кв. \"Бела вода\" и в района на 6 СУ и 12 ОУ от лица, придвижващи се с джипове. Ексдепутатът от ДПС и бивш кмет на Гърмен Ахмед Башев беше задържан в събота към 23 часа в къщата на негов роднина в Рибново по подозрение за купуване на гласове в полза на един от кандидатите за балотаж в общината. Главният прокурор Сотир Цацаров потвърди новината, а в социалните мрежи арестуваният се оплака, че е задържан от \"ДПС в лицето на държавата\" с цел \"спечелване на изборите за кмет на община Гърмен\".  Районната прокуратура в Горна Оряховица повдигна обвинение на трима мъже за търговия с гласове за местните избори. Те са в ареста за 72 часа. Днес държавното обвинение ще реши дали да поиска постоянното им задържане. Мъже от селата Петко Каравелово, Драганово и Първомайци са обвиняеми, че от 17 до 27 октомври на територията на Горна Оряховица са организирали предлагането на пари на избиратели, за да ги склонят да гласуват в полза на определен кандидат за кмет на общината. Според близки до разследването предлаганите суми варирали от 30 до 100 лева за глас, а парите щели да бъдат платени срещу снимана с телефон бюлетина. Ако обвиняемите бъдат признати за виновни, ги грози от 1 до 7 години лишаване от свобода и глоба от 10 000 до 25 000 лева.", "date": "2019.11.04", "title": "Роми в Перник снимали бюлетините си"}
{"url": "https://duma.bg/v-dobrich-davali-vaucheri-za-lekarstva-v-denya-za-razmisal-n202780", "text": "Районната прокуратура в Добрич разследва сигнал за раздаване на ваучери за лекарства от верига аптеки в деня за размисъл, като хората са били агитирани за кого да гласуват. До ОИК са подадени сигнали за агитация на чужд език в ОУ \"Любен Каравелов\" и за извозване на избиратели в микробус, облепен с агитационни материали на един от кандидатите в балотажа, към секция в училище \"Панайот Волов\". Заради съмнения за изборен туризъм в Трекляно  Районната прокуратура в Кюстендил е образувала досъдебно производство. Проверяват се имотни декларации на хора, които са дали адрес на дописани в избирателните списъци, както и самите адресни регистрации. Има и сигнал, че в избирателните списъци е било записано 10-годишно дете.  В плевенското село Буковлък след подаден сигнал за купуване на гласове са задържани четирима. Домовете им са претърсени и са иззети  веществени доказателства за изборна търговия. ", "date": "2019.11.04", "title": "В Добрич давали ваучери за лекарства в деня за размисъл "}
{"url": "https://duma.bg/makron-i-greshka-v-prevoda-dokaraha-diplomaticheski-skandal-n202778", "text": "Дипломатически скандал предизвика изказване на френския президент Еманюел Макрон срещу \"българските мигранти\", подсилено с грешка в превода на негови думи. \"Предпочитам хора, идващи от Гвинея или от Кот Д'Ивоар, които са тук и вършат работа, отколкото българи или украинци с техните нелегални канали\", заяви Макрон в интервю пред крайнодясното сп. \"Вальор актюел\". Някои медии обаче преведоха думите му като \"български и украински банди\". Реакциите в социалните мрежи, подклаждани от родни заглавия, предизвика гневните реакции на вицепремиерите Екатерина Захариева и Красимир Каракачанов.  Захариева нареди на посланика ни в Париж Ангел Чолаков да връчи протестна нота във френското външно министерство, а френският у нас Флоранс Робин бе привикан, за да даде обяснения, съобщиха в събота от МВнР. \"Това изказване е обидно. Чух се с нашия посланик в Париж с указания още в понеделник да връчи протестна нота и да изиска официална информация какви точно български организирани каналджийски групи имат предвид. Ако имат такава, да бъдат добри да я представят по официалния ред, за да може и нашето МВнР да работи с тяхното\", каза Захариева. Във фейсбук Каракачанов изригна: \"Изказването на френския президент Макрон, че предпочита мигранти от Африка вместо \"български и украински банди\", е поредната проява на политическа арогантност и високомерие, демонстрирани от един от настоящите лидери на някогашната Антанта\". Часове по-късно Бойко Борисов съобщи в социалните мрежи, че Макрон лично се свързал с него, за да го увери, че не е използвал думата \"банди\". французинът го уверил, че никога не е критикувал българските граждани, работници или институции, а изтеклата информация не отговаряла на истината.  \"В европейската политика е неуместно и недопустимо да се лепят национални етикети. От друга страна, подобни изказвания трябва да бъдат много внимателно превеждани и още по-внимателно анализирани, за да не се отива към непремерени официални реакции\", заяви президентът Румен Радев. Според него отношенията между България и Франция почиват на дългогодишно приятелство и сътрудничество и \"проблемът между нас не е този\". Много по-важна е френската подкрепа по стратегически за нас въпроси като пакета \"Мобилност\", Шенген, Механизма за сътрудничество и проверка\", отбелязва Радев. Той припомня, че \"България е член на ЕС, а българите са гражданите на Обединена Европа и свободата на движение е тяхно право\". \"Имал съм много разговори с президента Макрон, но той съвсем ясно и отчетливо изрази своите амбиции за европейско лидерство, които ще се реализират много трудно с подобен тип непремерено говорене. То оставя съмненията за чертаенето на нови разделителни линии\", коментира президентът. Междувременно и Министерството на външните работи на Украйна съобщи, че е привикало френския посланик в Киев да се обяснява заради Макрон.", "date": "2019.11.04", "title": " Макрон и грешка в превода докараха дипломатически скандал"}
{"url": "https://duma.bg/100-dosadebni-proizvodstva-samo-do-obyad-n202783", "text": "Само до 13 ч. в прокуратурата бяха образувани 100 досъдебни производства за престъпления, свързани с изборни нарушения. От държавното обвинение уточниха, че 20 са бързи, а по 80 се провеждаше разследване по общия ред. Разследванията за престъпления против политическите права на гражданите до обяд бяха 75, още 25 бяха свързани с изборите. Още преди да е преполовен изборният ден, като обвиняеми бяха привлечени 25 души. В прокуратурата са образувани 1406 прокурорски преписки, по 1091 от които бе постановен отказ да се образува досъдебно производство. По компетентност изпратени на други органи бяха 54 преписки, по 261 се извършваше проверка по реда на Закона за съдебната власт. До ЦИК в 16 часа бяха подадени 100 сигнала. 43 - за нарушения в организацията на изборния процес, 16 - за нарушения в избирателните права, 36 за предизборна агитация и 7 за купуване на гласове.  От щаба на кандидатката за кмет на София Мая Манолова са изпратили 20 сигнала за нарушения до ОИК, ЦИК, главния прокурор и МВР. Повече от половината са за платен вот. Сигналите за масово купуване на ромски гласове са за секции в кварталите \"Красна поляна\", \"Факултета\", \"Слатина\", \"Нови Искър\", в район \"Илинден\" и с. Филиповци. Единствената реакция по подадените сигнали е от 3 РУ към СДВР, откъдето заявиха, че не могат да осигурят полицейско присъствие във всички секции на територията на Столичната община, оплакаха се от щаба. Манолова се е ожалила и от белязани бюлетини, организиран вот и публикувани екзит полове в сайтове. Двойно по-ниска бе избирателната активност в страната по обяд в сравнение с първия тур на местните избори преди седмица.", "date": "2019.11.04", "title": "100 досъдебни производства само до обяд"}
{"url": "https://duma.bg/prezidentat-svikva-sreshta-za-chestnostta-na-vota-n202785", "text": "Огромният брой недействителни бюлетини на първия тур и множеството сигнали за купени гласове компрометират организацията и доверието в изборния процес, констатира президентът Румен Радев, след като отиде до избирателните урни за балотажа в София. Държавният глава обяви, че ще инициира среща с ръководството на ЦИК, органите на реда и парламентарно представените партии, за да обсъдят \"пропуските в изборите и отстъплението от прозрачността на изборния процес\". Президентът посочи, че въвеждането на машинно гласуване би решило въпроса с огромния брой недействителни бюлетини, който в момента е недопустимо висок. \"Изключително важно е българите да имат доверие в изборния процес. Много от хората не отиват да гласуват, защото нямат доверие, че техният вот ще бъде отчетен коректно и срещу това трябва да се борим\", заяви Радев и призова гласоподавателите за масово участие в балотажите в страната. Според него само така купеният и корпоративен вот няма да определят бъдещето. \"Резултатите от първия тур и информациите за толкова много нередности и недействителни бюлетини ме мотивираха още повече да гласувам. Дълг на всеки български гражданин е да гласува, защото само така можем да пресечем всички злоупотреби\", заяви вицепрезидентът Илияна Йотова, след като упражни правото си на глас в София. \"Гласувах за надеждата. Гласувах за една модерна столица, за удобен и сигурен град, който предлага перспектива за развитие\", каза тя. Намекът на президента, че корпоративният вот продължава да диктува резултатите от изборите отново вбеси Бойко Борисов. Лидерът на ГЕРБ атакува държавния глава, обвини го в агитация и го обяви за \"ошашавен\".  Явно само когато президентът Радев победи, тогава изборите са били честни, гневен бе Борисов, след като гласува в Банкя. Премиерът обвини Радев, че продължавал да агитира в изборния ден, както бил направил и миналата седмица на първия тур от местните избори. На въпрос дали сам не агитира, Борисов отговори, че просто отговарял на въпроси. Дори се обиди на обвиненията, а като си тръгна и временно отказа да разговаря с журналисти. \"Радев партиен лидер ли е? Аз съм лидер на партията, участваща в изборите. Аз отговарям за моята си партия. Той на коя партия е шеф, не е ли достатъчно отдалечен?\", ядоса се гербаджията. \"Един мъж, обграден с Корнелия Нинова, Мая Манолова, Татяна Дончева, Елена Йончева - те го ошашавиха този човек. Нека сме снизходителни. Аз просто не му завиждам. Това е чудо около него\", продължи Борисов. Той опита да омаловажи и обвиненията за купен вот, като вметна, че в Банкя не знаел да има роми, а ГЕРБ спечелила на първи тур. \"За мен изборите в София приключиха още миналата неделя. ГЕРБ победи двойно БСП и с това приключихме партийните разговори за София\", заинати се премиерът. Говорителят на ЦИК Александър Андреев обяви, че ще уважат искането на Радев. \"Ако бъде насрочена такава среща след местните избори и Централната избирателна комисия бъде поканена на нея, тя ще участва и ще бъде направен анализ на тези избори. На срещата ЦИК ще изложи своето становище и направения от комисията анализ на проведените избори\", обясни той.", "date": "2019.11.04", "title": "Президентът свиква среща за честността на вота"}
{"url": "https://duma.bg/sela-nedovolstvat-sreshtu-prishaltsi-na-vota-n202781", "text": "Жители на пещерското село Радилово частично блокираха пътя Пазарджик-Пещера като недоволство срещу подмяната на вота чрез новорегистрирани над 100 избиратели, които не са от селото. Някои собственици дори не подозирали, че на адреса им са вписани нови обитатели. Хората преминаваха през пешеходна пътека на главния път, но периодично пропускаха автомобили. Радилово има две изборни секции, а право на глас имат над 1100 души. В селото имаше балотаж за селски кмет, а за общински градоначалник до втори тур в Пещера стигна народният представител от БСП Йордан Младенов. В благоевградското село Рилци продължи напрежението. Припомняме, че миналата седмица местните протестираха срещу пришълците в списъците и по-точно - срещу гласуването на македонци с двойно гражданство. На първия тур Рилци си избра кмет, но вчера имаше балотаж за кмет на общината. Местните обаче отказваха да отидат до урните, щом държавата позволявала македонски пришълци да им подменят вота. Хората се надяват новият кмет да ревизира избирателните списъци. В тях на местните избори са включени около 70 македонски граждани, които никой досега не е виждал. Според ГРАО в селото живеят над 5000 души, но малко над 800 са с право да гласуват на местните избори. Много смени бяха регистрирани в състава на секционните комисии в Благоевград и Сандански, съобщи БНТ. В Благоевград бяха подменени 70 членове, а в Сандански - около 60.", "date": "2019.11.04", "title": "Села недоволстват срещу пришълци на вота"}
{"url": "https://duma.bg/bsp-se-zavrashta-v-oblastnite-gradove-n202786", "text": "Кандидатите на левицата за кметове постигнаха пробив в редица големи градове на втория тур на местните избори. По предварителни данни Пенчо Милков от БСП ще е следващият кмет на Русе. До последно прогнозите показваха, че Румен Томов води в Благоевград, а Станислав Владимиров - в Перник. В Шумен, Ловеч, Разград, Сливен, Силистра, Смолян, Пазарджик, Ямбол, Дупница и други градове щабовете на социалистите до последно водеха битка с опитите за изборни манипулации, корпоративен и купен вот. Йорданка Фандъкова от ГЕРБ се отправя към нов мандат начело на София. Заради \"пропуските в изборите и отстъплението от прозрачността на изборния процес\" президентът Румен Радев ще свика среща с ръководството на ЦИК, органите на реда и парламентарно представените партии.", "date": "2019.11.04", "title": "БСП се завръща в областните градове"}
{"url": "https://duma.bg/sportat-po-televiziyata-dnes-n202797", "text": "22.00 Стоук Сити - Уест Бромич 21.45 СПАЛ - Сампдория 18.30 Добруджа - Марек", "date": "2019.11.04", "title": "Спортът по телевизията днес"}
{"url": "https://duma.bg/ne-e-vinoven-makron-n202787", "text": "Честолюбието българско е пословично. То е удобен инструмент и дъвка в устата на псевдопатриоти и уж родолюбци.   и като скочиха пустите му войводи от ВМРО. Само дето пяна не капеше от устите им. Външното министерство се засили по същата лайсна. А премиерът се закани, че нямало да позволи на никого да обижда народа ни! Французинът лично се обадил да опровергае неправилната интерпретация на думите му. Отново грешен превод, непроверен от властта. Оказа се, че Макрон не говорел за българите като банда, а за нелегални български канали за мигранти. Съществена разлика. За този нюанс обаче властта мълчи. Защо им е на управляващите да се вторачват в истинските обвинения зад това изречение? Според ГЕРБ и Бойко Борисов нелегалните мигранти у нас са намалели, границата ни се пази перфектно и... Помните ли филма \"Граница\" на Елена Йончева? Дали положението се е подобрило? Няма как да знаем - браздата е забулена в тайна по решение на МС. Мигрантският поток може да е намалял, ама хващат групи дори в София. Откъде ли са влезли? Залавят нелегални по браздата със Сърбия и Румъния. По няколко пъти. Щото много добре се пазим. Не е виновен Макрон, виновни са ГЕРБ и компания!", "date": "2019.11.04", "title": "Не е виновен Макрон"}
{"url": "https://duma.bg/tri-novi-grupi-lekarstva-za-lechenie-na-diabet-navlizat-v-balgariya-n202774", "text": "Три нови групи медикаменти за лечение диабет овладяват инсулти, инфаркти и сърдечно-съдовия риск, обясни началникът на Клиниката по ендокринология в Александровската болница проф. Здравко Каменов по време на конгреса на Централноевропейската диабетна асоциация (CEDA), на който София бе домакин. Новите терапии са достъпни у нас и НЗОК поема стойността им при определени критерии за най-нуждаещите се пациенти. Медикаментите са за лечение на захарен диабет тип 2 и предимството им е, че влияят комплексно на заболяването, като не само намаляват кръвната захар, но телесното тегло и риска от сърдечно-съдови усложнения. Проф. Каменов бе категоричен, че особено важен при диабет тип 2 е начинът на живот, двигателният и хранителен режим, както и добрият контрол на кръвната захар, кръвното налягане и пр. Над половин милион българи страдат от захарен диабет и почти няма българско семейство, което да не е засегнато от диабет тип 2, коментира проф. Каменов.", "date": "2019.11.04", "title": "Три нови групи лекарства за лечение на диабет навлизат в България"}
{"url": "https://duma.bg/turtsiya-shte-vrashta-teroristi-v-rodnite-im-strani-n202764", "text": "Турция планира да връща в родните им страни затворници от \"Ислямска държава\", които е заловила при операцията си в Сирия, заяви вътрешният министър на страната Сюлейман Сойлу, цитиран от турски медии. Той обясни, че Турция няма да приеме бездействието на Европа по въпроса, след като Турция е оставена сама да се справи с тях. \"Това не е приемливо за нас. Освен това е безотговорно. Няма да ги държим завинаги, ние не сме хотел за ИД\", обясни Сойлу\". Според него страните от ЕС, включително Холандия и Великобритания, са лишили някои членовете на ИД от тяхната националност, за да попречат на Анкара да ги върне у дома. \"Намериха лесно решение. Казват: Отнехме гражданството им, сега е ваш проблем ... Какво искате да правим с вашите терористи?\", допълва той.", "date": "2019.11.04", "title": "Турция ще връща терористи   в родните им страни"}
{"url": "https://duma.bg/prof-ivan-kralov-stana-rektor-na-tu-sofiya-n202777", "text": "Проф. Иван Кралов оглави Техническия университет в София, след като в края на миналата седмица Общото събрание на вуза го избра с мандат до ноември 2023 г. Досега проф. Кралов бе зам.-ректор по научната и приложна дейност. Иван Кралов е машинен инженер, доктор на науките, професор. Завършил е специалност технология на машиностроенето и металорежещи машини в ТУ - София през 1994 г. Защитил е дисертация за доктор през 1999 г. и за доктор на науките през 2019 г. в научно направление \"Приложна механика\". Работи в университета от 1999 г. От януари 2006 г. е избран за доцент, а от май 2014 г. за професор. Бил е ръководител на лаборатория  \"Вибрации и акустичен шум\", от февруари 2008 г. до март 2011 г. - зам.-ръководител на Научноизследователския сектор, а от април 2011 г. досега - зам.-ректор. Автор и съавтор е на над 130 научни публикации, патенти и полезни модели. Проф. Кралов е председател на секция \"Технически науки\" и зам.-председател на Съюза на учените в България. ", "date": "2019.11.04", "title": "Проф. Иван Кралов стана ректор на ТУ-София"}
{"url": "https://duma.bg/london-zabrani-frakinga-pri-dobiv-na-gaz-n202762", "text": "Британското правителство обяви, че забранява метода на фракинга за добив на шистов газ заради нов научен анализ, който поставя под съмнение безопасността на тази технология. Решението за обявяване на мораториум върху фракинга означава, че правителството вече няма да подкрепя използването на тази технология за добив на шистов газ и предложенията за планиране на фракинг няма да бъдат придвижвани напред. Според министъра на енергетиката г-жа Андреа Лийдсъм новият доклад дава основание на правителството да допуска \"неприемливи въздействия\" върху местните общности, където е разрешено извършването на фракинг. \"Поради тази причина заключих, че трябва да поставим незабавно мораториум върху фракинга в Англия\", каза тя. Новата позиция е обявена в навечерието на изборите на 12 декември. През последните години на Острова имаше значителни протести срещу фракинга.", "date": "2019.11.04", "title": "Лондон забрани фракинга  при добив на газ"}
{"url": "https://duma.bg/protestnata-valna-v-irak-se-zasilva-n202763", "text": "Преподаватели и студенти от университета в иракския град Кербала протестираха срещу корупцията и некадърността на правителството. По време на съботните протести в Багдад бе убит един човек, а 91 бяха ранени. Иракчаните настояват за икономически реформи и оставка на правителството. Обявените от кабинета мерки не задоволиха народното недоволство, което пламна с нова сила.   ", "date": "2019.11.04", "title": "Протестната вълна  в Ирак се засилва"}
{"url": "https://duma.bg/dodik-bosna-nyama-badeshte-n202765", "text": "Сръбският член на председателството на Босна и Херцеговина (БиХ) Милорад Додик смята, че БиХ няма бъдеще и ще се разпадне. Това той сподели пред излизащия на кирилица австралийски в.\"Сръпски лист\", на който се позовава македонското електронно издание МКоД.  Според него БиХ не трябва да съществува, защото развитието на Република Сръбска, Херцег-Босна и Босна като отделни общности и държави би било по-успешно и те биха имали далеч по-голям напредък.\"Хърватите трябва да имат право на собствено образувание. Република Сръбска би трябвало свободно да взема решение за статута си и бошняците биха могли да се организират в частта, която контролират, и да я нарекат Босна,\" каза Додик. По думите му БиХ ще има бъдеще, само ако Дейтънското споразумение се спазва, правомощията на субектите им се върнат. \"Сараево не може да налага правила за поведение на Баня Лука и Мостар. Основната им цел е да унищожат Република Сръбска или да я превърнат в празна черупка. Не може\". ", "date": "2019.11.04", "title": "Додик: Босна   няма бъдеще"}
{"url": "https://duma.bg/priziv-v-norvegiya-za-otmyana-na-sanktsiite-n202766", "text": "Призив да се отменят антируските санкции отправи Рагнхилд Васвик, ръководителката на най-северния норвежки регион Финмарк, съобщи агенция РИА \"Новости\". По нейните думи в Норвегия \"познават руснаците\" и \"изглежда странно и неестествено да се налагат санкции спрямо онези, които са смятани за добри съседи\". Тя добави, че санкциите срещу Русия удрят чувствително норвежкия бизнес.  \"Такова заявление не е първото или десето от норвежки, както и от европейски като цяло политици на най-различно равнище, включително на държавни глави. Това е добър знак, но не повече\", коментира пред агенцията руският политолог Станислав Бишок. По думите му \"макар и да не е в ЕС, Норвегия следва линията на своите съседи. Основната държава в ЕС е Германия, някои говорят за сцепка на Германия и Франция като център на европейската интеграция. Докато в Берлин и Париж не се договорят за постепенно отслабване на санкциите срещу Русия, нито една отделна европейска държава, дори и да не влиза в ЕС, няма едностранно да махне санкциите. Такава е европейската солидарност\", отбеляза политологът. ", "date": "2019.11.04", "title": "Призив в Норвегия    за отмяна на санкциите"}
{"url": "https://duma.bg/migrantskata-kriza-v-gartsiya-se-zasilva-n202767", "text": "Разраства се мигрантската криза в Гърция. Поетапно биват транспортирани търсещи убежище от островите към вътрешността на страната. В събота бяха прехвърлени 800 души от остров Лесбос, за да се облекчи положението в лагера Мория, където вече има над 15 хил. души, при капацитет за 3000. Не стихват протестите на гърци срещу настаняване на мигранти. Тази нощ жителите на град Гяница направиха жива верига, за да не допуснат автобус с мигранти. Блокираха пристанището на островите Лерос и Кос, като не допуснаха ферибот с мигранти да акостира. Напрежение има и в Серес, както и до лагера \"Диавата\" до Солун. Съгласно приетите преди няколко дни нови законови условия за прием на бежанци, полицията провежда акции по издирване на нелегални мигранти, които нямат право за пребиваване в Гърция. В рамките на няколко часа в Солун задържаха 78 чужденци. Джип с 15 нелегални мигранти пък катастрофира до Кавала. Една жертва и един е в тежко състояние с опасност за живота. Ранени са още петима души. Националистите от партията \"Гръцко решение\" настояват да се изгради стена на сухопътната граница с Турция и да се минира терен. Искането беше отхвърлено от депутатите. Преди седмица Атина за пореден път поиска бърза реакция и общ европейски план за справяне с мигрантската криза. Премиерът Мицотакис заяви, че \"държавата сама не може да понесе товара на проблемите на три континента\". Междувременно 31 пакистанци бяха открити при проверка на камион на магистрала в Югоизточна Франция, близо до италианската граница. Шофьорът, който също е пакистанец, е арестуван, съобщи прокуратурата в Ница, цитирана от Франс прес. В групата мигранти има три момчета на 15 г. без семействата им, посочва прокуратурата. Всички са предадени на италианските власти, както предвижда процедурата за недопускане, въведена след възстановяването на граничния контрол през ноември 2015 г., съобщиха властите в департамент Алп Маритим. Ще опитаме да установим дали не става въпрос за мрежа и има ли организатори, казаха от прокуратурата в Ница.", "date": "2019.11.04", "title": " Мигрантската криза  в Гърция се засилва"}
{"url": "https://duma.bg/bogatite-se-strahuvat-ot-opozitsionniya-lider-korbin-n202768", "text": "Британските милиардери се готвят да напуснат страната възможно най-скоро, ако лейбъристите спечелят изборите, съобщава в. \"Гардиън\". Милиардерите се опасяват, че ако Джеръми Корбин стане премиер, те ще загубят милиарди лири поради нови данъци. По-специално, адвокатските кантори във Великобритания съобщават, че са изправени пред огромен поток от обаждания от клиенти на милионери и милиардери, които молят за помощ по въпроса за преместването в други страни, както и за преместване на богатството си в чужбина. Според изданието, правителството, ръководено от Корбин, се разглежда от богатите жители като много по-голяма заплаха за богатството и качеството на живот от Брекзит. Междувременно социологически проучвания показват, че консерваторите на премиера на Обединеното кралство Борис Джонсън ще спечелят предстоящите общи избори. Малко вероятно е обаче торите да си осигурят достатъчно гласове за парламентарно мнозинство, прогнозира британският в. \"Телеграф\". Според проучването, торите са подкрепени от 36% от анкетираните, докато лейбъристите изостават само с осем процентни пункта до 28 на сто. Либералдемократите са подкрепени от 14%, следвани от партията Брекзит на Найджъл Фараж с 12 процента. По-рано президентът на САЩ Доналд Тръмп призова консерваторите да обединят силите си с Фараж. Борис Джонсън обаче смята да отхвърли варианта за Брекзит без сделка в подготвяния от неговата Консервативна партия предизборен манифест, съобщиха британски издания. Ходът на Джонсън цели да се привлекат гласоподавателите в центъра на политическото пространство, както и привърженици на либералдемократите, които имат опасения от провеждането на втори референдум. Фараж обаче реагира гневно на намеренията на премиера като написа в Туитър: \"Ако Борис Джонсън се откаже от Брекзит без сделка и спечели изборите с този лозунг, Обединеното кралство никога няма да се освободи от разпоредбите на ЕС\". По-рано Джонсън даде ясно да се разбере, че не приема предложението на Найджъл Фараж преди извънредните общи избори на 12 декември за съюз на партиите, които искат напускане на ЕС.", "date": "2019.11.04", "title": "Богатите се страхуват от опозиционния лидер Корбин"}
{"url": "https://duma.bg/vestnitsi-i-spisaniya-v-poshtite-ot-yanuari-n202773", "text": "\"В предмета на дейност на \"Български пощи\" е записано и разпространението на печатни издания. Това дава възможност на \"Български пощи\" да се включи като търговско дружество на либералния пазар в дейността по разпространение на печатните издания от издателите до търговците на дребно, което ще доведе до диверсификацията на пазара, без да се ограничава конкуренцията\", заяви министърът на транспорта Росен Желязков. По думите му реалистичният срок за стартиране на разпространението на печатни издания е втората половина на месец януари 2020 г., като до тогава ще се направят необходимите разчети и ще проведат преговори с издателите. Дейността обхваща цялата логистична верига от 3500 доставки всекидневно или 4000 пакета дневно - 24 часа в денонощието 7 дни седмично.  \"Български пощи\" има 3000 пощенски станции и свои пунктове в градовете, в които обикновено има пътникопоток, така че те ще продават и на дребно, допълни още Желязков. Той припомни, че преди години техни са били реповете. Желязков не каза към какъв дял от пазара ще се стремят, но заяви, че държавата ще започне преговори с издателите и зависело от техния избор. \"Влизането на пазара цели да разсее две усещания - че пазарът е монополизиран и че някой извива ръцете на издателите. Министерство на транспорта твърди, че не е монополизиран и въпреки това влиза, за да е спокойна ситуацията. \"Български пощи\" няма намерение да се превръща в монополист на пазара, а иска просто да го диверсифицира\", е заявил министърът. По-рано премиерът Бойко Борисов заяви в телевизионно интервю, че държавното дружество ще изземе тази дейност от частните компании - разпространители (бизнес, 80% от който се контролира от дружества, свързани с депутата от ДПС и медиен магнат Делян Пеевски) и ще извършва само тази дейност, доставяйки всички печатни издания до сергиите, които са 6000, включително, ако се наложи, с държавна субсидия. Росен Желязков обясни, че обхватът на целия процес включва доставка в централен логистичен център и последващи - разпределение, опаковка, транспортиране до регионалните центрове, инкасиране и т.н. Транспортният министър каза още, че разпространението ще обхване общо 18 национални маршрута всекидневно, 115 регионални, от които 110 регионални нощни. На месечна база целият маршрут обхваща впечатляващите 800 000 км, печатните издания са около 900 тома, а обемът им 2400 куб. метра.", "date": "2019.11.04", "title": "Вестници и списания в пощите от януари"}
{"url": "https://duma.bg/horata-s-niski-zaplati-kupuvat-poveche-na-promotsiya-n202770", "text": "Хората с ниски доходи купуват повече на промоция. Две трети от българите купуват храни, които не консумират и след това ги изхвърлят, показва изследване на журналиста Димитър Събев съвместно с УНСС. \"Интензивността, с която маркетингът ни убеждава да купуваме продукти, е равна на интензивността на изхвърлянето накрая. Има силна статистическа зависимост между двата индекса, отбеляза Събев, цитиран от БНР. Хората с най-ниски доходи са най-уязвими за неблагоприятни маркетингови въздействия, подчерта Събев. \"Хората, които имат доходи под хиляда лева в домакинството, те са по-склонни да купят продукт на промоция, който след това ще се окаже некачествен и ще го изхвърлят, т.е. бедните са по-уязвими. За разлика от тях хората с високи доходи, над 5 хиляди лева, по-внимателно си разпределят парите и по-рядко ги дават за глупости.\" Клиенти на лотарията са най-уязвимите групи. Хората с високи доходи не си купуват лотарийни билети, показват още данните. \"Правят го най-уязвимите три групи - хората с доходи под 1000 лева и под 500 лева, хората, които живеят в малките градове, съответно имат по-малко житейски хоризонти и трето хората, които са млади, на възраст до 25 години. Над 50% от хората до 25 години в нашата анкета отговарят, че имат опит с търкане на талончета\", обяснява Събев.  Данните показват още тенденцията млади, добре образовани хора с високи доходи да се завръщат към земята и да затварят буркани.   ", "date": "2019.11.04", "title": " Хората с ниски заплати купуват повече на промоция"}
{"url": "https://duma.bg/elektronnite-uslugi-na-kadastara-s-30-po-evtini-n202769", "text": "Предоставяните от Агенцията по геодезия, картография и кадастър услуги, които гражданите заявяват и получават електронно, са с 30% по-евтини от документите на хартиен носител. Скиците и схемите вече са безсрочни, освен ако няма промяна в обстоятелствата за имота, съобщиха от МРРБ. Предоставяните от агенцията електронни услуги са същите, като тези, които гражданите и бизнесът могат да получат на гише. Изготвянето на заявените на място или онлайн документи отнема едно и също време в зависимост от срока на услугата - обикновена, за която са необходими 7 дни, или бърза, чийто срок е тридневен. Най-бързият и удобен начин за тяхното заявяване и получаване е по електронен път, чрез Кадастрално-административната информационна система на кадастъра - kais.cadastre.bg. За да може да бъде използвана, е необходимо да се направи регистрация, която отнема няколко минути, обясняват от МРРБ. Заявяването на услуга също не отнема много време. За някои от тях, с цел удостоверяване на данни, е необходимо заявителят да се идентифицира с електронен подпис. Ако гражданите не разполагат с такъв, могат да получат заявения от тях документ в офис, където ще трябва да покажат необходимите документи - за собственост на имот или други, необходими за съответната услуга. С промени в Закона за кадастъра и имотния регистър и наредби към него инженери по геодезия вече също могат да издават скица на имот или схема на самостоятелен обект, съобщават още от МРРБ.", "date": "2019.11.04", "title": "Електронните услуги на кадастъра - с 30% по-евтини"}
{"url": "https://duma.bg/ako-ostanat-pari-v-byudzheta-goranov-iska-da-otidat-za-hemus-n202772", "text": "Ако изпълнението на бюджета за тази година позволи, ще бъдат отпуснати целево още пари за строителството на автомагистрала \"Хемус\". Става въпрос за участъка след Велико Търново до пътен възел Белокопитово. Това съобщава финансовият министър Владислав Горанов в интервю за \"Капитал\". Той посочва, че за него това се най-смислено похарчените средства. Допълва, че по предварителни оценки на пътната агенция за участъка са нужни около 800-850 млн. лв.  Бюджетът завършва и септември с излишък от 1,3 млрд. лв. По предварителни данни и оценки към края на октомври бюджетът ще е с излишък от 1,1 млрд. лв. или 0,9% от прогнозния БВП за годината. През последните години трайно се утвърди практиката на отчитане на излишъци, които премиерът редовно обяснява с по-голямата събираемост на приходите. Обичайно по-големите над записаните в бюджета приходи се разпределят ударно на заседанията на правителството през декември. Експертите обясняват това със занижаването на приходите, за да може да се отчитат излишъци. В същото време в законите за бюджета за съответната година винаги се записваше, че той ще завърши съответната година с дефицит.  На въпрос защо парите не се залагат в бюджета, а се разпределят впоследствие при преизпълнения на приходите, Горанов обяснява, че дали ще бъдат преразпределени в рамките на общия бюджет, или ще се прави актуализация на бюджета, е въпрос на целесъобразност. В отговор на въпрос той посочва, че управляващите разчитат на ДПС по данъчни въпроси, тъй като тези въпроси били \"червени линии\", каквито не били за подкрепящите правителството партии. Посочва, че срещу тази подкрепа от него лично не е искано нищо, но в политическия дебат винаги стояло подозрение за неформални споразумения и уговорки.", "date": "2019.11.04", "title": " Ако останат пари в бюджета, Горанов иска да отидат за \"Хемус\""}
{"url": "https://duma.bg/vrachiha-otlichiyata-kristalna-lira-n202751", "text": "Съюзът на българските музикални и танцови дейци и агенция \"Кантус фирмус\" връчиха в Деня на народните будители годишните награди \"Кристална лира\" за върхови постижения в областта на музикално-изпълнителското и танцовото изкуство, информира БНР. Домакин на церемонията беше Софийската национална опера и балет, а акцент в галаконцерта - отбелязването на 120-годишнината от рождението на композитора Панчо Владигеров. Преди началото на церемонията във фоайето бе открита изложба, посветена на Годината на Владигеров, осъществена със съдействието на къщата музей \"Панчо Владигеров\" в София. Много от музикалните изпълнения също бяха на пиеси от творчеството на композитора. Церемонията беше открита от Станислав Почекански - председател на СБМТД. Отличени бяха (по категории) за оперно и оперетно изкуство - Петя Петрова (мецосопран); балетно изкуство - балетната трупа на Старозагорската опера; хорово изкуство - хор \"Ваня Монева\"; оркестрово изкуство - Плевенската филхармония за проекта \"Най-доброто от Андрю Лойд Уебър\"; постановъчен екип - ДМБЦ - София за \"Фантомът на операта\" от Уебър; камерни ансамбли - камерният оркестър \"Дианополис\" в Ямбол; инструменталисти - Светлин Русев (цигулка), диригенти - Георги Димитров (диригент), джаз - Ангел Заберски-син; духови оркестри - Софийският духов оркестър; звук и звуков дизайн - Вало Валентин Лазар; педагози - проф. д-р Борислава Танева, млад изпълнител - Емона Георгиева (балерина); танцов фолклор - проф. Даниела Дженева, музикален фолклор - Димитър Христов (диригент и композитор), поп и рок музика - Орлин Павлов; музикална критика и публицистика - Георги Митов-Геми.  Специалните награди заслужиха: на СБМТД - Емануил Иванов (пиано), на \"Кантус фирмус\" - детският хор \"Пим-пам\" с диригентка Ирена Христова, на Министерството на културата - Симфоничният оркестър в Пазарджик с диригент Григор Паликаров, \"София\" на Столичната община - Георги Димитров (диригент). Наградата на публиката отиде при Хора на варненските момчета и младежи с диригентка Дарина Кроснева, специалната награда на Съюза на музикалните артисти в Македония заслужи Духовият оркестър от Добрич. Отличия за цялостно творчество бяха присъдени на проф. д-р Иванка Нинова, оперна певица и вокален педагог, и балерината Марта Петкова.", "date": "2019.11.04", "title": "Връчиха отличията \"Кристална лира\""}
{"url": "https://duma.bg/glasat-na-levchev-zvuchi-v-pametna-vecher-za-nego-n202750", "text": "Четиридесет дни, след като се сбогувахме с Любомир Левчев, именитият поет и писател ще бъде почетен на специално събитие. \"Звездопът\" - рециталът, който носи името на една от емблематичните стихосбирки на Левчев, ще се състои на 5 ноември от 18.30 ч. в зала 6 на Националния дворец на културата, а входът за всички желаещи да присъстват е свободен. Едни от най-обичаните стихове на поета ще прозвучат с неговия глас, специално участие във вечерта ще вземе актьорът от Народния театър \"Иван Вазов\" Валентин Ганев, научи ДУМА от Сиана Колибарова от изд. \"Ентусиаст\". Любомир Левчев е дългогодишен председател на Съюза на българските писатели - от 1979 до 1988 г. Първата му стихосбирка \"Звездите са мои\" е издадена през 1957 г. Сред най-известните му поетични книги са \"Обсерватория\" (1967), \"Дневник за изгаряне\" (1973, 1975), \"Звездопът. Поеми\" (1973), \"Заклинания\" (1981), \"Лък\" (1983), \"Самосъд'83\" (1983), \"Метроном\" (1986) и \"Небесен срив\" (1996). Автор е на романите \"Убий Българина!\", \"Ти си следващият\" и \"Панихида за мъртвото време\" и на сценарии за филмите \"Мълчаливите пътеки\", \"Гибелта на Александър Велики\", \"Сладко и горчиво\". 58 негови книги са преведени в 36 страни.", "date": "2019.11.04", "title": "Гласът на Левчев звучи в паметна вечер за него"}
{"url": "https://duma.bg/datata-n202752", "text": "ПРОФЕСИОНАЛЕН ПРАЗНИК НА РУСЕНСКИТЕ КОРАБОСТРОИТЕЛИ. През 1881 г. в Русе е построен първият български кораб \"БОТ-1\" с дължина 16 м, широчина 3 м и водоизместимост 60 т, с което се поставя началото на българското корабостроене. Празникът се чества от 1993 г. 1848 - ОТКРИТО Е ПЪРВОТО В СВЕТА МЕТРО. Първата линия с дължина 6 км свързва лондонските гари Падингтън и Фарингдън. Наречена е Metropolitan Railway (столична железница). За название днес са останали само първите пет букви - метро. 1879 - ПАТЕНТОВАН Е ПЪРВИЯТ КАСОВ АПАРАТ. Изобретен е от американеца Джеймс Рити, собственик на бар в Дейтън, щата Охайо. Той измисля уреда, за да спре кражбите сред персонала. Най-ценна е долната част на касовия регистър - чекмеджето, което се отваря, когато се извършва операция на апарата, като издава специфичен звук. Така се контролира касиерът да не пребърква чекмеджето. 1913 - В БЪЛГАРИЯ Е УЧРЕДЕН ВЪРХОВЕН АДМИНИСТРАТИВЕН СЪД. Създаден е за пръв път със Закона за административното правосъдие от 1912 г. и започва да функционира на следващата година, като поема главно функциите на дотогавашното Административно отделение на Върховния съд. ВАС съществува в периодите 1913-1922 г., 1934-1948 г. и след 1996 г. Осъществява върховен съдебен надзор по прилагане на законите в административното правораздаване. Разглежда жалби и протести и срещу актове на МС, ръководители на други ведомства, непосредствено подчинени на МС, актове на ВСС, БНБ, областни управители и др. 1922 - ОТКРИТА Е ГРОБНИЦАТА НА ФАРАОНА ТУТАНКАМОН. Мумията е намерена от британския археолог Хауърд Картър в Долината на царете в Египет. Фараон Небхеперура Тутанкамон е последният наследник на могъща фамилия, управлявала Египет векове наред. Мумията е намерена положена в четири позлатени ковчега. В музея в Кайро са изложени над 1700 предмета, намерени в гробницата на Тутанкамон, още стотици са на склад. Най-ценният артефакт е позлатената погребална маска на Тутанкамон, инкрустирана с лазурит. 1950 - ПОДПИСАНА Е ЕВРОПЕЙСКАТА КОНВЕНЦИЯ ЗА ПРАВАТА НА ЧОВЕКА. Документът, парафиран в Рим, влиза в сила на 3 септември 1953 г. Конвенцията има за цел да осигури основните човешки права, да защити личната свобода на гражданите, да осигури гаранции за справедлив съдебен процес, да гарантира специалните права и свободи, както и правото на брак и семейство. Чрез подаване на индивидуални жалби гражданите имат директен достъп до Постоянния съд за права на човека в Страсбург, който е независим от националните инстанции. 2008 - УМИРА МАЙКЪЛ КРАЙТЪН, АМЕРИКАНСКИ ПИСАТЕЛ (Р. 1942 Г.). Романът му \"Щамът \"Андромеда\" бързо става бестселър и е екранизиран. Автор е на художествени и публицистични книги, сценарии, работи като режисьор. Критиците го наричат \"бащата на технотрилъра\".", "date": "2019.11.04", "title": "Датата"}
{"url": "https://duma.bg/kade-e-nauchniyat-antikomunizam-n202753", "text": " - френски дипломат, поет и драматик Един призрак броди из България. Посредством средствата за масова информация. Призракът на антикомунизма. Призракът внушава: Комунизмът - това е сковаване на интелигенцията в клетката на класовата борба, безропотно обслужване на пролетариите, за да изпълнят те внушения им от Карл Маркс дълг към себе си, да се вдъхновят за обединение и заедно да разчупят оковите на зависимостта от заплащането за труда. Комунизмът - това е ограничаване на частната собственост и свободния предприемачески дух. Комунизмът - това е безпощадно мачкане на правата на отделния индивид. Комунизмът - това е терор и репресии срещу неговите политически противници и масовото им физическо унищожаване. Комунизмът - това е антирелигиозната религия на невежите и дебилите, предвождани от социопати, жадни за власт. Призракът на антикомунизма, който броди из България, внушава още: Всяко от гореизложените твърдения е аргументирано и \"безапелационно\" доказано, като се изходи от историческия опит на т.нар. социалистически държави. Тук призракът на антикомунизма облекчено въздъхва - забил е последния гвоздей върху ковчега на комунизма. Дано  всегда нине и присно и во веки веков! И така, от нине до века по земята българска ще кънти антикомунистическата мантра: \"Издума ли се \"комунизъм\", в съзнанието на населението българско веднага трябва да изкача от неговото подсъзнание набитата там информация за туй изчадие луциферско - комунизма\"! Ето го The End-ът, казано на \"новобългарски\" език, за смъртоносната заплаха за благоденствието на частния капитал и предприемачеството, пак частно. И най-вече за печалбите капиталови. Въпреки че с голямата историческа лопата могат да бъдат изкопани още купища доказателства за несъвършенства, недъзи и недостатъци на тази обществено-политическа система, претенциозно наименувала себе си \"социалистическа\", освен тези, изтъкнати от съветолозите, кремлинолозите и останалите им колеги по идеологическа оптика, то, както е писал Оскар Уайлд: \"Истината рядко е проста и никога не е чиста\". Всъщност, истината за фразеологичните ексерсизи на индивидите, самоетикетирали се за \"критици на комунизма\" както у нас, така и извън България, е, че те нещо критикуват, но и доста нещо премълчават. И така, първо, наистина ли \"критиците на комунизма\" критикуват именно научния комунизъм? Карл Маркс изгражда своето революционно учение, като изхожда от един фрагмент във философските схващания на ранния Георг Хегел (1770-1831), който във \"Феноменология на духа\" извежда  Съгласно Хегел, всяко самосъзнание структурно се нуждае от друго самосъзнание и тяхната борба трябва да има като изход не смъртта на едното от тях, а подчинението на едното от другото. Така се появява различието между Господаря и Роба и диалектиката на техните отношения. В двубоя Господаря се подлага на смъртен риск и, побеждавайки, става господар. Роба се побоява от смъртта и, претърпявайки поражение, се примирява с положението на роб и се превръща в някаква \"вещ\", зависима от Господаря. Господаря експлоатира Роба, принуждавайки го да работи за него, и се удовлетворява, като използва тези предмети, които произвежда за него Роба. По-нататък в анализа на Хегел се задейства диалектиката, понеже Господаря попада под зависимост от Роба, тъй като той ползва произведените от него предмети, а сам не ги създава. Роба пък, научил се да произвежда предмети за Господаря и почувствал неговата зависимост от това производство, може да се възползва от ситуацията и да унищожи отношението на господство. Именно тук Карл Маркс съзира възможността за революционно освобождаване на наемния труд от капиталистическата експлоатация. Не става въпрос само за възтържествуването на една социална справедливост. А за едно революционно преобразуване на целите и хоризонтите на дейността на държавата и гражданите. За стремеж към \"истинско царство на свободата\", според Маркс, под което понятие той разбира не разкош, леност или привилегии, а култивиране и изразяване на истинските човешки способности към етична и към политическа свобода - творчеството, свободното мислене и съзиданието. Още за Аристотел, после за Карл Маркс, а по-късно и за Хана Аренд и много други мислители, потенциалът на човека се реализира не в борба за съществуване и натрупване на блага, напротив - в друга сфера на дейност. Задача невъзможна е да бъде атакувана аргументирано идеята за създаване на общество, в което производството на материални блага е в \"царството на необходимостта\" (терминът е на Карл Маркс), а индивидите се ограничават само до \"екзистенциалното потребление\", т.е необходимото за тяхното съществуване (според Ерих Фром), което е предпоставка, за да разцъфти свободният човешки дух. Затова т.нар. антикомунисти извършват подмяна на смисъла на термина, като отъждествяват комунизма с обществено-политическата действителност в \"социалистическите държави\", независимо дали в исторически или в актуален план. Именно в Съветския съюз и другите източноевропейски страни управляващите малцинства де факто се обуржоазиха, като за техните представители напълно важеше разобличителната сатира на Оскар Уайлд: \"Той се преструва на отдаден на народа, а живее в палат; проповядва социализъм, а взема заплата, с която може да се издържа цял окръг\". Този процес на обуржоазяване и установяване на доминираща консумативна поведенческа нагласа е антагонистичен на идеите на научния комунизъм и ерозира масовата подкрепа за комунистическите идеи в европейските т.нар. социалистически държави. Той доведе до краха не на \"комунизма\", а на неговите конкретни обществено-политически системи, които проф. Збигнев Бжежински дефинира като \"държавите, които наричаха себе си социалистически\". Другият базисен трик, използван при на комунизма е пълното игнориране на обективните предпоставки, които довеждат до появата на това учение. И които са актуални и понастоящем в капиталистическите държави. Австрийският психиатър и психолог Зигмунд Фройд (1856-1939), който в никакъв случай не би могъл да бъде определен като комунист, пише: \"Трябва да се очаква, че тези потиснати маси ще изпитват завист към предимствата на привилегированите и ще употребят всичко, за да се освободят от по-голяма част от лишенията. ...Не се налага да споменаваме, че културата, която оставя неудовлетворени толкова много участници и която води до тяхното въставане, няма перспектива за продължително съществуване, а и тя не го заслужава\". Английският философ, икономист и политик Джон Стюарт Мил (1806-1873) пише: \"Индустриалната икономика, която разделя абсолютно обществото на две части - заплащащите надници и получаващите ги, първата наброяваща хиляди, последната милиони, нито е подходяща, нито може да трае вечно\". Американският икономист Джон Кенет Гълбрайт (1908-2006) заключава: \"Има едно много обичано от консерваторите клише, че социализмът и комунизмът са причината за нисък жизнен стандарт. Много по-точно е да се каже, че непретенциозният и нисък жизнен стандарт правят социализма и комунизма осъществими\". Да сте чули изобщо някога домораслите ни и чуждестранно напоявани от финансовите шлаухи \"антикомунисти\", залягащи от един телевизионен окоп в друг, да дискутират и - о, чудо! - да оборят заключенията на Зигмунд Фройд, Джон Стюарт Мил и Джон Кенет Гълбрайт? Отговорът е категорично \"не\"! Същият отговор \"не\" е и на питането дали има индивид от гилдията на \"антикомунистите\" по земята българска, който да е развенчал привлекателността на едно общество, където свободният човешки дух на масите би бил освободен от капиталистическата експлоатация, тоест да е разбил на пух и прах философията на научния комунизъм. Не се ли оказа, че не научният комунизъм, а именно научният антикомунизъм е химера?", "date": "2019.11.04", "title": " Къде е научният антикомунизъм?"}
{"url": "https://duma.bg/400-mln-lv-gubi-haznata-godishno-ot-ukriti-dohodi-n202771", "text": "По данни на Националната агенция за приходите (НАП) всяка година хазната губи по 400 млн. лв. от укрити доходи. Над 70% от автосервизите и 60% от строителните предприемачи заплащат поне част от труда на работниците си под масата. Данните изнесе председателят на УС на Асоциация на индустриалния капитал в България (АИКБ) Васил Велев. За да се справи с проблема, бизнесът ще разработи специален индекс за измерването на недекларираната заетост, както и конкретни мерки за ограничаването и превенцията на явлението. Това ще стане чрез проект с продължителност 30 месеца, за 2,03 млн. лв., от които 1,72 млн. лв. европейско финансиране, а останалите - от бюджета. Основен партньор на АИКБ ще бъде КНСБ. Недекларираният труд е най-масовият и неподатлив на промяна компонент на сивата икономика, който води и до влошаване на качеството на работните места. Заради това АИКБ възнамерява да предложи конкретни нормативни промени, посочи Велев. \"България е прекалено малка икономика, за да си позволим съществен дял на недекларираната заетост\", каза Пламен Нанков, вицепрезидент на КНСБ.", "date": "2019.11.04", "title": "400 млн. лв. губи хазната годишно от укрити доходи"}
{"url": "https://duma.bg/byudzhet-2020-oshte-vednazh-ot-sashtoto-n202754", "text": "Не толкова отдавна имаше един финансов корифей, който оприличаваше бюджета на малка постна пица. Сега основният финансов закон на държавата за догодина може да бъде сравнен със старо меню в ресторант. Предлагат ни да си изберем нещо за ядене с ясното съзнание, че ще бъде още веднъж от същото, което сме яли и тази година. Прeтоплена манджа. По основните си параметри бюджет 2020 прилича много на тазгодишния. Разликата е, че за следващата година правителството залага малко по-амбициозен ръст на приходите от данъци и осигуровки (8,1% при очакван номинален ръст на БВП около 7%), както и че салдото ще е балансирано - държавата ще трябва да изхарчи толкова, колкото е събрала. Най-бедната държава - сред отличниците на ЕС по този показател. Догодина МС планира държавата да преразпредели над 46,8 млрд. лв., или 36,9% от прогнозния БВП. Заради планирания ръст на БВП това е с 3 млрд. лв. повече спрямо тазгодишните разчети. Новият държавен дълг, който може да бъде поет догодина, е 2,2 млрд. лв. За сравнение - тази година ограничението беше един милиард, а финансовото министерство се възползва от правото си да го вземе заради сделката с изтребителите. От есенната прогноза на Министерството на финансите вече се разбра, че тази година икономиката ще отбележи ръст от 3,4%, а от догодина и в следващите няколко - с по 3,3 на сто. Инфлацията ще е малко над два процента. Планирано е да се съберат и да се изхарчат по 46,826 млрд. лв. Данъците върху доходите за фирмите и ставката на ДДС остават без промяна. Предвижда се от 1 юли 2020 г. всички пенсии, отпуснати до 31 декември 2019 г., да се увеличат с 6,7% (процент, определен по т.нар. швейцарско правило). В проектобюджета е заложено увеличение на минималната работна заплата от 1 януари 2020 г. на 610 лв., от 1 януари 2021 г. - на 650 лв., които ще се запазят и през 2022 г. Заплатите в бюджетния сектор ще скочат отново с 10%. Максималният осигурителен доход за всички осигурени лица е 3000 лв. Месечните помощи за отглеждане на дете за семействата, които имат право на това, са по 40 лв. за едно дете, 90 лв. - за две, и 135 лв. - за три. В периода 2020-2022 г. от 1 януари всяка година ще продължава увеличаването на възрастта за пенсия с по 2 месеца за жените и с по 1 месец за мъжете, както и на необходимия осигурителен стаж с по 2 месеца и за двата пола. Така през 2020 г. жените ще се пенсионират на 61 г. и 6 м., необходимият стаж е 35 г. и 10 м. Пенсионната възраст на мъжете се вдига на 64 г. и 3 м., а стажът - на 38 г. и 10 м. Минималната възраст за пенсиониране на работещите в сектор \"Сигурност\" също ще продължи да се вдига с по два месеца на година до достигане на 53 години и 10 месеца през 2022 г. Общо средствата за образование ще се вдигнат с около 500 млн. лв. Допълнителни 394 млн. лв. ще отидат в бюджета на НЗОК. По бюджета на здравното министерство ще се осигурят допълнителни 50 млн. лв. за психиатричната помощ, спешните отделения и общинските болници в труднодостъпни райони. Други 10,4 млн. лв. ще отидат за вдигане на заплатите в спешните центрове. За строежа на детската болница в бюджет 2020 са отделени 30 млн., през 2021 г. - 50 млн. лв., а през 2022 г. - 20 млн. лв. Първият прочит на текстовете сочи, че МФ е определило повече пари за общините, но разчита на правото им сами да определят размера на местните данъци и такси.  Това е поредната финансова рамка, в която отсъстват ключови реформи, коментира Петър Ганев от Института за пазарна икономика. Бюджет 2020 не излиза извън тригодишната рамка, направена преди две години. Не се виждат кой знае какви изменения. Да, има повече пари за някои сектори, но няма концептуално някаква разлика, коментира икономистът Румен Гълъбинов, съветник към Стратегическия съвет на президента. По думите му увеличаването на доходите трябва да продължи. Минималната работна заплата в България продължава да е най-ниска в целия ЕС. Според бившия финансов министър Муравей Радев бюджетът за следващата година не предвижда мащабни структурни реформи. Основният порок си остава - финансирането на системите се извършва по исторически постигнати параметри. Тази години си похарчил толкова, догодина - ето ти повече. Няма изисквания за ефективност - както на парите, които си похарчил, така и на тези, които ще ти дадат, посочи Муравей Радев и определи проблема като системен, който е трудно преодолим и дърпа държавата надолу.  \"Заплатите са част от произведения продукт - има продукт - има заплати. По-голям продукт - по-големи заплати. Не може продуктът да расте с 3-4 на сто, а заплатите на чиновницте да растат години наред с 10 процента. Идва момент, когато заплатите стават по обем колкото продукта и тогава катастрофата е неизбежна\", категоричен е Радев. По думите му прогнозираният икономически растеж от 3,3% е проява на смелост. \"В бюджета за догодина за първи път виждам риск да не се изпълни приходната му част. Има два пункта, които за мен са рискови - единият е 450 млн. лв. приходи от тол системата и вторият, който е още по-рисков, са около 600 млн. лв. приходи от концесията на летище София, които трета година не се случват\", коментира бившият финансов зам.-министър Георги Кадиев. По думите му големият проблем обаче остава събираемостта на ДДС и битката с ДДС-измамите. Според Кадиев в бюджета липсват реформи по отношение на здравеопазване и образование. \"В България, общо за икономиката, заплатите нараснаха с около 45% в номинално изражение. Това е и защото българският пазар на труда е част от европейския и българските работници имат алтернативата да отидат да работят, където и да е, в ЕС. Това ще продължи да оказва натиск върху работодателите в България да плащат по-високи номинални заплати. Така че не мисля, че е чак толкова голям приносът на проектобюджета с тези предвидени 10% за увеличение на заплатите в публичния сектор\", е мнението на икономиста Лъчезар Богданов.      Общото нарастване на заплатите в бюджетната сфера над очаквания ръст в частния сектор може да повлияе допълнително за изостряне на дефицита на работна сила с потребните за пазара на труда образование и умения. Това е един от акцентите от становището на Българската стопанска камара по бюджета за догодина и по актуализираната бюджетна прогноза. Според БСК предвиденото общо нарастване на разходите за персонал в бюджетна сфера, без частта за образованието, следва да бъде насочено преимуществено в подкрепа на областното и общинското здравеопазване. По отношение на НЗОК от БСК заявяват, че с предложения проект на бюджет за 2020 г. се възпроизвежда рамката за недофинансиране на дейността на касата от предишните години. Не се предвижда значително увеличаване на публичните средства за здравеопазване, чийто размер като дял от БВП достига 4,5%, при над 6-11% в редица държави членки на ЕС. От работодателската организация допълват, че разходите за здравеопазване за сметка на пациентите непрекъснато се увеличават и стават непосилни за голяма част от населението. По правило проектобюджетите на държавата, на НЗОК и на НОИ трябва да бъдат внесени в парламента до края на октомври и този срок се спазва. Проблемите започват след това. Дори само да се изчетат алинеите и параграфите на законите, каквото е изискването, са необходими десетки часове. Този факт сам по себе си е показателен за отношението на управляващите към процедурата, както и към съдържанието на тези основни документи. Бърза се да се спази някакъв срок, като по този начин косвено се признава, че мнението на депутатите за тези три основни за гражданите закони е без значение. Гласуването е формален акт. Бюджетите негласно се приемат такива, каквито са написани от министъра на финансите и правителството. В бюджета има доста буфери срещу евентуална криза, твърди финансовият министър Владислав Горанов. Според него това ще бъде последният цял бюджет за кабинета Борисов. А дано!", "date": "2019.11.04", "title": "Бюджет 2020 - още веднъж от същото"}
{"url": "https://duma.bg/zhurnalistite-ne-sa-politicheski-evnusi!-n202756", "text": "Протест, организиран от Съюза на българските журналисти, се състоя пред сградата на парламента на 1 ноември, Ден на народните будители, Ден на българската журналистика и Ден на българските учени.    Разтревожен от състоянието на медийната среда у нас и от отчайващото 111-то място на страната ни по свобода на словото, УС на СБЖ реши тази година да отбележи именно така 1 ноември. При откриването на митинга председателят на СБЖ Снежана Тодорова припомни отровната среда за упражняване на журналистическата професия в България, уволненията на изявени журналисти, заплахите, нагнетяването на несигурност, съсипването на цели медии чрез финансово задушаване. Разбуждане на обществото за защита на едно от фундаменталните демократични права - свободата на словото и информацията, чието състояние у нас международнта организция \"Репортери без граници\" определи преди дни като ужасяващо. Отпор срещу изключителния натиск и диктат над медиите у нас в момента. Активизиране на журналистическата солидарност в отстояване на правата на журналистите и на гаранциите за техния професионален и независим от чужди влияния труд, подчинен само на обществения интерес. Настояване в НС да се даде най-после ход на отлежаващите трета година в Комисията по културата и медиите предложения на УС на СБЖ за законодателни инициативи, гарантиращи свободата на словото и правата на журналистите. Това бяха акцентите в инициативата, която бе подкрепена от Европейската и Международната федерация на журналистите, и от КНСБ, както съобщи Снежана Тодорова. Нямаме намерения да се предадем, обобщи тя.   Ден преди протеста сайтът на СБЖ бе атакуван от хакери и остана недостъпен, докато проблемът бе решен технически. Само че истинският проблем е много по-голям и всички го знаем - разнообразните форми на посегателства срещу свободата на словото в България. Нека покажем своята журналистическа и гражданска солидарност в отстояване на нашите общи права в протеста ни под наслов \"Не убивайте журналистиката в България!\", написа в мрежата отговорният редактор на сайта, известната журналистка Къдринка Къдринова. Ако няма глас, който да бъде глас на обществото, няма и общество, каза тя пред митинга. И посочи, че в света изобщо журналистиката е подложена на изключителен натиск. Произволът и тормозът над основателя на \"Уикилийкс\" Джулиан Асанж в Лондон в момента, заплахите да бъде изпратен в САЩ и съден за шпионаж, са показна разправа с професията изобщо, подчерта Къдринка.     Властта иска журналистите да са политически евнуси, но евнусите пазят харемната политика, заяви Велислава Дърева и цитира думите на големия Йосиф Хербст: \"Безпристрастен, хеле пък безстрастен журналист, е журналистически евнух\". И подчерта, че със словото си истинският журналист винаги трябва да е воин за истината и свободата. Коментаторът на в. \"Сега\", член на УС на СБЖ Светослав Терзиев, апелира да не спада журналистическата солидарност с колегите от БНР, които със сплотеността си по време на разигралата се наскоро в националната медия криза станаха пример за цялата гилдия. Искат да убият професията, да я подменят с угодничество пред властта и не сме останали много тези, които се съпротивляваме, заяви той. Мнозина членове на УС на СБЖ по време на изявата бяха сложили лепенки през устата си с надпис: \"Цензура\".  ", "date": "2019.11.04", "title": " Журналистите не са политически евнуси!"}
{"url": "https://duma.bg/godishnite-nagradi-n202755", "text": "Верен на традицията, Съюзът на българските журналисти в Деня на будителите връчи своите годишни награди на най-добрите в журналистическото войнство. Клуб \"Журналист\" се оказа тесен за всички, които обичат своята професия и ценят труда и постиженията на колегията. \"Тази година СБЖ отбелязва двоен юбилей - 175 години от излизането на сп. \"Любословие\" на Константин Фотинов, което през 1844 г. поставя началото на българската журналистика, и 125 години от първия журналистически събор у нас, повдигнал още в далечната 1894 г. остри въпроси по повод опитите на властта да потиска свободното слово\". С тези думи откри тържеството Ивайло Диманов, майстор на перото и стиха, член на УС на СБЖ и водещ на празничната церемония. Заедно с него водещ бе и д-р по журналистика Силвия Стоядинова. Награда \"Йосиф Хербст\" за цялостен принос към българската журналистика Дамян Обрешков, журналист, публицист, писател, дългогодишен главен редактор на вестниците \"Учителско дело\", \"Труд\", \"Поглед\" 1. Александър Михайлов, водещ в \"Артефир\", програма \"Христо Ботев\" на БНР (посмъртно) 2. Лалка Радкова - Радио Благоевград \"Непознатите\" - 10-годишно предаване на БТВ Копринка Червенкова, дългогодишен главен редактор на в. \"Култура\" Ани Петрова Миглена Гайдарова, оператор от БНТ за \"България открай до край\" В. \"Нова дума\" на българите в Испания 1. Велислава Дърева - \"Атентатът 1925. Денят, в който се отвориха портите адови\" 2. Ирина Александрова - \"Данаил Крапчев - първопроходецът\" 3. Руси Маринов - \"Информационен домейн\" 1. Цеца Алексова, кореспондент на Нова ТВ в Бургас 2. Кети Тренчева, кореспондент на БНР в Благоевград 1. Вестник \"Росица\",  гр. Севлиево 2. Георги Линков - за активна гражданска позиция при разследването на кариерите в Белащица в сайта \"Пловдивски новини\", довело до закриването им 1. \"Барикада\" 2. \"Обаче\" 3. Сайтът на Радио Шумен 1. Филипа Иванова, водеща на \"По света и у нас\" 2. Благой Цицелков, Bulgaria ONAIR 1. Георги Монев от БТА във връзка с неговата 90-годишнина 2. Георги Найденов за книгата \"Пловдив - мегаполис на духа и благоверието\" и за приноса му в изграждане на паметна плоча на военния кореспондент 3. \"Лека нощ, деца!\" (Сънчо) - легендарно предаване на БНТ, възпитавало и забавлявало поколения български деца цели 60 години 4. \"Нощни птици\" - предаване на БНТ, спряно 5. Награда за цялостно творчество на БНТ във връзка с 60-годишния юбилей", "date": "2019.11.04", "title": "Годишните награди"}
{"url": "https://duma.bg/kaharat-na-baydan-n202757", "text": "От обстановката в Сирия и Близкия изток се оплака Джо Байдън, фаворитът на Демократическата партия за президентските избори догодина в САЩ и бивш вицепрезидент. \"Вижте, позицията на Русия в региона се засили. Асад също засили своите позиции. Иран има директен път към Сирия... Всичко се обърна с краката нагоре, а всъщност останахме там сами\", цитира го в. \"Уолстрийт джърнъл\". Хайде сега да видим какво се случи в Сирия последните 4 години. Да, Русия се намеси, но благодарение на това не само бе спасено законното правителство на президента Башар Асад, но и терористичните групировки бяха изтласкани от завзетите от тях територии в страната. Русия има безспорна заслуга за ликвидирането на \"Ислямска държава\" (ИД) в Сирия, както и на радикалната опозиция. За Байдън обаче това е обръщане с краката нагоре - и неслучайно, защото в хода на военния конфликт САЩ се стремяха да хвърлят ИД срещу правителствената армия на Асад. После настъпи процесът на деескалация в Сирия. Въоръжената опозиция, подкрепяна от арабските съюзници на САЩ, постепенно се отказа от военните действия, в много провинции сложи оръжие и се включи в предложеното от Асад мирно възстановяване на тези провинции, а и в страната като цяло. Вече цяла година, че и повече, в Сирия не се стреля - там се възцарява мирът. Но за Байдън и американския хегемонизъм това положение е с краката нагоре. Или с главата надолу. Тези дни, благодарение на дипломацията на Русия, Иран и Турция, започна работа конституционният комитет за Сирия, който трябва да изработи бъдещата конституция на страната. В Женева за пръв на една маса седнаха правителството на Башар Асад и опозицията. А спецпратеникът на ООН Гейр Педерсен не пестеше високите оценки от започналата дискусия между довчерашните сирийски противници. Но за Байдън диалогът, нормализацията и мирът в Сирия означават \"мислене с краката\". Очевидно войната, разрухата, смъртта за него и за хегемонизма на САЩ са нормалното състояние на нещата. Какво ли ще стане със света, ако догодина той стане президент?", "date": "2019.11.04", "title": "Кахърът на Байдън"}
{"url": "https://duma.bg/onlayn-bednotiya-n202758", "text": "Мнозина си спомнят времената от близкото минало, когато да имаш мобилен телефон, лаптоп или таблет, се смяташе за един от признаците на висок социален статус и дори богатство. Напоследък обаче всичко се обърна на 180 градуса. Компютрите вече са достъпни не само за избрани, а станаха \"незаменими\" средства за глобална комуникация, които ни карат денонощно да сме онлайн. Неусетно технологиите се превърнаха в най-евтиния начин за развлечение, масово се използват като бърз и ненатоварващ способ за лесно \"учене\" и вече се приемат като \"спасение\" от напрегнатото всекидневие. Малцина обаче са онези, които осъзнават истинските опасности на модерните джаджи и си дават сметка за произтичащите от употребата им последици. Сред тях е и връзката между семейните доходи и времето, прекарвано от децата с носове, осветени от синьото сияние на \"умните\" устройства. Според ново проучване малчугани от по-бедни фамилии отделят поне два часа повече, за да бъдат \"в компанията\" на смартфони, в сравнение с връстниците си, чиито родители са по-заможни. Така липсата на големи финансови възможности се замества с бягство от \"мизерията\" на реалността към блясъка на \"богатия\" виртуален свят. Евтините телефони без копчета не само лишават подрастващите (а и нас самите) от живото общуване, но и цената им е много по-ниска, отколкото струва посещението на различни школи за интелектуално развитие, кръжоци по рисуване и моделиране или спортни занимания... Навсякъде, където може да се сложи голям или малък екран (училища, болници, летища, ресторанти), не само се намаляват разходите, но и постепенно изчезва нуждата от хора. Текстурата на истинския живот, емпиризмът и знанията от физическия свят започват да се изоставят за сметка на фокуса върху гладкото стъкло на мобилното устройство. И го осъзнавате най-ясно, когато искате през прозореца на апартамента да покажете на двегодишно прелитащ самолет, а то се опитва с пръстчетата си да го \"зуумне\"...", "date": "2019.11.04", "title": "Онлайн беднотия"}
{"url": "https://duma.bg/kratki-novini-n202760", "text": "Генсекът на НАТО Йенс Столтенберг отхвърли призива за изключване на Турция от алианса заради операцията й в Северна Сирия.  Такива механизми не съществуват, посочи Столтенберг в интервю за в.\"Билд ам зонтаг\". В НАТО, за разлика от ЕС, няма механизми за това да се взимат мерки по отношение на членките, добави той. Президентът на САЩ Доналд Тръмп изпитва \"непреодолима омраза\" към Украйна от първите дни на престоя си в Белия дом, пише \"Вашингтон пост\", позовавайки се на служители в Белия дом. Причината била подкрепата на Киев за съперничката му Хилари Клинтън на президентските избори. \"Той просто намрази Украйна\", каза източник пред вестника. Тръмп също е убеден, че Киев \"се опитва да го унищожи\".  Пожар избухна по време на полета на японския правителствен самолет, докато премиерът Шиндзо Абе беше на борда. Пламъците, тръгнали от фурна, бяха потушени бързо, без да предизвикат сериозни проблеми или промени на полета. Абе летеше от Токио за Банкок, за да участва в редовната 35-а среща Асоциацията на страните от Югоизточна Азия (АСЕАН) Бурни ветрове се стовариха югозападната част на Франция, предизвиквайки гигантски вълни в океана, изкоренявайки дървета и оставяйки около 140 000 души без ток, съобщиха властите. На места бурята надхвърли 160 км/час. Стихията разкъсваше електрокабели, поваляше дървета върху шосета и железопътните коловози. Не се съобщава за смъртни случаи или наранявания.", "date": "2019.11.04", "title": "Кратки новини"}
{"url": "https://duma.bg/kobrata-se-bie-za-ibf-titlata-ruis-ili-dzhoshua-ya-ovakantyavat-n202738", "text": "Кубрат Пулев ще стигне до мач за световната титла, но той вероятно няма да е с победителя от реванша Анди Руис - Антъни Джошуа. Агентът на британеца Еди Хърн оповести, че спечелилият мача на 7 декември в Дирия, Саудитска Арабия, ще се изправи срещу украинеца Олександър Усик. Това е второ подобно изказване на импресариото, като този път той обяви, че такъв мач е сигурен. Усик има само един бой в тежката категория, което прави ситуацията още по-абсурдна. Но въпреки това, Кобрата ще иде на мач за титлата във версията на IBF (Международната боксова федерация). За да се бие с Усик, който е задължителен претендент в Световната боксова организация (WBO), победителят от Руис - Джошуа трябва да се откаже от пояса в IBF. Така титлата там ще е овакантена, а първи претендент за нея е Пулев. А по този сценарий българинът ще се изправи в бой за пояса срещу някой от следващите в списъка - Адам Ковнацки (Пол) или Ахит Кабаел (Гер). Хърн иск да успее да изправи Усик срещу Руис или Джошуа заради парите. Украинецът е с огромна маркетингова стойност, защото е популярен в целия бивш Съветски съюз, а и в Германия. Освен това 50% от правата за мачовете му, което значи - и от приходите, се държат от Хърн. Следващият мач на Пулев е в нощта на събота срещу неделя срещу американеца Райдъл Букър във Фресно, Калифорния.", "date": "2019.11.04", "title": "Кобрата се бие за IBF титлата, Руис или Джошуа я овакантяват "}
{"url": "https://duma.bg/neka-si-meryat-n202759", "text": "Колко поредни правителства на Борисов рекламираха страната ни като оазис на най-ниските данъци и най-евтината работна ръка, а? Това обаче се оказа, че не привлича чуждите инвеститори. А сме и сред първенците в ЕС по сива икономика, от което губят и работници, и държава, а и коректният бизнес. По данни на синдикатите сивото обхваща около 21% от стопанството ни. Става въпрос за недекларирана дейност за 23 млрд. лв., която не се облага с данъци и осигуровки.  През миналата седмица бизнесът и синдикатите обявиха данни на НАП, че годишно хазната губи от укрити доходи 400 млн. Най-много на тъмно работели в автосервизите и в строителството. Не са обаче само те. За да се справел с проблема, бизнесът, заедно със синдикатите, щял да изработи някакъв си индекс за измерване на недекларираната заетост и мерки за нейното ограничаване. Това щяло да глътне над 2 млн. лв.  Жалва се бизнесът, че недекларираният труд бил най-масовият и неподатлив на промяна компонент на сивата икономика... Когато един дава, а друг взема по презумпция - виновни са и двамата. Има обаче една голяма въпросителна. И тя е: къде да мърда обикновеният работник, чието официално възнаграждение не може да гарантира минимума, за да може той и семейството му да съществуват и да си плащат месечните сметки? Да не говорим за заплата, която осигурява нормален живот. Затова хората буквално са принудени да работят в сивото. Експерти от БАН още преди две години препоръчаха, че ако бизнесът не иска проблемът с недостига на работна ръка (не само квалифицирана, но и неквалифицирана) да се задълбочи, да започне час по-скоро да увеличава сериозно заплатите. Да, ама не. А пък властта дори не ще да въведе необлагаем минимум за хората с най-ниски доходи. Така бизнесът и синдикатите ще продължат да си мерят данните, но те ще са все същите. Само ще са изхарчили едни милиони.", "date": "2019.11.04", "title": " Нека си мерят"}
{"url": "https://duma.bg/shokoladovi-biskviti-shte-pekat-v-kosmosa-n202740", "text": "Астронавти ще пекат шоколадови бисквити в космоса, след като на Международната космическа станция (МКС) от американския щат Вирджиния бе изпратена фурна и специални съставки за лакомството, съобщи Би Би Си. Товарът се транспортира с ракетата Northrop Grumman Antares. Обитателите на МКС трябва да тестват какво влияние имат високата топлина и нулевата гравитация върху формата и консистенцията на шоколадови бисквитки. Експериментът се отбелязва като първия случай на печене в космоса. От веригата DoubleTree на Hilton, която предостави тестото, заявиха, че \"забележителният експеримент с микрогравитация има за цел да направи дългото космическо пътуване \"по-уютно\". Капсулата Cygnus също беше заредена с друго необичайно оборудване, включително части за спортни автомобили и жилетка за защита от радиация. Астронавтите от МКС ще я изпробват за безопасност, за да преценят нейния комфорт. А италианският автомобилен производител Lamborghini изпрати проби от въглеродни влакна, използвани в спортните им автомобили, за да проучи ефектите от прякото космическо излагане. Очаква се пратката с тегло около 3700 кг да достигне МКС днес, 4 ноември.", "date": "2019.11.04", "title": "Шоколадови бисквити ще пекат в космоса"}
{"url": "https://duma.bg/tsigulka-za-250-hilyadi-paunda-se-varna-pri-razseyaniya-muzikant-n202741", "text": "310-годишна цигулка на стойност 250 хиляди паунда, останала във влак в Южен Лондон, е върната на собственика си. Инструментът е предаден на професионалния музикант Стивън Морис на паркинг пред супермаркет в Бекънъм след тайни преговори и под надзора на полицията. \"Не съм спал много, откакто цигулката изчезна\", призна разсеяният мъж. Той беше казал, че загубата на инструмента е като \"да ми отсекат ръката\". Цигулката, изработена от майстора Течлер през 1709 г., беше забравена във влака от Лондон до Орпингтън на 22 октомври, когато Морис слиза на гара Penge East с велосипеда си. Британската транспортна полиция (BTP) по-късно пусна CCTV изображение на мъж, за когото се смята, че е взел ценния инструмент, когато влакът е спрял на гара Bromley South. Органите на реда отправиха публична молба цигулката да бъде върната, съобщи Би Би Си. Пробивът дойде в четвъртък, когато Морис получи съобщение в туитър, което гласеше: \"Разпознавам човека на снимката. Мисля, че може би е някой, когото познавам - бих искал да съм от полза. Знам какво е да забравите ценности във влак.\" През следващите 24 часа бе осъществен допълнителен контакт с лицето, изпратило посланието. Подозира се, че всъщност той е човекът, взел цигулката. Наричайки себе си Джийн, което не е истинското му име, мъжът се съгласи да се срещне с Морис в петък вечерта на паркинг на до жп гара Бекенхам. При операция, координирана от приятеля на музиканта и бивш полицейски служител Майк Панет, екип от офицери в цивилни дрехи е наблюдавал размяната. Цигулката и лъковете са били предадени в отлично състояние на собственика. \"Не можеше да завърши по-щастливо\", сподели пред медиите Стивън Морис.", "date": "2019.11.04", "title": "Цигулка за 250 хиляди паунда се върна при разсеяния музикант"}
{"url": "https://duma.bg/nay-dalgata-malniya-mina-prez-tri-shtata-n202742", "text": "Над три американски щата - Тексас, Оклахома и Канзас, е преминала най-дългата мълния в света. Размерът на природното явление, случило се през 2017 г., е 500 км. Учени обаче едва сега регистрираха епичния феномен, тъй като подробно го изследваха. Обикновено хората мислят, че светкавиците се движат вертикално. Те обаче може да са и хоризонтални, особено на голяма височина. При вертикалните дължината е 6 до 10 км. Според специалистите от центъра по приложна метеорология във Форт Колинс, Колорадо, подобни мегамълнии са по-чести, отколкото предполагаме. Те продължават около 100 км. Експертите са работили с данни от спътниците GOES 16 и GOES 17, изстреляни през 2017-2018 г., и наземни системи за мониторинг на светкавиците. Дължината на огромната мълния обаче не е потвърдена от Световната метеорологична организация, което означава, че рекордът е неофициален. Данни от същите спътници за тази година показват, че е имало още по-дълга мегасветкавица - 673-километрова, над Бразилия.", "date": "2019.11.04", "title": "Най-дългата мълния мина през три щата"}
{"url": "https://duma.bg/detsata-ot-po-bedni-semeystva-prekarvat-poveche-vreme-s-tableta-n202743", "text": "Децата от семейства, чиито доходи не надвишават 35 хиляди долара годишно, прекарват повече време пред екраните на таблетите и смартфоните, в сравнение с връстниците си, които имат по-заможни родители, пише \"Дейли мейл\". Изданието цитира изследване, осъществено от \"Комън сенс\". Неправителствената организация изучава въздействието на медиите и технологиите върху семейството и образованието. От получените данни става видно, че 13-18-годишните деца от семейства със скромни доходи се задържат пред екраните на джаджите си средно по 8,5 часа на ден. Малчугани, чиито родители получават над 100 хиляди долара годишно, се захласват дневно по таблети и смартфони 6 часа и 49 минути. Това е почти два часа по-малко. За бедните деца от групата на 8-12-годишните прекараното всеки ден време пред екраните е около 6 часа. При по-богатите им връстници времето е 4 часа. Гледането на видеа и телевизионни шоу програми е най-популярното занимание и за двете групи. Тийнейджърите отделят четири пъти повече време на социалните медии, в сравнение с възрастните. Според специалистите децата от по-бедните семейства използват джаджите, за да компенсират донякъде неравностойното си положение в обществото. Другите форми на контакти и забавления често струват пари, с които родителите със скромни доходи не разполагат.", "date": "2019.11.04", "title": "Децата от по-бедни семейства прекарват повече време с таблета"}
{"url": "https://duma.bg/ograbiha-bagata-pred-tramp-n202739", "text": "Благой Иванов-Багата беше брутално ограбен в мача срещу Дерик Люис на бойната галавечер UFC 244 в Ню Йорк. Пред 23 000 души българският боец загуби с 1:2 съдийски гласа (27:30, 29:28, 28:29), като цифрите са ярко противоречие със статистиката. 33-годишният санданчанин регистрира над 20 удара повече от противника - 59:37 и извърши три тейкдауна срещу един на Черния звяр. Иванов бе по-активният в срещата и на няколко пъти опита да приключи мача с различни техники за задушаване, но това не беше достатъчно за съдиите. Сред зрителите в легендарната зала \"Медисън Скуер Гадрън\" беше и американският президент Доналд Тръмп. Той е бивш бизнеспартньор с ръководителя на UFC Дейна Уайт. Тръмп пристигна минути преди началото на галата и мина с усмивка край кордона с протестиращи срещу управлението му, заобиколила залата. Така обаче беше написана историята, защото за първи път действащ президент на САЩ гледа на живо ММА галавечер. Тръмп обаче е нюйоркчанин и голяма част от залата го аплодира. Това е второ поражение за Иванов в най-авторитетната верига след дебюта му срещу бившия световен шампион Жуниор дос Сантос миналата година. В кариерата си нашият вече е с три поражения и с 18 победи. \"Чувствам се ограбен, но това е животът. Трябваше да го откажа, не се получи. Имаше голяма подкрепа и от публиката. Явно не съм направил достатъчно. На два пъти можеше да се предаде, но не го направи и го изпуснах. Вторият рунд го бях хванал много хубаво. Чух, че остават 10 секунди и мислех, че ще го приключа, но не стигнаха. Това е положението. Не мисля, че последните секунди в третия рунд повлияха, защото всички рундове са за него според съдиите. И да не ги беше нанесъл тези удари, рундовете са негови. Просто трябваше да го откажа, няма как иначе да го победя. Президентът на САЩ също беше там, вероятно и това повлия. Сега следва почивка, възстановяване от контузиите и нови битки. Животът продължава\", каза Иванов.", "date": "2019.11.04", "title": "Ограбиха Багата пред Тръмп"}
{"url": "https://duma.bg/balgariya-se-vrashta-na-evroviziya-n202744", "text": "След едногодишно отсъствие от \"Евровизия\" страната ни отново ще има свой представител на международния музикален конкурс. Това стана възможно, след като Българската национална телевизия постигна споразумение за публично-частно партньорство за финансиране на участието. Родният представител в Ротердам ще бъде обявен на 25 ноември на съвместна пресконференция на медията и нейните партньори в проекта. Както бе съобщено от генералния директор на БНТ Емил Кошлуков, в участието ни на \"Евровизия\" 2020 ще се включат продуцентски компании от България и  Великобритания. Фокусът ще падне върху осигуряването на дългосрочно развитие на изпълнителите след изявата им на конкурса и предоставяне на международна платформа за прогреса на творческите индустрии у нас. Надеждите на продуцентите са, че с новия подход ще се намери дългосрочен механизъм за гарантиране на бъдещето на българското участие в \"Евровизия\". Така конкурсът ще се превърне във възможност за популяризиране на страната ни в Европа и в цял свят в положителен контекст. Продуцентският подход, избран за българското участие в престижната музикална надпревара, е честа практика при реализация на творчески проекти от този тип в държави като Великобритания, Испания, Белгия, Холандия, Австрия, Швейцария и др. \"Евровизия\" е международен песенен конкурс, който се провежда без прекъсване от 1956 г. в сътрудничество между обществените радио и телевизионни компании в Европа. Състезанието се излъчва от повече от 50 телевизии в Европа, САЩ, Австралия, Китай и т.н., като събира аудитория от над 200 милиона зрители. Това го прави най-голямото телевизионно събитие в света извън спорта. През 2019 г. известната стрийминг платформа Netflix закупи правата за излъчване на конкурса в САЩ. \"Евровизия 2020\" ще се проведе в холандския град Ротердам на 12, 14 и 16 май. Всички конкурсни вечери ще бъдат излъчвани на живо по БНТ 1.", "date": "2019.11.04", "title": "България се връща на \"Евровизия\""}
{"url": "https://duma.bg/kontsert-s-pesni-na-stanislav-monyushko-n202745", "text": "Закриване на документалната изложба \"Станислав Монюшко - Това е моята година!\" и концерт с песни на полския композитор ще се състои днес, 4 ноември, от 18 ч. в Полския институт в София, ул. \"Веслец\" 12, вход свободен. Събитията са по случай 200 години от рождението на Станислав Монюшко. Творчеството на композитора и перцепцията му в България ще представи доц. д-р Снежина Врангова от НМА \"Проф. Панчо Владигеров\". Солисти: Марчо Апостолов, солист на НМТ \"Ст. Македонски\", Елица Нешевска, доц. в НМА, и младите певици Красена Велкова и Моника Зашева. Акомпанимент доц. д-р Елена Каралийска.", "date": "2019.11.04", "title": "Концерт с песни на Станислав Монюшко"}
{"url": "https://duma.bg/film-i-izlozhba-za-dzhordzh-barnard-shou-v-nbkm-n202746", "text": "Премиера на документален филм (с български субтитри) и откриване на изложба за ирландския писател, критик и хуморист Джордж Бърнард Шоу ще се състои днес, 4 ноември, от 18 ч. в Националната библиотека \"Св. св. Кирил и Методий\". Инициатор е посланикът на Ирландия Майкъл Форбс.", "date": "2019.11.04", "title": "Филм и изложба за Джордж Бърнард Шоу в НБКМ"}
{"url": "https://duma.bg/tvorbi-na-simeon-halachev-pokazva-akademiya-n202747", "text": "Изложбата \"Художник на героични образи\", посветена на 100 години от рождението на проф. Симеон Халачев (1919-1986), ще бъде открита на 5 ноември от 19 ч. в галерия \"Академия\". Ще бъдат експонирани живописни творби - емблематичните за неговото творчество монументални динамични композиции на историческа тематика. Характерните за цялостното творчество на Халачев епичност и монументалност в неговите композиции познаваме от картините му \"Аспарух минава Дунава\", \"Ивайло разбива татарите\", \"Боят настана\", \"Войниците на Крум разбиват Никифор\", \"Боят при Милин камък\" и др., част от които може да се видят в изложбата. Симеон Халачев завършва през 1946 г. Художествената академия с първия випуск на тогава новопостъпилия учител Илия Петров. ", "date": "2019.11.04", "title": "Творби на Симеон Халачев показва \"Академия\""}
{"url": "https://duma.bg/chestvane-kontsert-posveteno-na-tsvetan-spasov-n202748", "text": "Земляческото културно-просветно дружество \"Плевен\" и ОКИ \"Дом на културата \"Средец\" организират споменателно честване-концерт, посветено на 100 години от рождението на Цветан Спасов - поет, публицист, ремсов ръководител, загинал в сражение с полицията в Плевен на 14 февруари 1944 г. Участие в събитието на 5 ноември от 17 ч. в Дома на културата \"Средец\" (ул. \"Кракра\" 2А) ще вземат вокалният състав \"Червена роза\", Младежкият танцов състав \"Здравец\", ще има поетичен рецитал. ", "date": "2019.11.04", "title": "Честване-концерт, посветено на Цветан Спасов"}
{"url": "https://duma.bg/sasht-gubyat-v-siriya-izplaka-baydan-n202761", "text": "Бившият вицепрезидент на САЩ Джо Байдън отбеляза засилването на позициите на Русия и сирийския президент Башар Асад, отбелязвайки че президентът Доналд Тръмп няма външна политика за Близкия изток, пише в. \"Уолстрийт джърнъл\". \"Не мисля, че той (Тръмп - ред.) има външна политика. Вижте, позицията на Русия в региона се засили. Асад също засили своите позиции. Иран има директен път към Сирия ... Всичко се обърна с краката нагоре, а всъщност останахме там сами \", предупреди Джо Байдън. Той критикува също заявлението на президента Тръмп за завземането на нефтените кладенци в Сирия. Според Байдън това \"прилича на гигантски плакат за вербуване на \"Ислямска държава\" с размер от 300 фута\" (31 метра ред.)\"", "date": "2019.11.04", "title": "САЩ губят в Сирия,  изплака Байдън"}
{"url": "https://duma.bg/vladinova-i-taseva-spirat-sled-olimpiadata-n202730", "text": "Невяна Владинова и Катрин Тасева приключват с художествената гимнастика след Олимпиадата в Токио 2020. И двете разкриха, че е време да дадат път на следващото поколение. \"Дадох и взех много от спорта. Наистина съм доволна от това, което съм постигнала. Това не значи, че ще изляза изцяло от спорта. Искам да помагам с каквото мога. Това е начинът на живот на всяка една от нас и се съмнявам, че ще успее да излезе изцяло от спорта\", заяви пред бТВ 25-годишната Владинова. Преди 3 г. в Рио тя се нареди шеста, а за Токио засега няма квота. \"Един голям спортист трябва да знае кога да се откаже, защото иначе се получава спад. Ние все пак ще продължим, няма да ви избягаме далеч\", допълни 21-годишната Тасева. Тя има виза за Игрите, която заслужи на Световното в Баку. С квота е и Боряна Калейн, както и ансамбълът. Преди Олимпиадата грациите ни трябва да изработят съчетанията си за новия сезон, с които ще се представят в Токио. Работата по тях не е спирала, дори по време на почивката след Баку. \"Веднага след Световното започна подготовката. Мислим нови съчетания, композиции, елементи. Това все пак е крайната цел и е най-важното нещо, което ни предстои\", разкри Владинова.", "date": "2019.11.04", "title": "Владинова и Тасева спират след Олимпиадата"}
{"url": "https://duma.bg/pirin-tarsi-trenor-ot-chuzhbina-n202732", "text": "Следващият треньор на Пирин ще бъде чужденец. Шефовете на \"орлетата\" са решили новият наставник да не е от България и вече са влезли в преговори. В следващия мач от Втора лига срещу ЦСКА 1948 в петък Пирин ще бъде воден от Васил Петров, който в момента е шеф на ДЮШ на \"зелените\". Той ще остане на поста до назначаването на нов треньор. Пирин уволни Иво Тренчев след домакинското 0:5 от Локо ГО в последния кръг.", "date": "2019.11.04", "title": "Пирин търси треньор от чужбина"}
{"url": "https://duma.bg/izgonen-ot-levski-kara-probi-v-angliya-n202734", "text": "Бившият вратар на Левски Николай Кръстев кара проби във втория отбор на Уест Бромич Албиън. \"Дроздовете\" са лидери в Чемпиъншип. Изгоненият от \"Герена\" игра в мач на тима до 23 години срещу Стоук Сити (2:2). През лятото юношата на \"сините\" бе пред подпис със Суиндън, където също бе на проби. В последния момент обаче сделката пропадна. Кръстев напусна Левски на старта на лятната подготовка, след като на \"Герена\" взеха Милан Миятович, и той се оказа трети избор.", "date": "2019.11.04", "title": "Изгонен от Левски кара проби в Англия"}
{"url": "https://duma.bg/v-botev-pak-obsazhdat-krizata-n202733", "text": "Ръководството на Сдружение ПФК Ботев Пд се е срещнало със собственика на футболния клуб Георги Самуилов. Основна тема на разговорите са били строежът на ст. \"Христо Ботев\" и незавидното положение, в което се намират \"канарчетата\". Двете страни са обсъдили и причините за кризата в клуба, както и виновниците за това. След XIV кръг Ботев е предпоследен с 10 т., като има едва 2 победи и 4 хикса. Сезонът бе започнат под ръководството на Желко Петрович, но черногорецът беше уволнен, а на мястото му застана Ферарио Спасов.", "date": "2019.11.04", "title": "В Ботев пак обсъждат кризата"}
{"url": "https://duma.bg/rezultati-n202729", "text": "XV кръг: Лудогорец - Берое 3:1 0:1 Конте (6) 1:1 Вандерсон (21) 2:1 Кешерю (52) 3:1 Шверчок (80); утре, 12.30: Ботев Вр - Витоша Б (Диема спорт); 15.00: Славия - Локо Пд (Диема спорт); 17.30: Черно море - ЦСКА-Сф (Диема спорт); сряда, 13.00: Дунав - Ботев Пд (Диема спорт); 15.30: Левски - Етър (Диема спорт); четвъртък, 15.30: Арда - Царско село (Нова спорт). Футбол по Нова спорт 22.00 Стоук Сити - Уест Бромич по Макс спорт 3 21.45 СПАЛ - Сампдория по Диема спорт 2 Волейбол 18.30 Добруджа - Марек", "date": "2019.11.04", "title": "Резултати"}
{"url": "https://duma.bg/programa-na-bstv-do-10112019-n202788", "text": "05.00 \"Студио Икономика\" с водещ Нора Стоичкова (п) 06.00 \"Лява политика\" с Александър Симов (п) 07.00 Новини 07.10 \"България се събужда\" с водещ Стоил Рошкев 09.15 \"Холивудски знаменитости\" 09.45 ТВ пазар 10.00 \"Жоакина, доня Революция\"- сериал, 22 епизод (п) 11.15 ТВ пазар 11.30 \"Гласове\" с водещ Явор Дачков (п) 12.30 Новини 12.50 ТВ пазар 13.10 \"Жоакина, доня Революция\" - сериал, 23 епизод 14.00 \"Следобед с БСТВ\" с водещ Елена Пенчукова 16.00 ТВ пазар 16.20 Киносалон БСТВ: \"Гара за двама\", ІІ част (1983 г.), СССР 17.50 \"Холивудски знаменитости\" 18.20 \"Червен картон\" - спортно предаване с Кирил Веселински 19.30 Новини - централна емисия 20.00 \"Не се страхувай\" с водещ Васил Василев 21.00 Киносалон БСТВ: \"Тихият Дон\" - сериал, 1 и 2 епизод (2015 г.), Русия 22.30 \"Червен картон\" - спортно предаване с Кирил Веселински (п) 23.30 Новини (п) 00.00 \"България се събужда\" с водещ Стоил Рошкев (п) 02.00 \"Гласове\" с водещ Явор Дачков (п) 03.00 \"Общество и култура\" с водещ Иван Гранитски (п) 04.00 \"Следобед с БСТВ\" с водещ Елена Пенчукова (п) 06.00 \"Не се страхувай\" с водещ Васил Василев (п) 07.00 Новини 07.10 \"България се събужда\" с водещ Стоил Рошкев 09.15 \"Холивудски знаменитости\" 09.45 ТВ пазар 10.00 \"Жоакина, доня Революция\" - сериал, 23 епизод (п) 11.15 ТВ пазар 11.30 \"Не се страхувай\" с Васил Василев (п) 12.30 Новини 12.50 ТВ пазар 13.10 \"Жоакина, доня Революция\" - сериал, 24 епизод 14.00 \"Следобед с БСТВ\" с водещ Елена Пенчукова 16.00 ТВ пазар 16.20 Киносалон БСТВ: \"Тихият Дон\" - сериал, 1 и 2 епизод (2015 г.), Русия 17.50 \"Холивудски знаменитости\" 18.20 \"Лява политика\" с Александър Симов 19.30 Новини - централна емисия 20.00 Актуален коментар 20.30 Киносалон БСТВ: \"Тихият Дон\" - сериал, 3 и 4 епизод (2015 г.), Русия 22.00 \"Лява политика\" с Александър Симов (п) 23.00 Новини (п) 23.30 \"България се събужда\" с водещ Стоил Рошкев (п) 01.30 \"Не се страхувай\" с Васил Василев (п) 02.30 \"Дискусионен клуб\" с водещ Велизар Енчев (п) 03.30 \"За историята - свободно\" с водещ Александър Сивилов (п) 04.30 \"Следобед с БСТВ\" с водещ Елена Пенчукова (п) 06.30 Актуален коментар (п) 07.00 Новини 07.10 \"България се събужда\" с водещ Стоил Рошкев 09.15 \"Холивудски знаменитости\" 09.45 ТВ пазар 10.00 \"Жоакина, доня Революция\" - сериал, 24 епизод (п) 11.15 ТВ пазар 11.30 \"Лява политика\" с Александър Симов (п) 12.30 Новини 12.50 ТВ пазар 13.10 \"Жоакина, доня Революция\" - сериал, 25 епизод 14.00 \"Следобед с БСТВ\" с водещ Елена Пенчукова 16.00 ТВ пазар 16.20 Киносалон БСТВ: \"Тихият Дон\" - сериал, 3 и 4 епизод (2015 г.), Русия 17.50 \"Холивудски знаменитости\" 18.20 \"За историята - свободно\" с Александър Сивилов 19.30 Новини - централна емисия 20.00 Актуален коментар 20.30 Киносалон БСТВ: \"Тихият Дон\" - сериал, 5 и 6 епизод (2015 г.), Русия 22.00 \"За историята - свободно\" с Александър Сивилов (п) 23.00 Новини (п) 23.30 \"България се събужда\" с водещ Стоил Рошкев (п) 01.30 \"Не се страхувай\" с водещ Васил Василев (п) 02.30 \"Лява политика\" с водещ Александър Симов (п) 03.30 \"Дискусионен клуб\" с водещ Велизар Енчев (п) 04.30 \"Следобед с БСТВ\" с водещ Елена Пенчукова (п) 06.30 Актуален коментар (п) 07.00 Новини 07.10 \"България се събужда\" с водещ Стоил Рошкев 09.15 \"Холивудски знаменитости\" 09.45 ТВ пазар 10.00 \"Жоакина, доня Революция\" - сериал, 25 епизод (п) 11.15 ТВ пазар 11.30 \"За историята - свободно\" с Александър Сивилов (п) 12.30 Новини 12.50 ТВ пазар 13.10 \"Жоакина, доня Революция\" - сериал, 26 епизод 14.00 \"Следобед с БСТВ\" с водещ Елена Пенчукова 16.00 ТВ пазар 16.20 Киносалон БСТВ: \"Тихият Дон\" - сериал, 5 и 6 епизод (2015 г.), Русия 17.50 \"Холивудски знаменитости\" 18.20 \"Студио Икономика\" с водещ Нора Стоичкова 19.30 Новини - централна емисия 20.00 Актуален коментар 20.30 Киносалон БСТВ: \"Тихият Дон\" - сериал, 7 и 8 епизод (2015 г.), Русия 22.00 \"Студио Икономика\" с водещ Нора Стоичкова (п) 23.00 Новини (п) 23.30 \"България се събужда\" с водещ Стоил Рошкев (п) 01.30 \"Лява политика\" с водещ Александър Симов (п) 02.30 \"За историята - свободно\" с Александър Сивилов (п) 03.30 \"Не се страхувай\" с водещ Васил Василев (п) 04.30 \"Следобед с БСТВ\" с водещ Елена Пенчукова (п) 06.30 Актуален коментар (п) 07.00 Новини 07.10 \"България се събужда\" с водещ Стоил Рошкев 09.15 \"Холивудски знаменитости\" 09.45 ТВ пазар 10.00 \"Жоакина, доня Революция\" - сериал, 26 епизод (п) 11.15 ТВ пазар 11.30 \"Студио Икономика\" с водещ Нора Стоичкова (п) 12.30 Новини 12.50 ТВ пазар 13.10 \"Жоакина, доня Революция\" - сериал, 27 епизод 14.00 \"Следобед с БСТВ\" с водещ Елена Пенчукова 16.00 ТВ пазар 16.20 Киносалон БСТВ: \"Тихият Дон\" - сериал, 7 и 8 епизод (2015 г.), Русия 17.50 \"Холивудски знаменитости\" 18.20 \"Дискусионен клуб\" с водещ Велизар Енчев 19.30 Новини - централна емисия 20.00 Актуален коментар 20.30 Киносалон БСТВ: \"Тихият Дон\" - сериал, 9 и 10 епизод (2015 г.), Русия 22.00 Дискусионен клуб с водещ Велизар Енчев (п) 23.00 Новини (п) 23.30 \"България се събужда\" с водещ Стоил Рошкев (п) 01.30 \"Студио Икономика\" с водещ Нора Стоичкова (п) 02.30 \"Лява политика\" с водещ Александър Симов (п) 03.30 \"Общество и култура\" с водещ Иван Гранитски (п) 04.30 \"Следобед с БСТВ\" с водещ Елена Пенчукова (п) 06.30 Актуален коментар 07.00 \"Златната църква на Цар Симеон\" - документален филм 07.30 \"Холивудски знаменитости\" 07.55 \"Миа и аз\" - детски сериал 08.30 \"Преселение\" - документален филм (п) 09.15 ТВ пазар 09.30 \"Шевица\" - фолклорно предаване (п) 10.30 \"Библейските загадки\" - документален филм 11.15 ТВ пазар 11.30 \"Дискусионен клуб\" с водещ Велизар Енчев (п) 12.30 Новини 12.50 ТВ пазар 13.05 \"Червен картон\" - спортно предаване с Кирил Веселински (п) 14.05 ТВ пазар 14.30 \"Професия Турист\": Тунис /ІІ част/ 16.00 \"Цветен следобед\"- избрано от следобедния блок на БСТВ 16.55 Киносалон БСТВ: \"Тихият Дон\" - сериал, 9 и 10 епизод (2015 г.), Русия 18.30 \"Общество и култура\" с водещ Иван Гранитски 19.30 Новини - централна емисия 20.00 Киносалон БСТВ: \"Господин Никой\" (2009 г.), Белгия/Канада 22.30 \"Общество и култура\" с водещ Иван Гранитски (п) 23.30 Новини (п) 00.00 \"Дискусионен клуб\" с Велизар Енчев (п) 01.00 \"Гласове\" с водещ Явор Дачков (п) 02.00 \"Студио Икономика\" с водеш Нора Стоичкова (п) 03.00 \"За историята - свободно\" с водещ Александър Сивилов (п) 04.00 \"Лява политика\" с водещ Александър Симов (п) 05.00 \"Не се страхувай\" с водещ Васил Василев (п) 06.00 \"Червен картон\" - спортно предаване с Кирил Веселински (п) 07.00 \"По пътя\" - документален филм 07.30 \"Холивудстки знаменитости\" 07.55 \"Миа и аз\" - детски сериал 08.30 \"Библейските загадки\" - документален филм (п) 09.15 ТВ пазар 09.30 \"Професия Турист\": Тунис /ІІ част/ (п) 10.00 \"Шевица\" - фолклорно предаване 11.00 ТВ пазар 11.30 \"Общество и култура\" с водещ Иван Гранитски (п) 12.30 Новини 12.50 ТВ пазар 13.05 \"Един художник в Париж\" - документален филм 14.00 \"Културен фронт\" с Юлия Владимирова 15.00 ТВ пазар 15.15 Киносалон БСТВ: \"Господин Никой\" (2009 г.), Белгия/Канада 17.45 \"Преселение\" - документален филм 18.30 \"Гласове\" с водещ Явор Дачков 19.30 Новини - централна емисия 20.00 Киносалон БСТВ: \"Облаците на Силс Мария\" (2014г.), Франция/Швейцария 22.05 \"Гласове\" с водещ Явор Дачков (п) 23.00 Новини (п) 23.30 \"Общество и култура\" с водещ Иван Гранитски (п) 00.30 \"Дискусионен клуб\" с водещ Велизар Енчев (п) 01.30 \"За историята - свободно\" с водещ Александър Сивилов (п) 02.30 \"Червен картон\" с водещ Кирил Веселински (п) 04.00 \"Не се страхувай\" с водещ Васил Василев (п) 05.00 \"Студио Икономика\" с водещ Нора Стоичкова (п) 06.00 \"Лява политика\" с Александър Симов (п)", "date": "2019.11.04", "title": "Програма на БСТВ до  10.11.2019"}
{"url": "https://duma.bg/659-plakata-na-avtori-ot-30-darzhavi-pokazva-trienaleto-na-stsenichniya-plakat-n202749", "text": "Националният дворец на културата за първи път е домакин на едно от най-големите и влиятелни международни художествени изложения - Триенале на сценичния плакат. Тази година е деветото му издание. Триеналето е създадено преди 25 години от Божидар Икономов, Божидар Йонов и Албена Спасова. 659 плаката на автори от 30 държави ще бъдат разположени във фоайетата на НДК между 6 и 24 ноември. Официалното откриване е на 5 ноември от 18 ч. в Мраморното фоайе. Експозицията може да се разгледа всеки ден между 11 и 18 ч. Входът е свободен. Колекцията на деветото издание ще представи най-доброто от сферата на плаката през последните три години, а специалната тема - \"Арт фестивали\", обединява плакати, посветени на различни фестивали от традиционни и експериментални сценични форми - за документално, игрално и анимационно кино, плакати на фестивали за класическа и съвременна музика - джаз, опера, хорово пеене, и мн. др.  Ще се откроят няколко интересни експозиции като изложбата на членовете на международното жури (Лекс Древински - Германия; Радован Йенко - Словения; Агнешка Жемишевска - Полша; Божидар Йонов - България). Заедно с плакатите в памет на Божидар Икономов тя ще бъде експонирана във фоайето пред Театър \"Азарян\". Ценителите на визуалното изкуство ще могат да видят и плакатите от последните 9 издания на прочутия Холандски фестивал. Деветото Международно триенале ще повдигне завесата на случващото се в последните години на българската и световната културна сцена.", "date": "2019.11.04", "title": " 659 плаката на автори от 30 държави показва Триеналето на сценичния плакат"}
{"url": "https://duma.bg/ludogorets-se-otkasna-na-varha-n202736", "text": "Лудогорец осезаемо се откъсна на върха в efbet Лигата, след като обърна Берое с 3:1 в изтеглен мач от XV кръг. \"Орлите\" събраха 39 т., като водят със 7 на Левски и Локо Пд, а ЦСКА-Сф е на 14. Това беше единственият мач през уикенда, а други нямаше заради изборите. Разградчани трябваше да играят, защото в четвъртък гостуват на Еспаньол в мач от IV кръг на Лига Европа. В Делиормана Ибрахима Конте (6) изведе тима на Димитър Димитров-Херо, но домакините стигнаха до обрата след попадения на Вандерсон (21), Клаудиу Кешерю (52) и Якуб Шверчок (80). За румънеца това е девети гол, като той се изравни на върха при реализаторите с Димитър Илиев (Локо Пд). За Лудогорец победата беше осма поредна шампионатна. Това е първи мач от 18 август, в който тимът получава гол. Шампионите не бяха инкасирали попадение в продължение на 789 минути. През лятото те бяха пробити при 2:1 над Черно море във Варна, а следващите осем мача запазиха вратата си суха. \"Можехме да отбележим пет, че и повече голове. Следвахме плана си дори и след като допуснахме гол и логично вкарахме три попадения. Всяка победа дава самочувствие на отбора и предвид важния мач с Еспаньол, този резултат идва добре. Ще се опитаме да не повторим грешките от първата среща с Еспаньол\", заяви треньорът Станислав Генчев. \"Доста емоция имаше, малко по-малко съумяхме да заиграем добре. Трябва да играем нашата си игра, със самочувствие и ритъм, те (Еспаньол) не са по-силни от нас\", смята Кешерю. \"Проблемите ни са при играта в защита, в агресивността. Характеристиките на футболистите са такива, че играят във фаза атака, а нямат навика да са в защита. Трябваше да компенсираме с повече агресия, но губехме единоборствата, а плюс това получихме и два нещастни гола. Заслужен успех на Лудогорец. В такива мачове си личи класата. След Нова година ще търсим подобряване на нашата игра във всички аспекти\", обяви Херо.", "date": "2019.11.04", "title": "Лудогорец се откъсна на върха"}
{"url": "https://duma.bg/grisho-zavarshva-2019-g-20-i-v-sveta-n202737", "text": "Григор Димитров завършва сезона като 20-и в световната ранглиста с 1747 т. Най-добрият ни тенисист имаше противоречива година, като в първата половина се бореше с контузия в дясното рамо, заради която претърпя доста загуби на корта. Хасковлията приключва тези изтощителни 11 месеца с 22 победи и 21 загуби. Най-доброто му представяне беше на US Open, където беше непоставен и стигна 1/2-финал. На последния \"Мастърс\" в Париж Гришо беше спрян на същата фаза от световния №1 Новак Джокович (Сърб) с 6:7 (5), 4:6. В легендарната зала \"Берси\" ключов момент беше тайбрекът на първия сет, в който българинът не успя да реализира лесна топка при 5:4 т. в негова полза и впоследствие Джокера се възползва от психическия момент, за да затвори мача. Това беше десети мач между двамата, като нашият остава само с една победа - в Мадрид 2013 г., когато Ноле пак беше действащ №1. Във френската столица Димитров заслужи 270 т., с които днес официално ще скочи със седем места до №20. До края на 2019 г. остава само финалният \"Мастърс\" на осемте най-добри, а всичките участници са пред Гришо в ранглистата. Миналата година Димитров завърши 19-и с 1835 т., а заради травмата през лятото той падна до 76-ата позиция.", "date": "2019.11.04", "title": "Гришо завършва 2019 г. 20-и в света"}
{"url": "https://duma.bg/nikolay-bodurov-se-maha-ot-tsska-sf-n202735", "text": "Николай Бодуров ще напусне ЦСКА-Сф през януари. Защитникът не е играл от лятото, когато се скара с шефа на \"червените\" Гриша Ганчев. Той има договор до края на сезона, но няма намерение да остава на \"Армията\" до лятото, защото е ясно, че ще търка пейката. Към бранителя не липсва интерес и вече е получил няколко обаждания за продължаване на кариерата си. В същото време бразилският защитник на \"червените\" Жеферсон Телеш поиска да спечели титла на \"Армията\". Той вече е с 50 мача за столичани, като стигна тази цифра при победата над Етър с 4:0.  \"През последната година ми се случиха доста позитивни неща. Този сезон вече вкарах два гола, а досега в кариерата си имах само един. 50 мача за един и същ отбор, особено в днешния футбол е нещо, за което трябва да се радваш. Сега трябва да работя по-здраво, за да постигнем нещо с клуба и да спечелим трофей. Целта ми е да продължа еволюцията си в професионален план с ЦСКА. Искам да правя добри мачове и да радвам феновете. С всеки изминал ден се адаптирам все по-добре към футбола тук\", сподели пред бразилското издание \"Lance\" Жеферсон.", "date": "2019.11.04", "title": "Николай Бодуров се маха от ЦСКА-Сф"}
