{"url": "https://duma.bg/versay-chaka-pratka-otpredi-tri-stoletiya-n186173", "text": "През 2024 г. във Версайския дворец ще пристигне закъсняла пратка, като блокът от червен мрамор, поръчан преди над три столетия, ще бъде доставен по Сена, съобщи РИА \"Новости\". Камъкът, който тежи 3 тона, е бил изгубен през XVII вeк в реката. Намерили са го работници, добиващи пясък и чакъл в кариера в южната част на Франция. От мраморната асоциация са открил заповедта за доставка отпреди 350 години и са се ангажирали да пренесат мрамора в двореца. Първоначално блокът е бил предназначен за украсата на параклиса във Версай. След като пратката се изгубва, той е декориран различно. Все още е загадка защо мраморният блок не е стигнал до Париж. Но е взето решението да бъде транспортиран само с технологиите, налични преди три столетия. Именно затова доставката му ще се превърне в информативна кампания. Първо блокът ще бъде пренесен с вагони, теглени от коне до южния канал, от който ще се транспортира до Атлантическото крайбрежие. След това мраморът ще пристигне в Нормандия, откъдето по Сена ще бъде отнесен до Париж. В големите градове по пътя на камъка ще се провеждат лекции за изграждането на Версайския дворец и живота на французите в онази епоха. Според експерти това ще отнеме около пет години.", "date": "2019.02.26", "title": " Версай чака пратка отпреди три столетия"}
{"url": "https://duma.bg/koy-varti-laternata-n186187", "text": "Преди години ми попаднаха извадки от договора между най-голямото синдикално обединение в Съединените американски щати АФТ - КПП (Американска федерация на труда - Комитет на производствените профсъюзи) и втората по големина на финансовия си оборот компания за сервиз на домакински електроуреди. Като всеки подобен договор и той се беше появил като резултат на сложен баланс между интересите на капитала и на наемната работна ръка. Срещу направените отстъпки в почасовото заплащане и в условията на пакета за пенсиониране акционерите на корпорацията бяха наложили високи изисквания към качеството на полагания труд, за да бъде тя успешна в условията на сурова конкуренция. Според една от клаузите работните часове за отстраняването на рекламация компанията не заплаща. А според следващата клауза всеки работник в компанията има право да допусне не повече от две на брой рекламации годишно на извършени от него ремонти на битови електроуреди. В случай на трета рекламация корпорацията има право да го освободи от работа, без да му изплаща компенсации за уволнението. Тази информация изплува в съзнанието ми, когато разсъждавах за качеството на работата на управленския апарат в България през годините на т.нар. \"преход\" след 10 ноември 1989 г. Всъщност през целия този период (псевдо)елитът прилага  в своята дейност, насочена на първо място към самозадоволяване на неговия материален и психологически интерес. Правило първо. Ако чудовищни разходи бъдат разпределени достатъчно добре, обществеността няма да може да се захване за нито едно перо така, че то да бъде отменено. Правило второ. Икономистите в управлението - това са специалисти, които утре ще знаят защо това, което са предсказали или планирали вчера, не се е получило днес. Правило трето. Индивидите в управленската сфера отговарят на въпросите на интервюиращите ги, не защото знаят правилните отговори, а понеже ги питат. Правило четвърто. Когато политикът схване идея, която му е подадена от суверена, обикновено я прилага неправилно. Правило пет. Повечето български управници действат като по учебник, макар и да не знаят кой е написал учебника и дори кой е учебникът. Правило шест. На един проект се дава път само в случай, че никой от одобрилите го не може да бъде обвинен, ако проектът се провали, но всички могат да си припишат заслугата, ако успее. Правило седем. Никога имуществото на суверена не е в безопасност, докато заседава законодателната власт. Правило осем. Да живее reservatio mentalis (\"мислена уговорка\") -  ограничаващо или напълно унищожаващо значението на даденото обещание, задължение и пр. Редовно използвано в предизборното съблазняване на гласоподавателите. Правило девет. Mendex in uno, mendex in omnibus (Излъгалият в едно лъже във всичко), както казвали древните римляни. Правило десет. Най-трудно разваляме мнението за себе си. Правило единадесет. Времето прави много неща нормални, дори и в областта на морала и синтезира всички предхождащи дотук. Quod licet Jovi, non licet bovi, тоест което е позволено на Юпитер, не е позволено на бика. От собствен опит и благодарение на своята наглост и безочие, както и на масовото овчедушие сред мнозинството от българските граждани, (псевдо)елитът си е издигнал светещия нонстоп фар на собственото му поведение: Което на нас е позволено, на суверена е забранено! Гражданите работят в държавни или общински учреждения, или пък изкарват насъщния си в частния сектор. Там работодателите - държавата или частните предприемачи - им определят възнаграждението. Юпитерите в Народното събрание, сиреч богоизбраните - самообявили се като такива - т.нар. \"народни представители\", са си бронирали правото сами да си требват тлъстите надници чрез чл. 71 от основния закон: \"Народните представители получават възнаграждение, чийто размер се определя от Народното събрание\". Приложен в реалността, този трик със съдържанието на чл. 71 от основния закон на България изглежда така за Китай: там най-високата заплата на държавен служител е на Председателя на КНР, по съвместителство и Генерален секретар на ЦК на ККП, а същевременно и председател на Военната комисия към ЦК на ККП Си Дзинпин. Това възнаграждение е 22 000 щат. долара годишно. Средната месечна заплата понастоящем в столицата на Китай е 10 500 юана (1587 щат. долара), или 19 044 щат. долара годишно. Проста аритметична сметка показва, че годишното възнаграждение на Си Дзинпин е само с 15,5% по-високо от нея.  Затова и Китай бележи успехи, каквито на българските управници и под хипноза не биха могли да се провидят. Напълно обяснима е разликата в обществено-икономическото развитие на Китай и България поради различната мотивация за заемане на високи постове в държавния апарат на двете страни. В Китай тази мотивация е предимно пасионарна - т.е. отдаденост на една идея и тя е духовното и материалното благоденствие на китайския народ. В България мотивацията на индивидите, устремили се към властприлагащите длъжности на високи нива е чисто материалистична - собствената изгода. Лакмус за тяхната умисъл е големината на заплатите, които те сами си определят - в пъти по-високи от съответните възнаграждения в Китайската народна република и то при положение, че средната работна заплата в Китай е по-висока, отколкото у нас. Подобна е ситуацията в съдебната сфера. Съгласно чл.117, ал.3: \"Съдебната власт има самостоятелен бюджет\". Как се разпределя той по пера решава Висшият съдебен съвет, следователно колко пари се харчат за поддържане на сградите, използвани от съдебната власт, колко за охрана, колко за консумативи и пр., а и колко за заплати, си самоопределя ВСС без каквото и да е участие на българския суверен. А той именно е този, който заплаща и съдебните такси, чийто големини се определят пак от самата съдебна власт, както и пак отново той - суверенът, осигурява и останалите финансови приходи в държавата. Огледална е и ситуацията в Комисията за финансов надзор, покрила се с булото на светата финансова невинност - сама си определя възнагражденията на служителите. в България очакват цяла седмица почивните си дни (или ден, а може дори да нямат ден за отмора, ако така е решил частникът-работодател), после цели единадесет месеца, че и нещо отгоре - годишната си отпуска. Докато чл.74 на Конституцията на РБ е категоричен: \"Народното събрание е постоянно действащ орган. То само определя времето, през което не заседава\". Колко ловко е еквилибрирано с думите! Вместо да се каже \"... през които народните представители са в отпуск\", ситуацията е замаскирана с това \"... през което не заседава\", като се внушава представата, че и когато не са по банките в сградата на Народното събрание, те се потят някъде отново на полза роду. Чл.73 от основния закон постановява: \"Организацията и дейността на Народното събрание се осъществява въз основа на Конституцията и на правилник, приет от него\". Пък за да не би на работодателя на депутатите - българския суверен, да му хрумне вредната мисъл да се набърка в дейността на Народното събрание, е сложен кръст на тази опасност посредством чл.9, ал.2, т.5 на Закона за пряко участие на гражданите в държавната власт и местното самоуправление, съгласно която точка: \"Чрез национален референдум не могат да се решават въпроси по правилата на вътрешната организация на Народното събрание.\" Крайно време е цялата тази наглост в своята съвкупност да бъде изпратена веднъж и завинаги в небитието. Първо. И второ. Когато служителите в държавната администрация, независимо от ранга им, са допуснали грешка, докато не си я оправят, да не получават възнаграждение. А при повече от две грешки годишно да бъдат освобождавани от длъжността им. Като освен това съответните органи извършат разследване дали не подлежат на наказателна отговорност. Защо не функционира държавата в полза на суверена ли? Понеже е налице огромен дефицит на справедливост, а както още древногръцкият мислител Пиндар (518 - ок. 446 г., пр.н.е.) е заключил: \"Непоклатимата основа на държавата е справедливостта.\" Това, последното твърдение, ни дава пълно основание да заключим, че ако не с постиженията при кормуването на държавния финансов волан, то със сигурност лицето Горанов, Владислав ще остане в историята със своето откритие, че - \"справедливостта е класово понятие\". Сиреч господинът е достигнал до епохалното прозрение, че още преди две хилядолетия и половина се е появил първият марксист-предмарксист, разгледал обществото като класово.", "date": "2019.02.26", "title": "Кой върти латерната?"}
{"url": "https://duma.bg/shte-premine-li-e-targoviyata-v-siviya-sektor-n186186", "text": "Електронната търговия в България е само в началото, секторът расте с бързи темпове и тенденцията е това да продължи, каза за ДУМА Камен Янкулов, изпълнителен директор за България на ОLX - една от големите платформи у нас за интернет пазаруване. По данни на НСИ е-търговията нараства у нас средногодишно с около 20%. Само през миналата година близо 1 милион българи са пазарували онлайн, като за сравнение пет години по-рано техният брой е бил малко над 500 000. Оборотът на онлайн търговията у нас вече гони 6 млрд. лева. Данните от проучване на пазара на онлайн търговията в България сочат още, че през интернет българите купуват най-много дрехи и спортни стоки, стоки за дома, книги, туристически услуги, храни и напитки, електронно оборудване. Освен класическите форми на електронна търговия, все по-популярни напоследък стават и тематичните онлайн магазини, фокусирани върху определен сегмент, сайтовете за групово пазаруване, сайтовете за сравняване на цени, платформите за публикуване на обяви и други.  4% ръст на броя на обявите, 16% ръст на новите потребители и 10% повече продавачи има и у нас за 2018 г. спрямо 2017 г. Броят на обявите е скочил от 4,09 млн. до 4,25 млн. през миналата година, докато продавачите са се увеличили от 1,8 до 2 млн. души. Общият брой потребители само на OLX са достигнали 353 386 от 205 536 година по-рано. При купувачите ръстът е 4%. Проучвания сочат, 68% от потребителите пазаруват в платформата всеки месец, което показва още, че 30% от потребителите правят покупки веднъж седмично. По-любопитното е, че 45 на сто са похарчили по над 500 лева за онлайн покупки през 2018 г. Почти 20 на сто са онези, които са похарчили по над 1000 лева за онлайн търговия. 65% са дали поне два пъти повече за онлайн покупки миналата година. Като най-силен се очертава сегментът с модните стоки. 54% от потребителите пазаруват модни артикули онлайн, а на второ и трето място се нареждат съответно спортните стоки и такива за бебето и детето. 75% от хората продават онлайн. В съответствие със световните тенденции и у нас се наблюдава миграция на потребителите от декстопи към мобилни устройства. С 16 на сто е спаднал броят на новите обяви, публикувани през настолни компютри. За сметка на това тези през мобилното приложение и през мобилната версия на сайта са скочили съответно със 17 и 20%. При декстопа се наблюдава 6% спад на броя нови потребители за 2018 г., докато броят на тези, регистрирали се през приложението, е нараснал с 9%, а през мобилната версия на сайта - с 12%.През миналата година най-търсени са били наемите на апартаменти, като средната цена за наем на тристаен апартамент в София e била 990 лева. Запитванията по обяви за наеми на апартаменти са скочили с 86%. При продажбите той е 59%. Скок има и в запитванията за продажба на къщи и вили (45%), продажбата на парцели (50%) и наем на магазини (38%).  Биткойн бумът се е отразил и на продажбите в е-търговията през 2018 г. Средната цена на компютърни части е нараснала, като най-скъпият артикул в категорията е бил предложен за 40 хил. лева. В категорията с части на електрониката най-предлаганите артикули през 2018 г. по брой обяви са били компютърните части и аксесоарите (28% ръст), последвани от игрите и конзолите (32%), смартфоните (25%), лаптопите (16%). И в световен мащаб секторът на дигиталната търговия се променя и расте с бързи темпове, като мобилните устройства оказват все по-голямо влияние. Продажбите на онлайн търговците растат с бързи темпове. През 2014 г. са били 1,33 млрд. долара, през 2017 г. достигат 2,3 млрд. долара, през тази година се очаква да се увеличат до 2,84 млрд. долара, а през 2021 г. ще са 4,878 млрд. долара според оценки на eMarketor. До края на тази година се очаква 70% от онлайн сделките да се осъществяват през мобилно устройство. Към края на 2017 г. над 2 млрд. потребители на мобилни телефони или таблети са пазарували онлайн. През последните 4 години електронната търговия чрез мобилни устройства увеличава печалбите си в световен мащаб с над 300% до 700 млрд. долара през 2018 г. С развитието на онлайн търговията все повече потребители у нас и в Европа купуват от електронни магазини в други държави. Възможността компаниите да продават навън през онлайн платформи води до сериозен ръст на бизнесите им, коментира Спиридула Дракопулу, ръководител ДFinance&Performance Agencies, Google.  От гледна точка на бъдещето на електронната търговия в България обаче проблемни фактори ще се окажат демографската криза, намаляващото население и увеличаващата се средна възраст на населението, която в момента достига 44 години. Експерти са на мнение, че голям потенциал за развитие има е-търговията на бързооборотни стоки. Очаква се 70-80% увеличение на купувачите, които ще пазаруват онлайн храни в следващите 5-7 години. Така до 2022 г. онлайн търговията на бързооборотни стоки ще достигне 400 млрд. долара глобално, като на нея ще се падат 10-12% от продажбите. В България се купуват основно нови дрехи, инвестира се в почивка и след това се правят спестявания, показват данните от проучване на Nielsen. Все още мнозинството българи - 95%, не купуват онлайн бързооборотни стоки, поради навиците да видят продукта с очите си и притеснението, че той може да не е толкова свеж. Само 2 на сто от българите са купували онлайн хранителни стоки през последния месец, сочат още данните. Най-склонни да пазаруват хранителни стоки онлайн са италианците, докато най-резервирани в това отношение са в Португалия и България. Според Камен Янкулов е-търговията у нас е свръх регулирана и е по-лесно да отвориш обикновен, отколкото е-магазин. Не на същото мнение обаче са в НАП. Според данни, оповестени от Росен Бъчваров, загубите на хазната от нерегламентираните онлайн продажби годишно стигат 166 млн. лв. Затова онлайн търговците са длъжни да подадат информация за дейността си пред НАП до 29 март. Досега са се регистрирали около 400 сайта за електронна търговия, а те са хиляди, коментира Росен Бъчваров. От НАП твърдят, че новото изискване е в сила само за фирми и хора, които извършват регулярни продажби, и не засяга хората, които инцидентно са продали свои лични вещи. Регистрацията ще се прави отделно за всеки електронен магазин, който предприемачът притежава.  Според Асоциацията на електронните търговци за търговци, които са лоялни, ще настъпи истински хаос, ако ползват електронен магазин и имат складова база и сервиз, особено пък ако всичко това не е в едно и също населено място. В този смисъл всички \"е-\" у нас може да се окажат извън закона след края на март. Причината е, че експерти от НАП приравняват онлайн магазините към софтуер за управление на продажбите в търговски обект (СУПТО). В резултат от това приравняване всеки електронен магазин трябва да има връзка с касов апарат и да отговаря на всички технически изисквания за СУПТО, описани в спорната нова наредба. Вече имахме срещи с представители на този бранш и останахме доста учудени от тяхното мнение, че онлайн продажбите не са търговска дейност, не скрива учудването си говорителят на приходната агенция. Според него предстоят още срещи с представителите на бизнеса за уточняване на позициите. Какъв ще бъде резултатът от тях предстои да видим. Недвижими имоти, наеми - 86% Авточасти - 55% Машини, инструменти - 50% Велосипеди - 47% Автомобил - 46% Игри, конзоли - 43% Мотоциклети, АТВ - 33% Гуми, джанти - 23% Смартфони  - 21% ", "date": "2019.02.26", "title": "Ще премине ли е-търговията в сивия сектор"}
{"url": "https://duma.bg/kakvo-se-sluchva-s-pravata-na-zhenite-pokazva-izlozhba-n186180", "text": "Посолството на Израел в София кани днес, 26 февруари, от 18 ч. в галерия \"Васка Емануилова\", на официалното откриване на изложбата \"Какво се случва с правата на жените?\", с куратор Шърли Мешулам. Тя ще бъде открита от Ирит Лилиан, посланик на Израел в София. В рамките на събитието, посветено на 8 март - Международния ден на жената, ще видим изпълнението на израелската танцьорка Мириам Енгел. Ще участва и 16-годишната Мария Ковачева, една от победителките в конкурса \"Посланик за един ден\", иницииран от посолството на Великобритания в София.  Концепцията на изложбата, която може да се разгледа до 31 март, отразява борбата на жените по света и в рамките на изкуството и разглежда темата за правата на жените като основа за изследване на проблемите на съществуването, принадлежността към място, общество, култура и дефинирането на \"аза\".", "date": "2019.02.26", "title": "\"Какво се случва с правата на жените?\" показва изложба "}
{"url": "https://duma.bg/grupata-ot-lima-sreshtu-voenna-namesa-vav-venetsuela-n186229", "text": "За мирно разрешение на кризата във Венецуела се обявиха лидерите на страните от Групата на Лима. Държавите от Латинска Америка имаха вчера трудни преговори, на които обсъдиха ситуацията във Венецуела и американските действия от последните дни. Бразилският вицепрезидент Хамилтън Мурао обяви след срещата, че страната му ще направи всичко възможно ситуацията във Венецуела да не е ескалира и да не се стигне до военна интервенция. Ако САЩ поискат през територията на Бразилия да премине военна техника, за да на нападнат Венецуела, такова разрешение няма да им бъде дадено, подчерта Мурао. По-рано вчера американската страна обяви нови санкции срещу президента Николас Мадуро. Замразяват се негови активи и на приближени до властта лица. Целта на Вашигтон е да окаже допълнителен натиск върху властта в Каракас. През почивните дни на границата на Венецуела с Колумбия имаше сблъсъци между военни и протестиращи. Най-малко четирима загинаха, десетки бяха ранени. Размириците бяха провокирани от желанието на подкрепяният от САЩ опозиционен лидер Хуан Гуайдо да вкара във Венецуела хуманитарна помощ, която американците струпаха в Колумбия.  Срещата на Групата на Лима се проведе в колумбийската столица Богота. Докато течеше тя, група венежуелци протестираха в подкрепа на Гуайдо пред сградата на външно министерство. Припомняме, че страните от Групата без Мексико признаха Гуайдо за времен лидер на Венецуела още преди месец. Николас Мадуро е категоричен, че става въпрос за опит за преврат.  Въпреки че настояват за въздържане от военна интервенция, лидерите от Лима настояват Съветът за сигурност да проведе заседание за кризата в страната.", "date": "2019.02.26", "title": "Групата от Лима срещу военна намеса във Венецуела"}
{"url": "https://duma.bg/grisho-se-varna-v-top-30-bez-igra-n186172", "text": "Григор Димитров се завърна в топ 30 на световната ранглиста. Българинът прогресира с 2 позиции до №29 с 1310 т., без да играе от средата на януари, когато отпадна в IV кръг на \"Аустрелиън Оупън\". Най-добрият ни тенисист прогресира, след като Фернандо Вердаско (Исп) и Франсис Тиафо (САЩ) не успяха да защитят точки от преди година. Гришо обаче е само на 5 т. пред Жил Симон (Фр). Тази седмица хасковлията отново няма да участва и се очаква да се завърне на корта за \"Мастърс\"-а в Индиън Уелс ($9 314 875) от 7 март.  В последните дни Гришо се подготвя в Далас в академията към университета Southern Methodist. От януари той лекува контузия в дясното рамо, заради която отказа всички надпревари. В топ 10 промени няма. Води Новак Джокович (Сър) с 10 955 т., пред Рафаел Надал (Исп) 8320, Александър Зверев (Гер) 6475 и др. Шампионът от Монпелие Стефанос Циципас (Гър) пък изпревари Карен Хачанов (Рус) и заема 11-о място. Втората ни ракета Димитър Кузманов се изкачва с 9 места до №326 с 86 т. Александър Лазов е 483-и с 28 т., а Александър Лазаров 491-и с 21. При жените Виктория Томова прогресира с 3 места до 155-о с 378 т. Сесил Каратанчева пък скочи с 35 позиции до №197 с 298 т. и отново е втора ракета на България. Елица Костова остава 220-а с 268 т., а Изабелла Шиникова се придвижи с 28 позиции до №225 с 262 т. На върха остава Наоми Осака (Яп) с 6871 т., пред Симона Халеп (Рум) 5727, Петра Квитов (Чех) 5605 и др.", "date": "2019.02.26", "title": " Гришо се върна в топ 30 без игра"}
{"url": "https://duma.bg/emil-gargorov-podsilva-vitosha-b-n186166", "text": "Елитният Витоша Бистрица привлече Емил Гъргоров. Юношата на Локо Сф се разбра с ръководството на \"тигрите\" и ще ги подсили в предстоящите тежки пролетни битки. Документите на Гъргоров вече са уредени и той дори попадна в групата за столичното дерби със Септември, а през седмицата ще бъде и официално представен. Той е една от големите звезди на БГ футбола през ХХI век. Играл е и е бил капитан на Локо Сф, ЦСКА и Лудогорец, като е защитавал фланелката на Локо Пд, Берое и ЦСКА 1948. В елита има 302 мача и 98 гола. 5 кратен шампион на България с ЦСКА (2003, 2005 и 2008) и с Лудогорец (2012 и 2013), три пъти е вдигал Купата (2006, 2011, 2012) и веднъж Суперкупата (2012) на България. Бадема е играл и за Страсбург (Фр), Университатя Крайова (Рум) и Шъджъджуан (Кит). Между 2001 и 2014 г. има 22 мача и 3 гола за националния тим.", "date": "2019.02.26", "title": "Емил Гъргоров подсилва Витоша Б"}
{"url": "https://duma.bg/manolova-gotova-s-promeni-v-gpk-v-zashtita-na-dlazhnitsite-n186212", "text": "Омбудсманът Мая Манолова заедно с екип от експерти е изготвила законови промени, свързани със защитата на длъжниците от т.нар. неравноправни търговски клаузи в договорите с банки, монополисти, дружества за бързи кредити, мобилни оператори и т.н. В края на януари ЕК изпрати писмо на страната ни, в което настоя България спешно да синхронизира законодателство си с правото на ЕС. Процедурата срещу страната ни е от 2015 г., а директивата по този въпрос е още от 2013 г., но законодателството ни още не отговаря на европейските изисквания за защита на потребителите. През януари ЕК ни предупреди за това и ни даде два месеца срок, който вече изтича, след което страната ни ще бъде съдена. Властта обаче мълчи по тази тема. Става въпрос за това финансови институции да не могат автоматично да вадят изпълнителен лист срещу длъжниците си без проверка от съда има ли в договорите им за кредит неравноправни клаузи, които поставят потребителите в неизгодно положение. Така се стига до запор на заплата или продажба на имот на кредитополучател, например след вдигната едностранно и незаконосъобразно лихва. В такива случаи е много трудно да се спре започналото изпълнително производство от частен съдебен изпълнител. Според Манолова действащото законодателство е в полза на банки, монополни дружества, фирми за събиране на вземания и колекторски фирми, които разполагат с облекчени процедури за събиране на своите вземания. Балансът е нарушен и е в полза на банките и монополните дружества, коментира омбудсманът. Промените, които предлага Манолова, са в частта изпълнително производство в Гражданско-процесуалния кодекс (ГПК) и те дават четири нива на защита срещу неравноправни клаузи в потребителските договори. Предлагаме възможност на длъжника да спре принудителното изпълнение с едно обикновено възражение, така че да се мине в искова процедура, в която да се докаже дали дългът е правилно изчислен, дали няма грешки и дали няма неравноправни клаузи, които да правят това задължение нищожно, обясни Манолова, която на дискусия представи промените вчера. Те са свързани и с осигуряване на възможност на съда служебно да следи за наличието на неравноправни клаузи в договорите с потребителите. Друга промяна е свързана с хипотезата, когато длъжникът не е открит и е призован чрез залепване на съобщение. Предлага се премахване на презумпцията, че невъзможността длъжникът да бъде намерен, автоматично води до исков процес, и се предоставя възможност на длъжника да реагира адекватно, след като научи, че срещу него се води заповедно производство.  В дискусията участваха съдии, адвокати, представители на НС, на неправителствени организации, на КЗП, на БАН и на парламентарните партии. На форума обаче нямаше представители на Асоциацията на банките. За кратко в нея се включи и председателят на парламентарната правна комисия Данаил Кирилов. Той съобщи, че проектът за промени в ГПК на Манолова ще бъде представен в сряда в правната комисия. Манолова обяви, че ще търси широка подкрепа в НС за промените, които предлага, като те подлежат и на доработка. По нейните думи обаче това трябва да стане бързо, защото потребителите трябва да бъдат защитени, а ако станата ни бъде осъдена, ще се стигне и до санкции. Изготвеният законопроект отговаря изцяло на забележките и на предупрежденията на ЕК и разчитаме, че това ще бъде допълнителен стимул за неговото бързо разглеждане, надява се Манолова.", "date": "2019.02.26", "title": "Манолова готова с промени в ГПК в защита на длъжниците"}
{"url": "https://duma.bg/prodavat-ni-falshiv-zehtin-s-vredni-himikali-n186211", "text": "Зехтин менте и наличие на химикали установи изследване на Асоциация \"Активни потребители, което беше представено пред bTV. Закупени са 28 търговски марки от различни видове зехтин на пазара. След анализ на етикетите 13 от тях са дадени в лаборатория, тъй като са показвали признаци на съмнения, обясни Богомил Николов от асоциацията. Поставихме акцент върху екстра върджин зехтините, защото са най-скъпи и най-податливи на манипулации и фалшификации, допълни той. Оказва се, че в две от марките зехтин помаче е добавяна и друг вид мазнина - най-вероятно слънчогледово олио. Това означава, че те трябваше да бъдат етикетирани като салатен микс. На етикета обаче е записано, че е зехтин и цената е много над 10 лева, отбеляза Николов. Той допълни, че това е абсолютна заблуда за потребителите - влага се заместител, който е много по-евтин, и се продава като скъп продукт. При две от марките, които са изследвани, са установени органични разтворители 11 пъти над нормата. Става дума за тетрахлорметан и хлороформ. След като се направи първоначалната екстракция на зехтина чрез преса, остава т.нар. кюспе. В него също има още много мазнина и тя се извлича чрез разтворители по химичен път. Проблемът е в това, че установихме наличие на разтворители, които не са разрешени за тази дейност, трябвало да е да ползват друг вид, обясни Богомил Николов. Освен това има норми и се оказва, че количеството, което установяваме, е 11 пъти над нормата. Тоест, след като е извършена тази манипулация с разтворителя, не са пречистили остатъка, така че този химикал да бъде в минимални количества, отбеляза той. Според него става въпрос за небрежност в процеса на производството. В домашни условия лесно можем да проверим дали зехтинът, който сме купили, е истински. Това става, като го поставим на ниска температура в хладилника. Най-нискокачествените смеси не се втвърдяват изобщо. На етикета на един от видовете зехтин например пише \"Помаче\", но той е абсолютно течен, обясни д-р Сергей Иванов от Центъра по биология на храните. Кремена Стоева от БАБХ заяви, че няма да коментира резултатите от изследването, но от агенцията ще прегледат информацията на \"Активни потребители\". Установиха се редица несъответствия по отношение на състава, характеристиките и наименованията на зехтините, под които те се предлагат, които водят до заблуда на потребителя. Опасни продукти не сме установили, фалшификати също не сме, поясни Кремена Стоева. През миналата година са взети 12 проби за изследване на пестициди в зехтин и няма несъответствия, отбеляза тя. Диетологът проф. Донка Байкова коментира, че химикалите, намерени в състава на зехтина, биха могли да представляват риск за стомашно-чревното здраве, черния дроб и бъбреците. Екстра върджин зехтинът не се подлага на топлинна обработка, тъй като всички негови хубави свойства се губят, посочи диетологът. Тя препоръча той да се ползва за салати и дресинги, а когато готвим, да използваме рафинирани масла - например слънчогледово.", "date": "2019.02.26", "title": " Продават ни фалшив зехтин с вредни химикали "}
{"url": "https://duma.bg/ot-vmz-sopot-otrichat-sluhove-za-privatizatsiya-n186209", "text": "Съветът на директорите на \"Вазовските машиностроителни заводи\" (ВМЗ) в Сопот отрича за предстояща продажба на държавната оръжейна компания. Повод за съобщението им е изявлението на бившия военен министър Бойко Ноев, който каза, че се готви тайна приватизация на ВМЗ или на част от държавното дружество от страна на бизнесмени от Персийския залив. Ноев дори заподозря руски саботаж при взривовете на боеприпаси на площадката на оръжейния завод в Иганово. Най-голямото предприятие от военнопромишления комплекс на България - ВМЗ ЕАД - Сопот, обаче е в списъка на дружествата, забранени за приватизация. \"Този факт категорично обяснява, че не е възможна нито цялостна, нито частична продажба на завода. За да се направи подготовка за раздържавяване, е необходима санкция на Народното събрание. Всички други твърдения и интерпретации по въпроса са несериозни и подкопават доверието към държавното дружество\", заявиха от ръководството на ВМЗ в разпространена до медиите позиция. В нея е посочено още, че \"не е от компетенцията на ръководството на ВМЗ да дава заключения или съждения по тиражираната информация, че представител на чужда държава е в основата на двата взрива на площадка Иганово през пролетта на 2015 година\". Относно оръжейните лицензи от държавната компания заявяват, че след като за 30 години въпросът все още се дискутира, това означава, че претенциите на друга държава са неоснователни по този въпрос. Считаме, че той не е добре да бъде повдиган от който и да било от българска страна, се казва в изявлението на ВМЗ-Сопот, чийто принципал е Министерството на икономиката.", "date": "2019.02.26", "title": "От ВМЗ-Сопот отричат слухове за приватизация"}
{"url": "https://duma.bg/narastvat-signalite-za-izmami-pri-onlayn-pazaruvane-n186210", "text": "Увеличават се сигналите за измами при онлайн пазаруване, подадени към Европейския потребителски център. Потребители поръчват скъпи стоки за неколкостотин лева, а получават стоки за няколко долара. 75% от жалбите в центъра са именно за покупки в интернет. Те са осъществени през сайтове фантоми, социалните мрежи или от маркетплейсове (платформи с посреднически функции). Част от тях са регистрирани в Китай или някоя екзотична дестинация.  Потребителите си поръчват най-често маркови дрехи и обувки, а вместо това получават различни стоки - гривнички, пръстени, цвички, очила от по няколко долара и много често върху тях седи цената, обясни пред Нова телевизия Игнат Арсенов от центъра. Именно така търговецът доказва, че пратката е доставена. А потребителят остава не само с празни, но и с вързани ръце. При схемата мнимите търговци ни привличат с атрактивни предложения, на ниски цени. Преди това ни проучват подробно - какво разглеждаме и купуваме в интернет. Подобни измами пречат и на имиджа на коректните електронни магазини, отчита Любомир Русанов от Българска Е-комерс асоциация. \"Плащането може да бъде оспорено, ако доставените стоки като качество не отговарят на поръчаното или ако има разминаване в сроковете на доставка. Процедурата се нарича charge back - \"оспорване на плащане\". Първо трябва да сме сигурни за точната причина за оспорване на плащане и в документацията да се посочи видът на оспорване - нужен е доказателствен материал, който да се предостави\", каза експертът по картови плащания Ваня Манова.", "date": "2019.02.26", "title": "Нарастват сигналите за измами при онлайн пазаруване"}
{"url": "https://duma.bg/datata-n186185", "text": "1802 - РАЖДА СЕ ВИКТОР ЮГО, ФРЕНСКИ ПИСАТЕЛ (УМИРА 1885 Г.). Белетрист, драматург, поет, художник и общественик, член на Френската академия. Най-влиятелният представител на романтизма във френската литература. Сред най-известните му творби са \"Клетниците\", \"Парижката Света Богородица\", \"Вертеп\" (\"Нищета\"). Като виден общественик, Юго реагира с дълбоко възмущение на жестокостта при потушаването на Априлското въстание (1876) и събитията в Баташката черква. 1806 - ЗАПОЧВА СТРОИТЕЛСТВОТО НА ТРИУМФАЛНАТА АРКА В ПАРИЖ. Издигната е по времето на Наполеон Бонапарт. Строежът й завършва през 1836 г. Мястото, на което е построена, е наречено \"Площад на звездата\" заради многото булеварди, които водят началото си оттам. Арката е висока 50 м, широка е 45 м, а сводът й е висок 29,19 м. Под нея се намира гробът на незнайния воин, изграден след края на Първата световна война. 1829 - РАЖДА СЕ ЛЕВИ ЩРАУС, СЪЗДАТЕЛЯТ НА ДЪНКИТЕ (УМИРА 1902 Г.). Немско-американски индустриалец. Емигрира от Германия в Калифорния, която по онова време е във вихъра на златната треска. Пробва да продава палатки, но бизнесът му не потръгва и започва да прави от брезента панталони. Те се харесват на златотърсачите заради здравите джобове, а по-късно допадат и на каубоите. През 1872 г. среща Джейкъб Дейвис, който измисля металните капси за здраво прикрепване на джобовете. 1846 - РАЖДА СЕ БЪФАЛО БИЛ, АМЕРИКАНСКИ ШОУМЕН (УМИРА 1917 Г.). Истинското му име е Уилям Фредерик Коуди. Авантюрист, актьор и фермер, една от най-колоритните личности от Дивия запад. Получава името си заради майсторството в лова на бизони, необходими за изхранването на строителите на т.нар. Тихоокеанска жп магистрала. 1861 - РАЖДА СЕ НАДЕЖДА КРУПСКАЯ, РУСКА РЕВОЛЮЦИОНЕРКА (УМИРА 1939 Г.). Съпруга на Ленин. Помага му в подготовката и организацията на Великата октомврийска социалистическа революция. След 1917 г. се занимава основно с проблемите на образованието и педагогиката, работи с деца и подрастващи. Активно подпомага пионерското движение още от първия ден на създаването му. 1936 - ЗАПОЧВА ПРОИЗВОДСТВОТО НА \"ФОЛКСВАГЕН\". Открита е първата фабрика за леките коли, чието име в превод означава \"народен автомобил\". През 1937 г. е основана компанията \"Фолксваген\" със седалище във Волфсбург. С.г. започва масовото производство на колите. 1971 - УМИРА ФЕРНАНДЕЛ, ФРЕНСКИ АКТЬОР (Р. 1903 Г.). Името му е Фернан Контанден. Известен с комичните си роли в киното. Участва в близо 150 филма. Сред най-известните ленти с негово участие са \"Щастлив като Одисей\", \"Фреди\", \"Дяволът и десетте божи заповеди\", \"Али Баба и 40-те разбойници\", \"Бонифас сомнамбулът\", \"Балното тефтерче\" и др.", "date": "2019.02.26", "title": "Датата"}
{"url": "https://duma.bg/tantsovi-ansambli-s-obsht-spektakal-na-1-mart-n186176", "text": "В първия ден от март в зала 1 на НДК от 19 ч. ще се състои тържествен концерт на Сдружение на танцовите дейци. Ще се насладим на ритмите и пъстротата на българските народни танци с прекрасните изпълнения на фолклорни танцови ансамбли от цялата страна, ще изпълним душите си с красотата, която ще ни поднесат танцови и балетни школи, съобщават домакините на събитието.", "date": "2019.02.26", "title": "Танцови ансамбли с общ спектакъл на 1 март"}
{"url": "https://duma.bg/televiziya-balgare-e-kauza-da-napravim-balgariya-po-dobra-strana-n186183", "text": "Националният фолклорен ансамбъл \"БЪЛГАРЕ\" за шести път ще представи в НДК мащабния си спектакъл \"Осмото чудо\", със специалното участие на холивудската звезда Бен Крос - днес, 26 февруари, от 19 ч. в зала 1 на НДК. \"Осмото чудо\" по сценарий, хореография и режисура на създателя на  \"БЪЛГАРЕ\" ХРИСТО ДИМИТРОВ е зашеметяващо пътешествие в света на неравноделните размери във фолклора ни. Внушителният спектакъл ще дебютира \"на живо\" и по новата телевизия \"БЪЛГАРЕ\", която започва излъчване довечера. За нея, за новите амбиции и предстоящия личен юбилей разказа пред ДУМА Христо Димитров.  - \"Осмото чудо\" ще се играе и когато стана пенсионер, дори когато си отида от този свят - толкова е успешен! Същото нещо се случва и с \"Това е България!\", който играем вече 17 години и онзиден ми се обадиха, че искат да го представим  на 3 октомври в Стара Загора. Което означава, че спектакълът няма изчерпване! Такава съдба се очертава и за \"Осмото чудо\" - колкото повече го гледаш, толкова повече ти харесва.  - Тя ще започне с \"Осмото чудо\", така че  хората, които не са в залата, ще могат да го гледат от малкия екран. На следващия ден е планиран първият сутрешен блок и започва пилотното излъчване на телевизията в рамките на месец. После влизаме в нормален режим на работа - с по-голяма част от предаванията и по-сериозно разпространение. Няма да има къща, в която да не може да се хваща телевизия \"БЪЛГАРЕ\". Ако има доставчик на тв услуга, зрителят ще може да я гледа. Мой авторски проект е цялата телевизия.  Искам да благодаря на семейство Барбукови, което на практика ми предостави тяхната телевизия \"Ин Лайф\". В противен случай нямаше да има телевизия \"БЪЛГАРЕ\".  - Да, придобих лиценза, смених името, програмната схема... Това ще е различна, патриотична, образователна, позитивна, некомерсиална телевизия.  - С две неща. Първото - като концепция, като замисъл, като визия няма да има нито минута, в която да прилича на някоя друга телевизия. Много е различна като съдържание. Второто - няма да има нито секунда, която да не е под кауза за България! Всичко, което се прави, ще бъде с цел в страната да се случват хубави неща, да изграждаме по-добро и по-позитивно общество. В момента у нас има хора, които рушат, много хейтъри, много фалшиви новини, има доста българи, които нищо не правят, освен да ядат и да пият, и да искат социални помощи. Затова активните трябва да се борят, за да направят и за бездействащите добро, за да може държавата да продължава да се развива и да съществува. Това е единственият стимул, заради който създавам тази телевизия. Не възнамерявам да се обвързвам с партии, нито да влизам в политиката, няма да ставам депутат, нито ще търся творческа реализация... достатъчно съм се реализирал. Любовта към Отечеството не би трябвало да има граници. Защо съм патриот? От малък съм си такъв. Правя го с чисто сърце и с лекота. Не полагам усилия в тази посока, както например се насилвам да отслабна...  - Не само те, а всички трябва да бъдат въведени в тази кауза. Вазов го е казал много добре: Богатият - с парите си, бедният - с труда, умният - с акъла си, шивачът - с иглата си. По същия начин трябва медията да работи с медийното си влияние, спортистът - със славата и силата си, интелектуалецът - с интелекта си. Всички трябва да допринасяме за просперитета на България. Защото, ако не го правим, няма как да бъдем успешни и щастливи. И ако не се представяме пред света по позитивен начин, няма как да искаме той да ни възприема позитивно. Затова правя телевизия. Това е нашата мисия и в това съм заложил живота си и името \"БЪЛГАРЕ\".  - Ще представя спектакъл, който ще бъде олицетворение на най-доброто от творчеството ми, което съм създал през годините. С една лична моя история, с която ще излея живота си, в зала 1 на НДК, заедно с моето изкуство и, разбира се, ще изляза на сцената да танцувам, като това смятам да е бенефисният ми спектакъл. Точно на рождения ми ден - 7 октомври. Последен танц. Все пак ставам на 50 години и ще трябва да се оттегля.  Освен това правя в момента най-големия танцов шоу спектакъл в света. Няма да е от името на ансамбъл \"БЪЛГАРЕ\", а от името на нова формация, която се казва \"Европейски танцов дивизион\". В него са включени артисти, изпълнители от България, Румъния, Турция, Русия и други държави и народи, като \"БЪЛГАРЕ\" е съставната част. Спектакълът ще се отличава коренно от творчеството на ансамбъла.    - Пазим го в тайна. В рамките на една година трябва да се случи, това е фентъзи спектакъл, който включва танците и културата на тези народи, с ефекти... Невероятно зрелище, с много красив сюжет, по-красив от бродуейски представления. Няма да е мюзикъл - ще бъде шоу, в което има всичко - и музика, и бойни сцени, и каскади, и илюзия, и танци... Това е върхът на творческата ми кариера, към която се стремя, а не телевизията. Тя е кауза, с която да направя България по-добра страна. И ако мога да го сторя, само в 0.5 процента от това, което е в момента, пак ще съм доволен.    - И тази година отново подготвяме Фестивала на фолклорната носия в Жеравна - дванадесето поредно издание, правим интересен Фестивал на танцовото изкуство в Кранево в началото на юни заедно с Асоциацията на хореографите и фондация  \"БЪЛГАРЕ\". През октомври м.г. създадохме детски танцов състав към \"БЪЛГАРЕ\", който работи по много добър начин, предстоят ни още много градивни неща.   ", "date": "2019.02.26", "title": "Телевизия \"БЪЛГАРЕ\" е кауза - да направим България по-добра страна "}
{"url": "https://duma.bg/potreblenieto-na-plodove-i-zelenchutsi-goni-400-mlrd-evro-n186191", "text": "Целогодишното потребление на плодове и зеленчуци ще достигне 400 млрд. евро в следващите 10-12 години. В момента то се равнява на близо 250 млрд. евро, съобщи в Пловдив Николай Вълканов от организацията \"ИнтелиАгро\" по време на форума \"InteliFresh\", който среща производители на плодове и зеленчуци с български и международни търговци, преработватели и доставчици. Ръстът се дължи на храни, които досега са били нетрадиционни - ядки, горски плодове, някои видове плодове и зеленчуци. Само авокадото и боровинките за последните 10 години са увеличили международната си търговия пет пъти. През 2018 г. продажбите на български плодове и зеленчуци са нараснали с близо 50 на сто, отчетоха представители на търговските вериги. Нова тенденция на пазара е търсенето на замразени плодове и биологична продукция. \"Още през 2012-2013 г. видяхме, че българинът търси основно български плодове и зеленчуци и тази тенденция се развива силно оттогава насам\", казва експертът в търговията на дребно Стоян Тачев. \"Българинът се ориентира към по-здравословно хранене, внимава какво яде, търси информация как са произведени зеленчуците\", допълни той .  Секторът плодове и зеленчуци у нас се развива с много бързи темпове - площите с овошки нарастват с 9% годишно от 2015 г. насам и надхвърлят 350 000 дка през миналата година. Това е безпрецедентен размер за последните 10 години, изтъкна Вълканов. Площите с череши, сливи и други са нараснали толкова много, че вътрешният пазар е станал тесен за родната продукция. В същото време вносът е много по-голям от износа, изненадан е Ари Фелдхаузен, аташе по земеделието към посолството на Кралство Нидерландия у нас. България има голям потенциал в износа на дини, това е важна ниша на западноевропейския пазар, изтъкна Рейнауд Няуйтен от холандския Център за промоция на вноса. Висок експортен потенциал има и производството на култивирани боровинки, каза Николай Вълканов. Ръстът в световната търговия с горския плод е 35%, а в стойността - 51 на сто, което показва, че търсенето расте по-бързо от предлагането, коментира Вълканов. В САЩ годишната консумация на боровинки е 1,2 кг на човек годишно, докато в Европейския съюз е 150 грама. Тенденцията е до 2026 г. консумацията на европейците да се изравни с тази на американците. Българите консумират едва 40 г боровинки годишно, а в същото време имаме чудесни условия за отглеждането им. В началото на лятото предстои среща за обмяна на опит в отглеждането на боровинки между производители, търговци на посадъчен материал и холандски фирми от бранша.1202 България може да изнася дини в Западна Европа, изтъкна Рейнауд Няуйтен", "date": "2019.02.26", "title": "Потреблението на плодове  и зеленчуци гони 400 млрд. евро"}
{"url": "https://duma.bg/shokolad-za-otslabvane-na-balgarskiya-pazar-n186192", "text": "Диетичен шоколад без захар, подходящ за отслабване, създадоха учените от Института по криобиология и хранителни технологии. Шоколадът има ниска калорийна стойност от 380 кк на 100 гр продукт при 540 кк в обикновените шоколади. Създаден е от какаови зърна от Кот д'Ивоар и Гана, като какаото е извлечено преди екстракцията, по този начин са запазени всички дъбилни вещества, обясни технологът асистент Николай Солаков. Какаовото съдържание е 60%. Премахнато е прясното мляко заради казеина и захарта. Използваме хидролизиран екстракт от говежди костен бульон, който осигурява колагени, посочи ас. Солаков. Вместо захар са използвани олигозахариди от корен на цикория, които работят като пребиотик. Добавени са екстракти от бяла бреза, който подпомага диурезата, масло от люта мента и ацерола - японската вишна с високо съдържание на витамин С. \"Шоколадите са богати и на витамин Е, коензими Q10, а пълнежът е два вида - лиофилизирана ябълка и пуканки от амарант, и лиофилизиран банан с кедрови ядки\", допълни ас. Солаков. Шоколадът получи награда за световна иновация в раздел \"Научна дейност и разработки\" в конкурса по време на \"АГРА\".  Диетичен десерт линцер \"Спирулина\" с 30% от антиоксиданта фикоцианин разработи ас. Илиана Лазова от института. Сладкишът е създаден на основата на оризово брашно и сух екстракт от синьо-зеленото водорасло спирулина.  Нови ястия представи и Институтът по консервиране и качество на храните - еленско месо в собствен сос, богато на протеини, желязо, селен, магнезий и витамин В12, фазан в зеленчуков бульон и фазан по градинарски. Фазановото месо е с ценни здравословни свойства - богато е на протеини, желязо, фосфор и селен. Друг диетичен продукт на института е лютеницата с гулия с високо съдържание на инулин, пектин и фибри, изтъкна доц. д-р Петя Иванова. Телешки суджук от месо на породата \"Лимузин\" с ниско съдържание на мазнини представи Институтът по животновъдство в Костинброд. Суджукът \"Вискяр\" е приготвен от отгледани на свободна паша в едноименната планина животни, което подобрява здравословните качества на продукта. Съдържанието на мазнини е три пъти по-ниско от обичайното - 7,6 г на 100 грама, а протеините са 40 грама.  Сладка от люти чушки показаха Дарина Родинова и дъщерите й Елена и Славена от варненска ферма за люти чушки. \"Със съпруга ми Христо се занимаваме с производство на разсади и зеленчуци. Създадохме преди 7 години фермата за люти чушки най-напред като хоби\", разказа Дарина. Сега семейството отглежда 300 вида чушлета от цялото земно кълбо, някои от които растат на храсти, високи по 3-4 метра. Родинови варят два вида сладка, подходящи за сирене, кашкавал и морски дарове, имат миниатюрни сортове, от които консервират по 50 чушлета в бурканче от 40 грама, приготвят и мексиканската чушка халапеньо по българска рецепта с копър, чесън и магданоз. Родинови получиха награда за иновации със своите люти сосове, люти сладка, пюрета и разядки.  Първите бонбони с български трюфели показа по време на изложенията в Пловдив Димитър Димитров, председател на Асоциация \"Български трюфел\". Те са 20 в кутия, поравно с бял и черен трюфел. А земеделският производител Светослав Коев от Добрич получи награда за своя натурален сок от ябълка с българска роза. ", "date": "2019.02.26", "title": " Шоколад за отслабване на българския пазар"}
{"url": "https://duma.bg/6-ima-nashi-na-svetovnoto-po-shorttrek-v-sofiya-n186171", "text": "С непълен състав от шест състезатели ще представят България на световното по шорттрек в столичната \"Арена Армеец\" (8-10 март). При дамите ще участват голямата ни надежда Катрин Маноилова, Зорница Пенчева и Анна Якимова. Към тях за щафетата ще се присъедини и Лилия Джустрова. При мъжете ще разчитаме на Димитър Георгиев и 16-годишния дебютант Калоян Ангелов.  Нашите ще направят първа тренировка на новия лед на 4 март, когато заявки за занимания са подали и много от големите отбори, сред които Канада, Китай и Япония. Трите колоса в шорттрека ще участват с пълни отбори и пристигат у нас още в петък, за да се аклиматизират. ", "date": "2019.02.26", "title": "6-има наши на световното по шорттрек в София"}
{"url": "https://duma.bg/super-sortovete-na-balgarskite-nauchni-instituti-n186194", "text": "Супер сортове слънчоглед, царевица, череши, грах и други култури представиха българските научни институти под шапката на Селскостопанската академия по време на Международната изложба \"АГРА 2019\", която приключи в неделя в Пловдивския панаир. Над 400 изложители показаха технологии и техника, торове и препарати, семена и посадъчен материал, екологични методи за обработка на земята, услуги и софтуер. Институтите от Селскостопанската академия участваха с 18 иновации, някои от които бяха отличени в конкурса в рамките на изложението.  Нов сорт градински грах пълдин, който запазва наситенозеления си цвят дори и при шестмесечно замразяване, е сред отличените в конкурса за иновации. Негови автори са доц. Славка Калъпчиева и проф. Галина Певичарова от ИЗК \"Марица\"-Пловдив, и доц. Сийка Ангелова от Института по растителни и генетични ресурси в Садово. За разлика от другите зеленчуци, в замразения грах се запазват 70% от витамин С и 97% от витамин В2, докато в стерилизираните консерви витамин С се запазва до 20 на сто, а витамин В1 - до 66 на сто. Сортът е ранен и подходящ и за биологичното земеделие.  С нова генерация сортове памук с влакно, естествено оцветено в кафяво, се представи Институтът по полски култури в Чирпан. Новото направление в българската селекция на памук е съобразено с търсенето на този цвят влакно в световен мащаб. То е по-дълго и по-фино от стандартното, с висок екологичен и стопански ефект, твърдят авторите на сортовете егея и нике. Важно е, че оцветяването е натурално, тъй като много хора имат алергия от изкуствените оцветители за памука. Работим по селекция на памук с естествено зелено влакно, каза гл. ас. Минка Колева от института. С по-висок продуктивен потенциал - над 200 кг от декар, е сортът памук цветелина. Институтът е създал и друг високодобивен сорт - пирин, за който се чака сертификация. До 900 кг от декар са добивите от твърдата пшеница хеликс, разработена от Чирпанския институт. Сортът е устойчив на полягане и на болести. Съдържанието на протеин и глутен отговаря на изискванията за производство на качествени макаронени продукти. Зърната са едри и с характерен жълт цвят. Институтът по растителни и генетични ресурси в Садово представи обикновена зимна пшеница сорт надита, който ефективно използва азота. По този начин се снижава себестойността на продукцията, а стопаните получават по-добри икономически резултати.  Слънчогледовия хибрид деведа показа Добруджанският земеделски институт-Генерал Тошево. Хибридът е високодобивен, със съдържание на масло в семената 52%, обясни директорът доц. д-р инж. Илия Илиев. Деведа е средноранен и високодобивен - до 3,5 т от хектар. Сортът е устойчив на мана и синя китка, средно устойчив на фома, фомопсис и алтернария. Висока масленост от 47-48% има и хибридът енигма CLP, подходящ за отглеждане по технологията Clearfield. Този слънчоглед дава добиви до 3,95 т от хектар, устойчив е на най-икономически значимите болести.  За директно механизирано прибиране е разработен сортът обикновен зрял фасул ГТБ скития на Добруджанския земеделски институт. Зърната са бели и с отличен вкус, а съдържанието на протеин е над 20 на сто. Новият сорт е устойчив на блактериен и ореолов пригор и склеротиния. Добивите достигат до 2-2,5 т от хектар.  До един тон от декар без напояване е добивът от сорта царевица кнежа 317 на Института по царевицата в Кнежа. Ако се напоява, може да се приберат до 1200 кг от декар, обясни ас. Мария Лакова-Горнишка от института. Нов сорт ечемик захир, който надвишава със 7% стандартните добиви, показа Институтът по земеделие-Карнобат.  Нов сорт сини сливи пагане, подходящи за прясна консумация и за сушене, създаде проф. Валентина Божкова от  Института по овощарство-Пловдив. Плодовете са едри - до 55 грама, виолетовосини на цвят. Узряват около 20 август и имат високо съдържание на сухо вещество и захари. Самоопрашващ се черешов сорт алекстон, резултат от кръстоска между ван и стела,  създадоха доц. д-р Николай Христов и проф. дсн Васил Георгиев от Института по земеделие-Кюстендил. С него могат да се създават едносортови черешови градини, без да са необходими пчели и други опрашители. Плодовете са едри, до 7,6 грама, узряват в края на второто десетдневие на юни, обясни гл. ас. д-р Симеон Крумов. Сортът има добра устойчивост на напукване на плодчетата.", "date": "2019.02.26", "title": "Супер сортовете на българските научни институти"}
{"url": "https://duma.bg/vina-ot-med-i-gorski-plodove-predstavyat-butikovite-izbi-n186193", "text": "Вино, получено след ферментация на пчелен мед, вина от малини и арония, синьо вино, създадено с добавка на свежа спирулина, са сред най-новите разработки на българските бутикови изби. Те бяха представени на тазгодишната Международна изложба за лозарство и винарство \"Винария\" в Пловдив, в която участваха 127 наши и чуждестранни фирми от 11 държави. 28 са изложителите, които участват за пръв път. Българите предпочитат да пият българско вино - от консумираните 118 милиона литра през 2018 г. едва 5 млн. литра са внос, съобщи преди откриването на изложбата директорът на Изпълнителната агенция по лозата и виното инж. Красимир Коев. Въпреки лошите климатични условия миналото лято гроздовата реколта е била 153 хиляди тона, което е по-малко от реколта 2017, когато са били произведени 171 174 т. Всички 266 винарски изби у нас са произвели общо 110,2 млн. литра. Износът на българско вино нараства средно с 1,5-2% годишно, като през миналата година е достигнал 64 милиона литра, допълни инж. Красимир Коев. Тази година от изложението отсъстваха големите винзаводи, но за сметка на това бяха представени малки семейни изби, някои от които показаха вината си за пръв път пред широката публика, каза Вася Михайлова, организатор на изложбата.  Институтът по криобиология и хранителни технологии в София от 6 месеца разработва синьо вино \"Спирулина\", получено от винифицирани сортове грозде траминер, мускат, шардоне и совиньон блан. Добавен е екстракт от спирулина - микроскопично синьо-зелено водорасло, което се използва като хранителен източник заради високото си съдържание на протеини, витамини, минерали и каротеноиди. Получаваме екстракта чрез дълбоко замразяване по метода на криобиологията, обясни технологът асистент Николай Солаков. Синьото оцветяване на виното се дължи на пигмента фикоцианин - антиоксидант, който доказано се справя с трите вида опасни за човека свободни радикали. В момента преговаряме с Института по лозата и виното в Плевен, имаме запитвания от няколко винарни за съвместно производство, посочи ас. Солаков.  Друг тип синьо вино представи на изложбата испанската изба \"MD Alcantara\". То е с кобалтовосин цвят и има вкус на свежи тропически плодове и характер на шардоне. Съдържа естествен пигмент, извлечен от ципата на червено грозде - антоцианин, на което се дължи и неговият антиоксидантен ефект.  Медовина по старобългарска рецепта, но с нов прочит, представи на изложбата изба \"Кошерите\" от Северна България. Напитката се приготвя от пчелния мед, който родителите на фитопатолога д-р Емил Балашов (31 г.) добиват от кошерите си край р. Осъм в с. Дебово, община Никопол. Районът изобилства от медоносна растителност - жълт кантарион, пелин, мащерка, живовляк. Балашов сам разработва технологията - виното става на принципа на бавна ферментация на акациев мед, която продължава 4-5 месеца. Медът не се подлага на различни термични обработки, което позволява да се запазят всички витамини и полезни биологично активни вещества. По биологичен път е отгледано гроздето за никополските вина на Албена Симеонова, сред които е и виното от редкия български сорт сторгозия. По-голямата част от насажденията се намират в Северна България. Сортът зрее късно, има силен растеж, висока родовитост и добив. Използва се за производството на трапезни вина, които се характеризират с интензивен цвят, плътно тяло, добра свежест и приятен плодов аромат. Върху възстановяването на стария сорт тамянка се е фокусирал Виктор Цветанов, мениджър продажби във винарна \"Заара естейт\", разположена в с. Главан, Сакар планина. Засега насажденията с тамянка са разположени върху 15 дка, но ще ги разширяваме, казва Цветанов. Сортът, идващ от земите на Близкия изток - Сирия, Ирак, Египет и Иран, е бял, от семейството на муската и има свеж флорист аромат. Избата е съвсем нова - първото вино е представено през миналата година. Разчита на къси серии до 5000 бутилки. Към избата има и хотел за 40 души - за хора, дошли в Сакар за винен и кулинарен туризъм. За изкушените от такива приключения е и малката изба \"Дивес естейт\" край Ахелой, която предлага в дегустационните си зали съчетаване на своите вина медалисти с български храни като родопска пъстърва, сирена, луканка от Стара планина.  Добричка изба показа на изложбата първите български биосертифицирани малини и арония в комбинация с мавруд. Виното от малини с мавруд се получава от ферментация на натурален плод, купажиран с вино, подсладен с тръстикова биозахар. По същия начин се прави и аронията с мавруд, като вината се предлагат в бутилки, запечатани с восък. Винарна \"Кубера\" представи за пръв път пред потребителите своето вино, направено от 100% био малини. Малиновите насаждения заемат 40 декара, създадени от Десислава Дунчева по програмата \"Млад фермер\". Партньорът й Людмил Шаралиев се занимава с лавандула и рози. \"Обичаме живота и много искахме да създадем напитка. Но понеже нямаме лозя, а малини, направихме малиновото вино\", казва Десислава. 20 на сто от произведените 3000 т малини през 2018 г. са преработени във вино. Младата двойка е изпратила проби от напитката за конкурсите в Лондон и Берлин.  Специално дамско вино са създали технолозите от изба \"Neragora\" - то е десертно и сладко, приготвено от мускат отонел, мед от акация и с аромат на печена ябълка. Дестилерия \"Исперих\" представи нетрадиционни ракии - от тиква, бъз, пъпеш, къпини, арония. Произвеждаме ги вече три години и се приемат много добре от потребителите, казват от избата. Цената на половин литър е 18,99 лв. С бадемово вино се представи италианската изба \"Vini Assennato\". Напитката е комбинация от местния сорт грозде nero d'Avola и бадеми, отгледани в района на Авола, провинция Сиракуза. Вкусът на виното е сладък, комбинация между горчив бадем и черешов аромат на сорта грозде. Новост са и билковите ликьори, представени от сицилианска фирма. Италия е известна не само със своите изискани вина, но и с изобилие от ликьори и спиртни напитки, които се ползват понякога като аперитив, понякога като диджестив за по-добро храносмилане след вечеря, казват изложителите. Ликьорът centerba е много силен амаро, с горчив вкус, който донякъде прикрива високото алкохолно съдържание. Основава се на инфузия на много билки, а името centerba означава 100 билки. Ликьорът cynar е направен от артишок, а mirto се приготвя от мирта - храст от о-в Сардиния, който цъфти заедно с хвойната и ягодовите дървета. Плодовете на миртата се накисват в алкохол и се получава този гъст ароматен ликьор, с нотки на градински чай, какао и дълбок гранатов цвят.  Сироп от кактус, с който се приготвя лека алкохолна напитка на основата на просеко, представиха на \"Винария\" братята Фабио и Коно Спитале. От 30 години те имат плантация с кактуси в Сицилия. Плодовете на кактусите се берат от август до декември. От тях братята произвеждат бира, скрежина, фрешове, конфитюри, а листата на кактусите превръщат в пикантно песто. ", "date": "2019.02.26", "title": "Вина от мед и горски плодове  представят бутиковите изби"}
{"url": "https://duma.bg/atomenergoremont-ottegli-zhalbata-si-sreshtu-turski-potok-n186207", "text": "Свързаното с Христо Ковачки дружество \"Атоменергоремонт\" е оттеглило жалбата си срещу поръчката за строителство на газопровода от турската до сръбската граница, по който \"Газпром\" ще транзитира газ за Европа от \"Турски поток\". Търгът за 2.8 млрд. лв. беше обявен от държавната компания \"Булгартрансгаз\" на 21 декември 2018 г., като срокът за приемане на оферти беше 15 февруари, но три дни преди тази дата \"Атоменергоремонт\" поиска от КЗК да спре поръчката заради несъгласие с дадени от държавния газов оператор разяснения по документацията. Сега от регистъра на антимонополния орган става ясно, че на 21 февруари дружеството, което по принцип се занимава основно с ремонт и поддръжка на ядрено оборудване и често печели поръчки на АЕЦ \"Козлодуй\", само е оттеглило жалбата си. Мотиви не се съобщават, но това означава, че процедурата ще бъде възобновена, като срокът за приема на оферти ще бъде удължен. Доколко реален е интересът на \"Атоменергоремонт\" към изграждането на продължението на \"Турски поток\" през България е трудно да се каже. В предмета на дейност на дружеството освен ремонти на ядрени централи са включени и \"разпределителни, и промишлени газопроводи и съоръженията към тях\". От наличната публична информация в КЗК може да се предположи, че фирмата не е обжалвала \"просто така\" процедурата, а е имала конкретни забележки към проекта на договор за изпълнение. По-конкретно \"Атоменергоремонт\" недоволстваше от заложената от \"Булгартрансгаз\" схема за плащане на строителството и най-вече от липсата на достатъчно гаранции, че тръбопроводът ще носи съответните приходи.", "date": "2019.02.26", "title": "\"Атоменергоремонт\" оттегли жалбата си срещу \"Турски поток\" "}
{"url": "https://duma.bg/oshte-ne-sme-podali-molba-za-chakalnyata-na-evrozonata-n186208", "text": "Очакваме близката година да влезем в чакалнята на еврозоната, но това е един плаващ срок, който може да бъде и по-дълъг. България все още не е подала заявление за членство във валутния механизъм, а се чудим защо не ни приемат, заяви бившият министър на икономиката Николай Василев пред БНТ. Той обясни, че \"чакалня на еврозоната\" е жаргонен термин, появил преди около 20 години. Идеята е, че, когато държавите нямаха съвсем фиксиран валутен курс помежду си, преди да влязат в еврото, имаха минимум 2 години подготвителен период, в който се очакваше валутните курсове, лихвените проценти да се приближат. Ако всичко е нормално, в края на 2-годишния период да влязат в еврозоната. За България не съществува такъв проблем, защото ние вече 22 години имаме успешен валутен борд, където имаме фиксиран курс - така че да влизаме в чакални или да не влизаме - ние сме си готови направо за еврозоната, каза Николай Василев. Причините за забавянето според Василев е, че Европа след последната криза преди 10 години се промени и държавите членки не желаят всяка държава да влезе в еврозоната. У нас след 2007 г. реформи не се правят. В момента целият свят е в много по-странна фаза и много малко държави имат реформаторски правителства, обясни Николай Василев. Сега има положителна нагласа за еврото и Василев се надява правителството да не се замотае.", "date": "2019.02.26", "title": "Още не сме подали молба за чакалнята на еврозоната"}
{"url": "https://duma.bg/elena-aleksieva-e-razkazvach-na-mesetsa-v-stolichnata-biblioteka-n186177", "text": "Може би не са много тези, които знаят, че известната наша белетристка и авторка на пиеси е започнала писателския си път с две стихосбирки. Още интересни подробности за Елена Алексиева и творчеството й ще научим на 28 февруари от 18.30 ч. в литературния клуб на Столичната библиотека (пл. \"Славейков\" 4). За това ще спомогне и известният журналист и преводач Георги Ангелов, който ще говори за Елена и нейните книги, а те са изложени във витрина на втория етаж в Направление \"Обслужване на читатели\".", "date": "2019.02.26", "title": "Елена Алексиева е разказвач на месеца в Столичната библиотека"}
{"url": "https://duma.bg/sreshta-s-nayden-todorov-v-kamerna-zala-balgariya-n186178", "text": "Среща с директора на Софийската филхармония Найден Тодоров ще се състои днес, 26 февруари, от 17.30 ч. в камерна зала \"България\". Маестрото ще разкаже за близките и по-далечните творчески и концертни планове на института, както и за новия статут и перспективите на Филхармоничното общество. Присъстващите ще научат и какви срещи с изтъкнати солисти и диригенти са подготвени до края на концертния сезон.", "date": "2019.02.26", "title": "Среща с Найден Тодоров в камерна зала \"България\""}
{"url": "https://duma.bg/kiril-lambov-dirizhira-simfonieta-sofiya-n186179", "text": "Оркестър \"Симфониета \"София\" ще изнесе концерт на 27 февруари от 18 ч. в концертната зала на Общинския културен институт \"Надежда\". Събитието ще премине под палката на гост-диригента Кирил Ламбов, със специалното участие на руския цигулар Савва Зверев. Ще бъдат изпълнени Концерт за цигулка и оркестър от Феликс Менделсон-Бартолди, Увертюра \"Абу Хасан\" от Карл Мария фон Вебер, Симфонична поема \"Аксак Кулан\" и Циганска рапсодия за цигулка и оркестър от композитора и диригент Кирил Ламбов. Билетите ще се продават един час преди концерта на касата на ОКИ \"Надежда\".", "date": "2019.02.26", "title": "Кирил Ламбов дирижира \"Симфониета \"София\""}
{"url": "https://duma.bg/polovinata-balgari-ne-sa-posetili-lichniya-si-lekar-prez-2017-a-n186236", "text": "Повече от половината българи признават, че не са посетили личния си лекар през 2017 година. Над 78% пък не са ходили на зъболекар за цяла година. Това показват данни на Евростат. Проучването показва, че 52    ,4% от българите не са проверявали здравословното си състояние в рамките на цяла година. В това отношение гърците са още по-немарливи - 60 процента не са ходили на лекар през цялата 2017 година.  Един на пет българи е бил един или два пъти на лекар през годината, 15 на сто – между три и пет пъти.  Близо 40% от жителите на ЕС са ходили на лекар поне един път през 2017 г. 24% заявяват, че не им се е налагало да посетят личния си лекар. Дания е страната, в която най-често се посещава лекар. Там половината от населението се консултира с медицинско лице поне 6 пъти годишно. В ЕС 45% от хората не са посетили зъболекар. Най-често от дентален преглед се възползват словенците, като 6% от тях са ходили поне 6 пъти на зъболекар през 2017 г.", "date": "2019.02.26", "title": "Половината българи не са посетили личния си лекар през 2017-а"}
{"url": "https://duma.bg/elena-yoncheva-vadi-oshte-dokumenti-za-alo-banov-sam-n186231", "text": "Нови документи около скандала \"Ало, Банов съм\" ще покаже съмсем скоро Елена Йончева. Това разкри самата тя в ефира на България ОнЕър. Припомняме, че журналистката и депутат от БСП показа видеозапис, на който се вижда и чува как Боил Банов, товага зам.-министър на културата, се опитва да прикрие нарушения при ремонта на Ларгото и да спести неустойка на фирмата-изпълнител. Йончева коментира и излизането на социалистите от Народното събрание. Това е крайна мярка на политически протест, подчерта тя. Главни герои в един пошъл виц, който в момента се реализира, така според Йончева звучат ГЕРБ в момента. Най-голямата битка в момента е да се осигурят честни избори. Има реална заплаха това да не стане, предупреди журналистката. България изглежда като след война, каза още тя и поясни, че такава е гледката, когато се мине през селата на страната. Държавните и европейските субсидии се дават на 15 фамилии, които после, разбира се, дават своята лепта на държавата, обясни Елена Йончева. ", "date": "2019.02.26", "title": "Елена Йончева вади още документи за \"Ало, Банов съм\""}
{"url": "https://duma.bg/aslanov-gerb-sami-priznaha-che-vsichko-e-fars-n186233", "text": "Няма смисъл БСП да се връщат в парламента, защото ГЕРБ сами признаха, че всичко е предрешено. Всичко е фарс, няма смисъл да легитимират това. Думите са на социолога Юрий Асланов, който коментира пред БНР решението на социалистите да не се връщат в пленарна зала дори и за гласуването на ветото върху промените в Изборния кодекс. По думите му решението на левицата е провокирано от поредното скандално изказване на Данаил Кирилов от вчерашната пресконференция на ГЕРБ. След призива на президента, БСП като че ли беше склонна да се завърне в парламента, за да подкрепи ветото, смята Асланов. По думите му ветото напълно устройва БСП, защото покрива всички поставени от нея условия.  Няма да върнат обаче заради една случайно изпусната фраза от Данаил Кирилов, продължи социологът. Той припомни, че Кирилов разви процесуалното продължение на сагата под формата: „Ние ще преодолеем ветото, ще изчакаме законът да влезе в сила и тогава ще направим някои промени“. Ако го нямаше това изказване, мисля че БСП щеше да се върне в парламента. Но от това връщане вече няма смисъл, предвид на тази декларация на ГЕРБ, категоричен е Юрий Асланов.   Няма смисъл БСП да се връща в зала, където въпросът е предрешен! Няма смисъл да легитимират един фарс. Когато въпросът е принципен, имаш по-голям шанс да успееш, смята още управителят на Агенция АФИС. В момента тенденцията е в полза на БСП и това го знаят и от ГЕРБ, подчерта още социологът. Управляващите са наясно, че вятърът духа в платната на опозицията. Силите са изравнени, но тенденцията не е благоприятна за ГЕРБ. Тази тенденция окуражава и много други избиратели, които са настроени против ГЕРБ, да припознаят БСП като инструмент за протестен вот, смята още Юрий Асланов.", "date": "2019.02.26", "title": "Асланов: ГЕРБ сами признаха, че всичко е фарс"}
{"url": "https://duma.bg/bsp-ostava-izvan-parlamenta-n186223", "text": "Въпреки призива на държавния глава народните представители от \"БСП за България\" няма да се върнат в пленарната зала при обсъждането на президентското вето върху Изборния кодекс (ИК). Това обявиха зам.-председателите на парламентарната група Крум Зарков и Георги Свиленски. Социалистите приветстваха обоснованото вето на президента, но уточниха, че ще спазят решението на Националния съвет да стоят извън парламента, докато не бъдат изпълнени условията им, свързани с ИК. Свиленски напомни, че БСП настоява за изчистване на изборните списъци и за машинно гласуване. \"Има ли някой съмнение, че трябва да има възможност да се обжалва всяко едно решение във ВАС, или че решенията в изборните комисии трябва да се вземат с 2/3 мнозинство\", попита депутатът. Зарков подчерта, че от изявленията на ГЕРБ е станало ясно, че управляващите не само не са си взели поука от случилото се, а и готвят поредния парламентарен цирк, при който да жонглират с ветото и да избират от него това, което им харесва. Ние в този цирк няма да участваме, обясни той продължаващия протест. \"ГЕРБ и днес показват, че не искат честни избори, че ги е страх от честни избори. Те искат да манипулират по техен си начин изборните резултати\", заключи Свиленски. По-рано от ГЕРБ атакуваха президента, че повтаря тезите на БСП. От заявката на депутатите от мнозинството стана ясно, че ще се съобразят с ветото само в частта му за преференциите. \"Във ветото под формата на аргументи се произвеждат неправилни интерпретации\", ожали се Данаил Кирилов в опит да се измъкне от ситуацията, в която ГЕРБ сами се вкараха. Дори и да отхвърлим ветото като цяло, имаме процедурата на внесен законопроект, който касае главно преференциите, заинатиха се управляващите. ВМРО ще подкрепи президентското вето, както и евентуалните промени за преференциите, заяви организационният секретар на партията Юлиан Ангелов. \"Атака\" също подкрепя позицията на президента. ", "date": "2019.02.26", "title": "БСП остава извън парламента"}
{"url": "https://duma.bg/rumen-radev-vlastta-postavya-partiynata-volya-nad-tazi-na-izbiratelite-n186224", "text": "Връщам за ново обсъждане в Народното събрание Закона за изменение и допълнение на Изборния кодекс, приет от 44-то Народно събрание на 14 февруари 2019 г., обяви президентът Румен Радев. В изявлението си държавният глава подчерта, че промените привилегироват партийната воля над тази на избирателите. Той призова опозицията да се върне в пленарната зала за гласуването на ветото, за да защити демокрацията и правото на честни избори. Припомняме, че БСП реши да напусне парламента заради незачитането на закона от страна на управляващото мнозинство. В мотивите си за решението социалистите изтъкнаха именно спешно пробутаните от ГЕРБ и ДПС изменения в ИК. Президентът върна за ново обсъждане в НС близо 20 разпоредби от новия ИК. Той не е съгласен с редица текстове - завишения праг на преференциите, ограничаването на машинното гласуване, отпадането на възможността за обжалване пред ВАС на решения на изборните комисии и обикновеното мнозинство, с което РИК, ОИК и СИК могат да взимат решения. \"Прагът от 300 избиратели лишава малките населени места от правото да гласуват машинно. Категорично неприемливо е и актове, свързани с изборния процес, да остават необжалваеми. Така основно конституционно право, каквото е изборното право, остава без съдебна защита при нарушение. Въвеждането на спадащото мнозинство в работата на избирателите комисии ерозира политическия плурализъм, без който няма честни избори\", мотивира се той. Прави се опит за премахване на политическия плурализъм при отразяване на изборните резултати, а без него не може да има честни избори, категоричен е държавният глава. \"Законодателят за пореден път отлага въвеждането на машинното гласуване, актуализацията на избирателни списъци и въвеждането на видеоконтрол при броенето на бюлетините. Това показва непрозрачен и нечестен изборен процес\", възмути се той. Радев атакува и опитите на управляващото мнозинство \"да коригира собствените си грешки, заобикаляйки установения в Конституцията ред\". Във връзка с обрата в позицията на ГЕРБ за преференциите, той отбеляза, че в рамките на един ден едни и същи депутати са защитавали две коренно различни тези с еднакво усърдие. Действията на мнозинството рушат вярата на българите в парламентаризма, предупреди президентът.  \"Честният избор е това, което отличава демокрацията от всички останали форми на управление. Изгубим ли правото на честни избори, загубим ли правото да избираме управниците си, ще загубим това, което градихме през последните 30 години\", обърна се към нацията Радев.", "date": "2019.02.26", "title": "Румен Радев:  Властта поставя партийната воля над тази на избирателите"}
{"url": "https://duma.bg/nova-formula-oshtetyava-edna-treta-ot-badeshtite-pensioneri-n186221", "text": "Новата формула за изчисляване на пенсиите ще ощети над 30% от хората, които през тази и следващите години ще се пенсионират, прогнозира пред ДУМА депутатът от БСП Георги Гьоков. Въпросната формула предвижда от тази година да не се вземат под внимание трите най-добри години от осигурителния стаж преди 1997 г. Промяната бе въведена от кабинета \"Борисов-2\" и тогавашния социален министър Ивайло Калфин през 2015 г., но бе решено да влезе в сила от 2019 г. Пак през 2015 г. за пореден път бе увеличена възрастта за пенсиониране. През 2018 г. хората, които се пенсионираха, имаха право на избор дали да включат в сметките трите най-добри години, ако това би им осигурило по-висока пенсия. От тази година това вече не може да се направи. Според експертното мнение на Гьоков около 1/3 от бъдещите пенсионери ще бъдат ощетени от липсата на такъв избор. Аргументът на управляващите да не се зачитат трите години беше, че до 1997 г. нямаше регистри и е имало случаи, в които кандидат-пенсионери представяли недействителни УП.  Според експерти няма да са малко и новопенсиониралите се, които ще бъдат ощетени и заради това, че въпреки обещанията да бъде увеличена тежестта на година осигурителен стаж на 1,5%, тя продължава да е 1,2%. ДУМА припомня, че управляващите обещаваха през 2016 г. от тази година да няма и таван на пенсиите, но той продължава да съществува, от което губят и хората, които са плащали високи осигуровки.    През последните 9-10 години от левицата постоянно настояват за промени в пенсионното законодателство, за да може парите за старост на хората, пенсионирали се преди 1997 г., да бъдат поне малко повишени, но управляващите от ГЕРБ отхвърляха всички предложения. Когато се приемаше бюджетът на ДОО за 2019 г., с мотива, че иска да намалят дисбаланса между старите и новите пенсии, властта реши да отпадне осигурителният доход отпреди 2000 г. Според запознати новата формула обезсмисля внесените от хората осигуровки преди 2000 г. Според Гьоков от нововъведенията в социалната сфера през тази година ще бъдат ощетени не само новите пенсионери, но и мнозина с увреждания между 70 и 90%, въпреки обещанията на управляващите и на социалния министър Бисер Петков, че с новите правила хората с увреждания ще вземат повече пари.", "date": "2019.02.26", "title": "Нова формула ощетява една  трета от бъдещите пенсионери"}
{"url": "https://duma.bg/nfsb-predlozhi-sanktsii-pri-otsastvieto-na-deputati-n186222", "text": "Народни представители, които не се явят на работа без уважителна причина, да не получават за съответния ден заплата и полагащото им се възнаграждение за допълнителни разходи. Това предлагат депутатите от НФСБ, които са внесли в деловодството на парламента промени в Правилника за организацията и дейността на Народното събрание. Така от партията на Валери Симеонов се оказаха изпълнители на поръчката на ГЕРБ да се накажат депутатите от БСП. От НФСБ искат да се удържа 1/2 от дневното възнаграждение на народен представител, който участва в по-малко от половината гласувания на едно пленарно заседание. Сега при неоправдано отсъствие от 3 поредни или общо 5 пленарни заседания за месеца се удържат по 2/3 от заплатата и от допълнителните разходи. НФСБ искат да се определи максимален брой процедури по начина на водене по точка от дневния ред, на които една парламентарна група да има право. Така нямало да се злоупотребява с процедурата и щяло да се води дебат по същество.", "date": "2019.02.26", "title": "НФСБ предложи санкции при отсъствието на депутати"}
{"url": "https://duma.bg/reshenieto-za-izbornite-pravila-ostava-v-ratsete-na-gerb-n186225", "text": "От депутатите на ГЕРБ зависи дали ще бъде уважено ветото, което президентът Румен Радев наложи на близо 20 разпоредби от променения Изборен кодекс. Топката остава в полето на управляващите, след като БСП обяви, че няма да се върне в НС, докато не се изчистят \"мъртвите души\", не бъде въведено машинно гласуване, не бъе дадена възможност за касационно обжалване на резултатите и квалифицирано мнозинство при вземането на решения в изборните комисии. \"Атака\" и ВМРО обявиха, че подкрепят президентското вето. ГЕРБ обаче ще се ограничат до възстановяване на преференциалния вот и атакуваха Радев, защото мотивите за ветото му дублирали тези на БСП. , че промените са отдалечили страната от честния и прозрачен изборен процес и поставят партийната воля над тази на избирателите.", "date": "2019.02.26", "title": "Решението за изборните правила  остава в ръцете на ГЕРБ"}
{"url": "https://duma.bg/gerb-shte-remontirat-za-treti-pat-izborniya-kodeks-n186230", "text": "Депутатите от ГЕРБ ще използват ветото на президента, за да прокарат поредни промени в Изборния кодекс. Управляващите нямат намерение да се съгласят с критиките на държавния глава и да поправят спорните моменти в кодекса. След като върнат закона в комисия и в пленарна зала, ще гласуват пакет от свои нови предложения, свързани единствено с преференциите.  Това стана ясно от думите на лидера на ПГ на ГЕРБ Цветан Цветанов. Вчера подобен намек направи и шефа на правната комисия Данаил Кирилов. Припомняме, че след спешно разпореждане от Бойко Борисов, депутатите от ГЕРБ внесоха промени на току-що променения Изборен кодекс, с които да върнат по-ниския праг за преференциите. Тексът бе вкаран в правна комисия, но отложен по време на самото заседание с мотива, че ще се чака ветото на президента. В крайна сметка от ГЕРБ откровено обявиха, че няма да променят оспорените от президента текстове, а само ще върнат преференциите в стария им вид. От БСП още вчера обявиха, че въпреки призива на Румен Радев да се върнат в пленарна зала за гласуването на ветото, те ще останат извън НС. Защото ГЕРБ нямат намерение да изпълнят четирите условия на левицата, свързани с изборните правила. Социалистите искат прочистване на избирателните списъци от мъртви души, връщане на възможността за обжалване на всяко решение на РИК и ОИК пред ВАС, връщане на квалифицираното мнозинство от две трети при взимане на решения от изборните комисии и въвеждане на машинно гласуване за всички избирателни секции. От \"Обединени патриоти\" обявиха още вчера, че ще подкрепят ветото на президента. От ДПС запазиха мълчание. Припомняме, че по-високият праг на преференците бе тяхно предложение, което ГЕРБ подкрепиха в последния момент, след совалки между председателите на двете парламентарни групи.", "date": "2019.02.26", "title": "ГЕРБ \"ще ремонтират\" за трети път Изборния кодекс"}
{"url": "https://duma.bg/ninova-se-sreshtna-s-poslanitsite-na-stranite-ot-es-n186235", "text": "Среща с посланиците на страните от ЕС у нас проведе ръководството на БСП. Пред дипломатите бе представена приетата платформа за предстоящите евроизбори \"Визия за Европа\" и залегналите в нея приоритети за развитието на Европейския съюз.  Лидерът на БСП Корнелия Нинова представи и позицията на левицата по приетите промени в Изборния кодекс и подчерта, че те ограничиват правата на българските граждани и нарушават основни демократични принципи. Дипломатите изслушаха аргументите на БСП, с които депутатите от левицата напуснаха парламента в знак на протест срещу потъпканите демократични права и ценности.  Представена беше и дейността на Елена Йончева по разкриване на корупционни практики по висшите етажи на властта  и стартиралия  политически процес срещу нея, целящ да ограничи свободата на словото и да спре разследването на злоупотреби с публични средства. В срещата участваха Деница Златева, заместник-председател на НС на БСП, Крум Зарков и Георги Свиленски – заместник-председатели на ПГ на \"БСП за България\", Кристиан Вигенин, секретар на ПГ на \"БСП за България\", Елена Йончева, говорител на ПГ на \"БСП за България\" и депутатът Пенчо Милков.", "date": "2019.02.26", "title": "Нинова се срещна с посланиците на страните от ЕС"}
{"url": "https://duma.bg/dmitriy-medvedev-shte-e-v-balgariya-na-4-i-5-mart-n186218", "text": "Руският премиер Дмитрий Медведев ще е на официално посещение у нас на 4 и 5 март, съобщи правителствената пресслужба. Визитата ще започне ден след Националния празник на България. Церемонията по официалното посрещане на Медведев ще бъде на площад \"Св. Александър Невски\" в София, след което руският премиер да поднесе венец пред Паметника на Незнайния воин. С колегата си Борисов ще проведат разговор \"на четири очи\" в сградата на Министерския съвет, след което ще има пленарна среща на двете делегации. Основните теми, които ще бъдат обсъдени между българската и руската страна, са свързани със сътрудничеството в енергетиката, икономиката и туризма, уточняват от пресцентъра на МС. На 5 март Борисов и Медведев ще открият българо-руски бизнес форум в областта на туризма.", "date": "2019.02.26", "title": "Дмитрий Медведев ще е в  България на 4 и 5 март"}
{"url": "https://duma.bg/pochina-zhurnalistat-krasimir-uzunov-n186217", "text": "На 56-годишна възраст внезапно почина създателят и собственик на радиоверигата и информационната агенция \"Фокус\" Красимир Узунов. Той е роден на 26 януари 1963 г. в град Пещера. Завършва Висшето военно артилерийско училище \"Георги Димитров\" в Шумен, специалност Политически профил. На 7 юни 2000 г. създава първата българска частна информационна агенция \"Фокус\", а през 2004 г. създава Радио \"Фокус\" в Сливен, с което слага началото на най-голямата българска радиоверига \"Фокус\". През 1990 г. Красимир Узунов създава първия клуб на Офицерската легия \"Раковски\" в Шумен.  Автор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. Удостоен е за \"Следовник на народните будители\" за 2014 г. от Съюза на народните читалища. Награждаван е с лично оръжие, с почетен \"Войнишки нож\", със сабя, със знак \"За принос към Министерството на отбраната\" и със знак \"Достойнство и чест\". Узунов е удостоен с титлата \"Доктор хонорис кауза\" на Военна академия \"Георги Раковски\" от 15 февруари 2017 г. Екипът на ДУМА изказва съболезнования на близките на Красимир Узунов. Поклон пред паметта му!", "date": "2019.02.26", "title": "Почина журналистът Красимир Узунов"}
{"url": "https://duma.bg/vavezhdat-usednalost-i-v-yaslite-v-sofiya-n186216", "text": "Уседналост се въвежда и за прием в самостоятелните детски ясли в София от по-следващата учебна 2020-2021 г., решиха общинските съветници от комисията по образование към СОС. Така правилата за класиране се уеднаквяват с тези за детските градини с ясли. И в самостоятелните ясли ще важи правилото за задължително постъпване на детето до 60 дни след 15 септември. Досега родителите можеха да отлагат тръгването с медицински бележки и така на практика пазеха място, без да го ползват, а в същото време им течеше и майчинството. Във всяка яслена група ще могат да се приемат до три деца с хронични заболявания, които вече ще трябва да имат документ от ТЕЛК. В четвъртък на заседанието на Столичния общински съвет ще бъдат приети и промените за прием в първи клас. Те са в съответствие на наредба 10 на МОН и ще дават предимство на вторите деца, ако големите им братя и сестри са до 12 години и учат в същото училище. Миналата година с поредната смяна на критериите се получи така, че много втори деца не успяха да се запишат в същото школо. Сега те отиват директно в началото на опашката в първа група с деца, които имат адресна регистрация в прилежащата на училището територия над 3 години.  Другата промяна за класирането в първи клас е направена след обсъждане с родителски организации и дава възможност близнаците да получават 2 т. в допълнителните критерии.", "date": "2019.02.26", "title": "Въвеждат уседналост и в яслите в София"}
{"url": "https://duma.bg/v-gabrovo-na-protest-zaradi-navodneniya-ot-stroezh-na-pat-n186215", "text": "Строителството на обхода на Габрово наводнява квартал \"Радецки\". Жителите му излизат на протест, защото при дъждове в квартала се излива вода от строежа. Хората се притесняват, че къщите, които са в близост до пътя, ще бъдат наводнени и от отводнителните съоръжения, които се строят. След като са ремонтирани големите водостоци, водата ще минава през квартала и ще се влива в реката. Те не одобряват и разрушената инфраструктура. Опасяват се, че заради строежа на пътя квартала им ще опустее. По-късно вицепремиерът Томислав Дончев, който е бивш кмет на Габрово, се извини \"за причинените неудобства\" и обясни, че след приключване на строителството всичко ще бъде възстановено от АПИ. Според хората обаче пътят е в окаяно състояние и щетите ще се задълбочат през пролетта.", "date": "2019.02.26", "title": "В Габрово на протест заради  наводнения от строеж на път"}
{"url": "https://duma.bg/vrachansko-selo-iska-referendum-sreshtu-kariera-n186214", "text": "Жителите на селцето Мало Пещене в община Враца желаят да се проведе допитване за разкриването на кариера за добив на индустриални материали до селото. Те са категорични, че кариерата ще унищожи природата. Местните отбелязват, че по документи в селото има 17 жители, но няма изоставени къщи. Деца и внуци се връщат през почивните дни и ваканциите, в района се развива екоземеделие и селски туризъм. Находището, заради което ще се прави кариерата, обаче е само на 250-300 метра от последните къщи. Кметът на Мало Пещене Иван Стоянов коментира, че американец, англичани, софиянци и врачани имат къщи в селото, тъй като е удобно за почивка. \"Обещават ни, че няма да има шум. Може ли да работи тежка техника, верижна, кранове, самосвали и да няма шум\", възмущава се Стоянов. Хората са на мнение, че кариерата няма да донесе нито работни места за местните, нито някакви други перспективи за развитие, а единствено ще разрушава. Припомняме, че след протест в края на миналата година местните успяха да замразят даването на концесия за добив на глауконитови пясъчници. Те са решени да се борят докрай, за да запазят родното си село и уникалната природа.", "date": "2019.02.26", "title": "Врачанско село иска референдум срещу кариера"}
{"url": "https://duma.bg/predstoyashto-n186213", "text": "Днес от 15 до 17 часа народният представител от \"БСП за България\" Петър Витанов и общинският съветник Альоша Даков ще бъдат на разположение на софиянци в постоянната приемна на БСП в София на ул. \"Леге\" №10, етаж 1. Желаещите може да се запишат предварително на телефон 02/987 20 86.", "date": "2019.02.26", "title": "Предстоящо "}
