{"url": "https://duma.bg/levitsata-predlaga-po-golyama-sabiraemost-na-danatsite-n203706", "text": "\"ГЕРБ и коалиционните партньори работят на парче, нямат философия за бюджетната политика на България. Нямат виждане какво ще стане с българската икономика през следващата година, а страните в Европейския съюз започват многогодишно бюджетиране. Те са направили един счетоводен бюджет \"дал Кольо, взел Кольо\", изравнили са приходите и разходите и казват толкова пари имаме и толкова разпределяме\". Това коментира пред БНР проф. Румен Гечев, депутат от \"БСП за България\" и зам.-председател на парламентарната комисия по бюджет и финанси. В предаването \"Неделя 150\" проф. Гечев уточни, че от левицата предлагат да се увеличи събираемостта на данъците: \"Това, с което се гордеят от ГЕРБ, че преизпълняват плана по бюджетните приходи, се случва, защото тези \"юнаци\" си слагат много ниска летва. Винаги си залагат по-нисък БВП и по-ниски бюджетни приходи, защото много по-лесно се изпълнява такъв бюджет. И защото съгласно Закона за бюджета правителството не може да променя параметрите на бюджета и да преразпределя пари по други пера без разрешението на парламента. Има едно изключение обаче - ако има излишък в бюджетните приходи, то този излишък може да се преразпределя\". Според проф. Румен Гечев въвеждането на плоския данък е било грешка. Плоският данък се вихри в момента в Таджикистан, в Узбекистан, в Казахстан и в Монголия. В Източна Европа имаше три-четири страни с плосък данък, но той беше почти двойно по-висок от българския. Българският е не само плосък, но и рекордно нисък. Но тези източноевропейски страни вече излизат от този данък. Ние предлагаме умерена скала на прогресивно данъчно облагане\". На въпрос за коментар на предложението на финансовия министър - кметовете да вдигнат местните данъци и такси и да въведат допълнително подоходно облагане, депутатът отговори: \"Той прехвърля горещия картоф на кметовете. С местни данъци и такси никъде по света кмет не може да си осигури финансов комфорт. Всеки баланс на кметството, всяко разсрочване на задължение, всяко допълнително финансиране зависи единствено от благоволението на един човек - на министъра на финансите... Ние предлагаме реална децентрализация\".", "date": "2019.11.18", "title": "Левицата предлага по-голяма събираемост на данъците"}
{"url": "https://duma.bg/rezultati-ot-kvalifikatsiite-za-evro-2020-n203662", "text": "Евро 2020   1:0 Божиков (56) 0:1 Уинкс (32) 0:2 Кейн (79) 0:3 Рашфорд (83) 0:4  Маунт (90+3'). I  1:0 Окслейд-Чембърлейн (11) 3:0 Кейн (19 и 24) 4:0 Рашфорд (30) 5:0 Кейн (37) 6:0 Шофранац (66-авт) 7:0 Ейбрахам (84);   0:1 Нухиу (50) 1:1 Крал (71) 2:1 Челюстка (79).   3. Косово 11 4.  Черна гора 3 .  1:0 Тадич (9-д) 1:1 Яремчук (32) 2:1 Митрович (56) 2:2 Беседин (90+3);   0:1 Фернандеш (39) 0:2 Роналдо (86).    3. Сърбия 14 4. Люксембург 4 5. Литва 1.    1:0 Гнитер (41) 2:0 Горецка (49) 4:0 Тони Кроос (55 и 83);  .   Холандия - Естония и Германия - Северна Ирландия.   3. Северна Ирландия 13 4. Беларус 4 5. Естония 1.   1:0 Сков (12) 2:0 Гюткяер (47) 3:0 Брайтуайт (51) 4:0 Сков (64) 6:0 Ериксен (85 и 90+5); Швейцария – Грузия 1:0 Итен (77).  Ирландия - Дания и Гибралтар - Швейцария.  3. Ирландия 12 4. Грузия 8 5. Гибралтар 0.  0:1 Муур (10) 0:2 Уилсън (34);   0:1 Боженик (32) 1:1 Влашич (56) 2:1 Петкович (60) 3:1 Перишич (74).   Словакия - Азербайджан и Уелс - Унгария.   2. Унгария 12 3. Уелс 11 4. Словакия 10 5. Азербайджан 1.  1:0 Региниусен (4) Фосум (8) 4:0 Сорлот (62 и 65);   0:1 Берг (18) 0:2 Куайсон (34);   1:0 Мората (24) 2:0 Касорла (41) 3:0 Торес (62) 4:0 Сарабиа (63) 5:0 Олмо (69) 6:0 Морено (71) 7:0 Навас (85).  Швеция - Фарьорски острови; Испания - Румъния и Малта - Норвегия.   3. Румъния 14 4. Норвегия 14 5. Фарьорски острови 3 6. Малта 3.  Тарасовс (53–авт.);   1:0 Алаба (7) 2:0 Лайнер (48) 2:1 Стояновски (90+3);   0:1 Криховяк (4) 0:2 Пьонтек (54) 1:2 Дабур (88). Във вторник: Полша - Словения; Латвия - Австрия и Северна Македония - Израел. 1. ПОЛША 22 2. АВСТРИЯ 19 3. Словения 14 4. Северна Македония 11 5. Израел 11 6. Латвия 0.   0:1 Толисо (8) 0:2 Гризман (31)  0:1 Бярнасон (17) 1:1 Милинчану (56) 1:2 Сигурдсон (65);     Юнал (17 и 21-д).  3. Исландия 19 4. Албания 13 5. Андора 4 6. Молдова 3.     0:1 Кристи (12) 1:1 Ефрем (47) 1:2 МакГин (53);   0:1 Т. Азар (19) 0:3 Е.  Азар (33 и 40) 0:4 Лукаку (72) 1:4 Георги Джикия (79);   0:1 Зайнутдинов (6) 0:2 Суюмбаев (22) 0:3 Шчеткин (26) 1:3 Берарди (77). Утре: Сан Марино - Русия; Белгия - Кипър и Шотландия - Казахстан.  3. Шотландия 12 4. Кипър 10 5. Казахстан 10 6. Сан Марино 0.   1:0 Туоминен (21) 3:0 Пуки (64-д и 75);   Лимниос (35);   0:1 Асерби (21) 0:2 Инсиние (37) 0:3 Белоти (52).   Италия - Армения; Гърция - Финландия и Лихтенщайн - Босна и Херцеговина.   3. Гърция 11 4. Армения 10 5. Босна и Херцеговина 10 6. Лихтенщайн 2. ", "date": "2019.11.18", "title": "Резултати от квалификациите за Евро 2020"}
{"url": "https://duma.bg/podkrepa-zaplashi-s-natsionalen-protest-zaradi-bolnichnite-n203710", "text": "КТ \"Подкрепа\" предупреди, че има готовност да напусне Националния съвет за тристранно сътрудничество и да организира масов национален протест заради решението на управляващата коалиция първият ден от болничните да не се плаща. В позицията на синдиката се настоява Бойко Борисов да се запознае с техните аргументи в спешен порядък, тъй като срокът за промени в бюджета за 2020 г. изтича на 20 ноември. Синдикатът категорично възразява срещу опитите работниците да бъдат оставени без всякакви приходи именно в дните, в които имат най-голяма нужда от тях. Това е тежко посегателство срещу социалните и осигурителните права на българските граждани, тази мярка ще принуди гражданите да ходят на работа болни и така да заразят и колегите си\", посочват от КТ \"Подкрепа\". Синдикатът припомня, че над 400 фирми само в София са кухи, създадени единствено с цел да източват осигурителните фондове на НОИ. Това е главният проблем на системата и той по никакъв начин няма да се реши с допълнително орязване на правата на работниците, коментират от \"Подкрепа\". В 25 от всички 28 членки на ЕС бизнесът покрива поне част от обезщетенията на болните си служители, а в 11 страни работодателите плащат над 30 дни болнични, напомнят от синдиката. ", "date": "2019.11.18", "title": "\"Подкрепа\" заплаши с национален  протест заради болничните "}
{"url": "https://duma.bg/maskiran-ograbi-gazstantsiya-v-sofiya-i-rani-sluzhitelka-n203707", "text": "Служителка на газстанция в София е била наранена с нож и обрана в събота от маскиран мъж. Нападението е станало около 21 ч. в обект на столичния бул. \"Тодор Каблешков\". Маскираният е порязал по ръката 53-годишната служителка и е отнел служебния й портфейл с 1080 лв. Крадецът е бил сам и е успял да избяга. вътрешният министър Младен Маринов съобщи вчера, че полицията продължава да издирва нападателя. Жената не е пострадала сериозно. Прегледана е от медицински екип на място, уточни Маринов. На газстанцията работят четирима души на 12-часови смени - всички от Радомир. По данни от разследващите в последните месеци в района са извършени няколко подобни грабежа. Все още обаче не е ясно дали става въпрос за организирана група или обирите са дело на един човек, който повтаря схемата на нападенията. Според неофициална информация камерите в обекта не са работели.", "date": "2019.11.18", "title": "Маскиран ограби газстанция в София и рани служителка"}
{"url": "https://duma.bg/avtobusnite-bileti-poskapvat-sas-76-na-sto-zaradi-tol-taksite-n203705", "text": "Поскъпване на хранителните стоки с до 1% и на автобусните билети с около 7,6 на сто е очакваният ефект от въвеждането на тол системата от 1 март 2020 г. Това става ясно от публикуваната оценка на въздействието на Тарифа за таксите, които се събират за ползване на републиканската пътна мрежа. Документът е публикуван за обществено обсъждане, а крайният срок за предложенията е 16 декември. Както в. \"Дума\" писа,  тарифи за тол таксите за камионите и автобусите са определени според тежестта, броя оси и емисионния клас на превозното средство и на класа на пътя - магистрала, първи или втори клас. По тази причина са в широки граници от 4 до 36 ст./км, което ще оскъпи пътя до морето например от 15 до 100 лв. За автобусите над 12 тона тарифата е от 3 до 9 ст./км, а под 12 тона ще плащат с по една стотинка по-евтино на километър - от 2 до 8 ст. Стойността ще се изчислява на изминат километър, като всяко навлизане в тол сегмент ще се приема за пълното му изминаване, уточняват от регионалното министерство. С тарифата се определя и компенсаторната такса, която се дължи, ако товарен автомобил ползва платената пътна мрежа без тол такса. За камиони между 3,5 т и 12 т е предложено компенсаторната такса да е 150 лв., за камиони над 12 т с две до три оси - 450 лв., за тежкотоварни превозни средства над 12 т с четири и повече оси - 750 лв., а за автобусите - 150 лв. Компенсаторната такса се заплаща с цел да се избегнат административните санкции. Тя не е санкция, а по-висока пътна такса, която осигурява свободно придвижване по платената мрежа до 23:59 часа на деня, в който е наложена. Ако водачът откаже да плати компенсаторната такса на място, за да продължи пътя си, той трябва да заплати максимална тол такса. За товарните автомобили между 3,5 т и 12 т предложеният т.нар. максимален тол е от 27 лв. до 48 лв., в зависимост от емисионния клас, за товарни автомобили над 12 тона с две и три оси - между 71 лв. и 146 лв., за камиони с тегло над 12 тона и с четири и повече оси -  от 119 лв. до 242 лв., а за автобусите - от 24 лв. до 49 лв. Заплащането на максимална тол такса не освобождава нарушителите от плащането в 14-дневен срок на компенсаторна такса по банков път. Така общата дължима сума, която трябва да плати например нарушител, отказал да плати на място компенсаторната такса за водач на камион с тегло над 12 тона с повече от четири оси и еко категория Евро IV е 917 лв. Ако в 14-дневния срок компенсаторната такса не бъде платена, Законът за движение по пътищата предвижда глоби за нарушителите. При липса на декларирани данни, с които да може да се установи изминатото разстояние, санкцията за водача е 1800 лв. на ден, а за невярно декларирани данни -  например опит за измама с емисионния клас, категорията или с броя оси на натоварване на превозното средство, глобата за собственика е 2500 лева на ден.", "date": "2019.11.18", "title": "Автобусните билети поскъпват със 7,6 на сто заради тол таксите"}
{"url": "https://duma.bg/katastrofite-se-uvelichavat-vapreki-merkite-n203709", "text": "Пътните катастрофи се увеличават, въпреки мерките срещу нарушителите на пътя, усилията на МВР и новата Агенция за пътна безопасност и въведените високи глоби. Това призна вчера вътрешният министър Младен Маринов по повод международния Ден в памет на на жертвите на пътнотранспортни произшествия.  \"Статистиката за тази година сочи, че се движим в нивата от миналата година, въпреки че тогава имаше 70 души по-малко и това беше отчетено като положителна тенденция. Тази година въпреки всички усилия не можем да се похвалим със сериозно намаление, напротив - месец октомври го отчетохме като един тежък месец за пътната безопасност. Имаше много катастрофи на различни места, някои от тях с много загинали\", каза Маринов. Според него въпреки увеличените глоби, българските шофьори продължават да са нетолерантни, да не съобразяват скоростта и да не мислят за себе си и семействата си, което било основната причина за многото катастрофи. Шефката на Държавната агенция по безопасност на движението Малина Крумова пък смята, че шофьорите без книжки продължават да са сред най-тежките проблеми в трафика. Преди седмица от \"Пътна полиция\" отчетоха, че само за първите 10 дни през ноември в над 270 тежи катастрофи у нас са загинали 11 души, а над 250 са ранени. От началото на акция \"Зима\" този месец са глобени над 43 000 шофьори, съобщиха вчера от полицията.", "date": "2019.11.18", "title": "Катастрофите се увеличават въпреки мерките"}
{"url": "https://duma.bg/pernik-minava-na-mek-voden-rezhim-ot-dnes-n203708", "text": "Водният режим в Перник и околните села влиза в сила от днес и ще продължи 5 месеца, съобщи кметът Станислав Владимиров. След като върна за преработка на местното ВиК предложения драстичен график на спиране на водата, новият кмет одобри по-мек режим. Жителите на града ще имат вода по пет часа сутрин и пет часа в късния следобед, уточни Владимиров. Кметът обаче се надява природата да е по-благосклонна след голямата суша тази година, която доведе до изчерпването на язовир \"Студена\", който захранва региона. \"Тук вече зависим от природата. Надяваме се природата да е по-благосклонна. Засега разчетите, които са направени на база на този график за отток от язовир \"Студена\" - не повече от 1 млн. куб. м за около пет месеца. В петък отправих становище към ВиК оператора и най-накрая те благоволиха да изпратят няколко варианта за воден режим, както е по закон. Приеха и по-мекия вариант, който им предложих. По пет часа в късния следобед и пет часа сутринта ще имат вода перничани\", коментира кметът от БСП. Владимиров се ангажира да съблюдава стриктно изпълнението на водния режим. Той обеща юридическа помощ за всеки, който няма нормален достъп до питейна вода във определения времеви диапазон.", "date": "2019.11.18", "title": "Перник минава на мек воден режим от днес"}
{"url": "https://duma.bg/ekolozi-obzhalvat-otkasvane-na-10-dka-ot-park-vitosha-n203711", "text": "Инициативата \"Зелени закони\" на Сдружението за изследователски практики e внесла жалба срещу отнемането на 10 декара от територията на Природен парк \"Витоша\". Решението за това бе подписано от министъра на околната среда и водите Нено Димов в началото на миналата година, но впоследствие той оттегли заповедта си. Според еколозите обаче сега въпросът е отново на дневен ред и тя е на път да влезе в сила, освен ако не бъде отменена от Върховния административен съд. Решението на Нено Димов отпреди близо 2 години облагодетелства собствениците на два имота на територията на парка. По-големият от двата имота - 7,9 декара, е собственост на певицата Белослава. Той е в района на Беловодски път и е получен като дарение от баща й Борислав Стоянов през 2005 г. Той самият го е получил при реституция. По-малкото парче от парка с площ 2,4 дка е в района на Киноцентъра и негов собственик е финансист. Опитите за изключване на земите от парка са от 2004 г. и преминаха през редица съдебни решения. Нено Димов обаче е първият екоминистър, който издава заповед и след това я отменя след протести на природозащитници. Днес обаче тя отново е на дневен ред, след като съдът не признава оттеглянето на заповедта, коментират от  \"Зелени закони\". Природозащитниците изтъкват, че намаляването на площта на Природния парк \"Витоша\" не е преминало обществени консултации с гражданите и юридическите лица, както изисква Административнопроцесуалният кодекс. То противоречи и на три европейски директиви и на Закона за защитените територии. Съгласно европейските директиви за околната среда, мярката е трябвало да бъде подложена на екологична оценка, но и това не е направено. Заповедта на Нено Димов нарушава и Закона за защитените територии, според който опазването на природата в защитените територии има предимство пред другите дейности в тях, смятат от \"Зелени закони\". От инициативата са категорични, че с издаването на обжалваната заповед министърът премахва ограниченията, които природният парк налага върху двата имота, и се създава възможност те да бъдат застроени, в тях да се добиват полезни изкопаеми по открит способ и да се извършват голи сечи. Еколозите предупреждават, че отнемане на територии от парка би било опасен прецедент, който ще доведе до натиск и от други собственици на имоти и инвеститори. Природният парк \"Витоша\" е създаден преди 85 години и никога досега нито едно правителство не си е позволявало да намалява територията му.", "date": "2019.11.18", "title": " Еколози обжалват откъсване на 10 дка от парк \"Витоша\""}
{"url": "https://duma.bg/v-kraya-na-april-shte-e-yasen-noviyat-predsedatel-na-bsp-n203712", "text": "От 15 март до 25 април членовете на БСП ще определят чрез пряк вътрешeн избор новия председател на Националния съвет. Това решиха членовете на НС с приемането на правилата за пълния цикъл отчети и избори в партията, който започва от началото на идния месец. Основните партийни организации ще проведат събранията си до края на януари 2020 г., като препоръчителният дневен ред включва отчет и оценка на дейността им през изминалия мандат, анализ на местните избори и предложения за делегати за конгреса, членове на партийното ръководство и председател на НС на БСП. До 15 март градските и общинските организации също трябва да са провели конференциите си. Кампанията за прекия избор за председател на БСП ще тече от 15 март до 25 април, а правилата, по които тя ще премине, ще бъдат изготвени от НС до края на годината. Социалистите ще проведат конгрес през първата половина на май. На всеки 100 партийни членове организациите имат право на един делегат. Обединението на социалистките, Младежкото обединение и Движението на ветераните ще имат по петима представители на конгреса.", "date": "2019.11.18", "title": " В края на април ще е ясен новият председател на БСП"}
{"url": "https://duma.bg/bsp-e-tvardo-za-progresiven-danak-varhu-dohodite-n203714", "text": "БСП твърдо ще настоява за въвеждането на прогресивен данък върху доходите и намаляването на ДДС за лекарствата и храните. Това е предвидено в алтернативния бюджет за догодина, който левицата е подготвила. Тя предлага 3900 лв. да бъде месечният доход, който да се облага с 10%, след което налогът прогресивно ще расте. Намаляване на ДДС за лекарствата от 20 на 9% и за млякото, месото, хляба, брашното и яйцата от 20 на 5% е другата идея на БСП. Преотстъпване на една пета от ДДФЛ и една десета от ДДС върху продажбите на дребно в полза на общините, освобождаване от данък върху доходите от труд на младежите до 26 г., предлагат още социалистите. Освен това те ще настояват данъкът върху дивидента да бъде приравнен с данъка върху доходите от труд.", "date": "2019.11.18", "title": " БСП е твърдо за прогресивен данък върху доходите"}
{"url": "https://duma.bg/samozabravyane-n203715", "text": "Министър Горанов си изпусна нервите. От пиедестала на самозабравил се властник си позволи нещо недопустимо, което в нормалните цивилизовани държави би предизвикало най-малкото огромен скандал, а дори и оставка. \"Нула, нула лева субсидии за БСП и тогава ще ТЕ питам къде ще си намериш работа!\" Безпардонната реплика, отправена към колегата от БСТВ Нора Стоичкова, е пряка заплаха не само към репортера, но и към политическата опозиция, и не бива да бъде отминавана с мълчание в една правова държава.  Репликата бе изтървана от министъра в отговор на журналистическия въпрос от него ли идва идиотската идея първият ден от болничните да не се заплаща. Първоначалният му опит да отклони темата към пенсиите не успя, тъй като Стоичкова \"си позволи\" да уточни, че разговорът е за болничните, а не за пенсиите. Тогава Горанов, видимо избеснял, надменно изстреля: \"Говорим за каквото преценим..., че искаме да говорим, а не каквото вие кажете!\" Такова поведение е повече от арогантно, особено на фона на постоянните упреци към властта, че упражнява контрол над свободата на словото. И когато получи заслужения отговор: \"Не, ние ви задаваме въпроси, а вие отказвате да ни отговорите\", нервите му не издържаха.  Позорно, но показателно е обаче, че тази недопустима ситуация не беше отразена от нито една голяма медия. Независимо че отвсякъде Горанов бе атакуван с един и същи въпрос - какъв е смисълът от спестяването на \"болничния\" ден и най-вече колко пари ще се спестят на работодателите.  Горанов би трябвало да е наясно, че не е богоизбран, а напротив. Всички ние му плащаме заплатата плюс всякакви бонуси и е длъжен да носи отговорност пред обществото, на чиито интереси проводник са именно медиите с техните въпроси. Трябва ли обаче да се учудваме чак толкова на непристойното му поведение? Защото то не е никак странно на фона на отношението на неговия пряк началник Бойко Борисов към журналистите. Затова и такива като него се чувстват недосегаеми, след като само и единствено Царят Слънце решава кой да остане и кой да бъде махнат от даден пост.", "date": "2019.11.18", "title": "Самозабравяне"}
{"url": "https://duma.bg/korneliya-ninova-da-sprem-vzaimno-da-se-hulim-n203713", "text": "С призив за единство и съгласие се обърна Корнелия Нинова към членовете на Националния съвет на БСП по време на заседанието, посветено на резултатите от местните избори. Тя отбеляза, че през май партията ще се произнесе кой да я управлява. \"Да спрем взаимно да се охулваме, да рушим авторитета на БСП. Фалшивите новини, заплахите, подмяната с мъртви души, пророкуването на крах не са различно мнение. Това е удар по авторитета на партията\", смята председателката на БСП. По думите й мнозина от спечелилите кметове са дали рецепта как да се излезе от това положение. \"Да се обединим и в съгласие да продължим, защото ни предстои изключително тежка работа. Конкретно - приемането на бюджет 2020, което е политиките на една партия, което е алтернативата, която искаме да начертаем. Пред нас стои много по-голямо предизвикателство. Борисов счупи държавата. Няма институции, няма разделение на властите, няма честни избори, няма истински вот. Има задкулисие, корпоративни интереси, пари, демографска катастрофа, здравен колапс и образование под равнището. Това е голямото ни предизвикателство - промяна на държавата\", заяви Нинова. Дебатът по изборните резултати и представянето на БСП продължи близо шест часа, а причина за дългата дискусия се оказа и алтернативен анализ, подписан от членове на НС и представен от Емил Райнов. Социалистите цитираха извадки от изборите от 2007 г. през 2015 г. та до последния вот и вадеха различни заключения. Обща бе оценката, че БСП се е представила добре на местния вот, но е могла да постигне и повече. Лидерът на столичните социалисти Калоян Паргов отбеляза, че резултатите отново показват къде се е работило повече и къде само месец. Трябва постоянна работа, от днес започва подготовката за следващите избори, заяви той и изрази надежда, че БСП ще реализира постигнатото на местния вот политически в бъдеще. Новоизбрани кметове от левицата участваха в разширеното заседание и коментираха изборната ситуация. Единението помогна да спечелим в Русе, направихме позитивна кампания, в която представяхме какво може да се подобри и постигне, обясни Пенчо Милков. Той, кметът на Созопол Тихомир Янакиев и градоначалникът на Полски Тръмбеш Георги Чакъров се възмутиха от небивалия натиск от страна на опонентите си. Янакиев отбеляза, че изборните победи се постигат само с постоянство и отборни усилия за промяна. 12 години се борим в Созопол с една шайка, реализирала се последно чрез ГЕРБ, заяви той. Чакъров се оплака от доноси срещу себе си в прокуратурата и големи джипове на охранителни фирми, плашещи хората преди и в деня на вота. Кметът на Перник Станислав Владимиров отбеляза, че вече има натрупана енергия, която дава шанс на БСП да постига победи в големите градове. С политически инструменти може да победим неполитическите елементи, каза той рецептата си за добър резултат. Председателят на националния предизборен щаб на БСП Кирил Добрев обяви в доклада си, че входът на БСП за местната власт е през областните и големите общини, където зависимостта на хората е по-малка и те гласуват свободно. \"БСП спечели изборите на първи тур в 35 общини, яви се на балотаж в 57, от които спечели 24, както и областните градове Благоевград, Перник, Разград и Русе. За първи път от 1995 г. се слага край на тенденцията БСП да получава по-ниски резултати на местни избори в сравнение с всеки предходен\", отчете той. Добрев отбеляза, че ГЕРБ и ДПС, в комбинация с икономически субекти, успяват буквално да превземат малките общини с население до 10 хиляди човека. По думите му симбиозата между двете партии, при буквалното разпределяне на малките и средните общини, скоро ще обезсмисли местните избори. \"Тук е ролята и мястото на БСП заедно с хората да спрем този начин на печелене на избори. Ако не пресечем тази тенденция, не само ние като партия, но и като общество се опасявам, че следващия път общините, попаднали чрез схеми между партията на управляващите и ДПС, ще бъдат повече\", заяви зам.-председателят на БСП.", "date": "2019.11.18", "title": " Корнелия Нинова:  Да спрем взаимно да се хулим"}
{"url": "https://duma.bg/politsay-ranen-ot-strela-v-honkong-n203692", "text": "Полицай в Хонконг беше ранен в крака от стрела, изстреляна от активист по време на ожесточени сблъсъци в университета вчера. Снимки показаха стрелата, забила се в прасеца на полицая. Полицията разположи водно оръдие и използва сълзотворен газ срещу протестиращи. Американски политици предлагат законопроект за натиск върху Хонконг, съобщи \"Глобъл таймс\". Тези ходове на САЩ ясно илюстрират отношението им: радикалните протестиращи в Хонконг могат да правят каквото си искат, а действията на управляващите срещу насилието и хаоса са погром върху демокрацията и свободата.", "date": "2019.11.18", "title": "Полицай ранен от  стрела в Хонконг"}
{"url": "https://duma.bg/23-ubiti-pri-protestite-v-boliviya-n203694", "text": "Четирима души са били убити вчера при протестите в Боливия, с което жертвите от началото на кризата в края на октомври стават най-малко 23, съобщиха правозащитници. От петък насам са убити 9 души и ранени 122, а над 299 са задържани. Най-ожесточени са били сблъсъците в град Кочабамба. Организацията на американските държави (ОАД) изрази тревога от указа на временната президентка Жанин Аниес, който позволява на армията да участва в опазването на реда, освобождавайки я от наказателна отговорност. Остраненият от власт президент Ево Моралес заяви в туитър, че указът \"осигурява картбланш и безнаказаност да се избива народът\". Моралес нарече сблъсъците в Кочабамба \"клане\" и призова полицията и военните да прекратят насилието. Сблъсъците започнаха в петък, производителите на кока не признават Жанин Аниес за временен ръководител на държавата. Самият Моралес заяви, че обмисля начини да се върне в Боливия.  Във Венецуела демонстрации проведоха както противниците, така и привържениците на президента Николас Мадуро. Демонстрацията на опозицията скандираше Мадуро да последва Моралес, тя обаче събра едва 5000 души.  ", "date": "2019.11.18", "title": "23 убити при протестите в Боливия"}
{"url": "https://duma.bg/tramp-sabotiran-ot-kongresa-i-sada-n203693", "text": "В САЩ законодателната и съдебната власт посягат върху изпълнителната, предупреди генералният прокурор Уилям Бар, предаде ТАСС. По думите му опонентите на президента Доналд Тръмп \"саботират функционирането на администрацията\". Работата на Белия дом се подкопава и от съдилищата, които станали главен арбитър в споровете между Конгреса и президента и са \"узурпирали президентските пълномощия\", най-вече по миграционната политика на Тръмп, спирайки негови укази. ", "date": "2019.11.18", "title": " Тръмп саботиран   от Конгреса и съда"}
{"url": "https://duma.bg/konservatorite-podkrepyat-dzhonsan-za-brekzit-n203695", "text": "Британският премиер Борис Джонсън заяви, че всички кандидати на Консервативна партия за изборите на 12 декември са обещали да подкрепят сделката му за Брекзит, предадоха медиите. \"Всичките 635 кандидати ми обещаха, че ако бъдат избрани, ще гласуват в парламента, за да можем да прекратим несигурността и най-накрая да напуснем ЕС\", каза Джонсън. Премиерът каза още, че забавя плановете за увеличаване на прага на данъчната ставка от 40%, защото целта е първо \"да се вдигне тежестта\" за групи с ниски доходи. \"Искаме да намалим тежестта на данъчното облагане. Това е голяма наша амбиция, но ние първо ще вдигнем тежестта върху хората с ниски доходи.\"", "date": "2019.11.18", "title": " Консерваторите подкрепят  Джонсън за Брекзит"}
{"url": "https://duma.bg/razshiryavat-obhvata-na-programata-za-sanirane-n203704", "text": "Досегашното ограничение за финансиране с европейски пари на санирането само на жилищни блокове с до 35 апартамента в 28 града отпада, съобщи регионалното министерство. Това дава възможност за разширяване на обхвата на тази програма и до по-големи сгради в предстоящата за отваряне в края на ноември нова процедура за саниране в периферни райони. По нея допустимите кандидати трябва да живеят в Ботевград, Берковица, Белоградчик, Генерал Тошево, Девин, Елхово, Златоград, Ивайловград, Крумовград, Козлодуй, Карнобат, Мездра, Малко Търново, Никопол, Нови пазар, Нова Загора, Поморие, Попово, Пещера, Провадия, Разлог, Сандански, Свиленград, Самоков, Севлиево, Троян, Тутракан и Червен бряг. Насоките за кандидатстване все още не са публикувани, но в предните две процедури на програмата от домакинствата в един блок се искаше да учредят сдружение на собствениците, което да носи отговорност за проекта. На сградите задължително се прави предварително техническо обследване.", "date": "2019.11.18", "title": " Разширяват обхвата на програмата за саниране"}
{"url": "https://duma.bg/chehite-postaviha-ultimatum-na-premiera-n203698", "text": "Многохилядна демонстрация в Прага постави ултиматум на премиера милиардер Андрей Бабиш - или да се откаже до края на годината холдинга си \"Агроферт\", смятан за най-големия в Източна Европа, както и от медиите си, или да си подаде оставката като премиер. В демонстрацията са участвали между 200 000 и 300 000 души души. Тя бе пряко излъчвана от държавната телевизия и по онлайн каналите на телевизиите.  \"Ако премиерът до 31 декември тази година не разреши конфликта си на интереси, готови сме да започнем от януари провеждането на митинги в цялата страна, те ще имат протестен характер, ще бъдат масови и ще разнесат по целия свят информация за положението в републиката\", заяви лидерът на общественото движение \"Милиони моменти за демокрация\" Микулаш Минарж, който бе организирал съботната проява. Организаторите обещават да организират нови демонстрации, ако премиерът се намеси в правосъдната система на страната и в медиите, ако получи помилване от президента или ако обвиненията срещу него в конфликт на интереси доведе до оттегляне на субсидии от ЕС. През септември прокурор спря разследването срещу Бабиш по подозрение в измама. Полицията бе обвинила Бабиш в незаконно присвояване на 2 млн. евро субсидии от ЕС преди десетилетие, когато той още не бе влязъл в политиката. А в петъчно интервю за интернет издание президентът Милош Земан окачестви като \"недемократично\" общественото движение на организатора на протестите. Той каза, че организацията не признава решението на прокуратурата. Земан каза също, че няма да общува с нейния лидер, защото \"се среща само с психически стабилни хора\". Съботният митинг съвпадна с началото на тържествата за 30-годишнината от началото на \"кадифената революция\", по време на която бе отхвърлена властта на компартията. В тази връзка организаторите напомниха, че съд в Словакия, откъдето е родом Бабиш, не е снел от него обвиненията за сътрудничество с някогашните тайни служби. Като един от активните участници в ноемврийските събития от 1989 г. епископ Вацлав Мали заяви, че целта на съботната проява е не оскърбяването на някого, а подкрепа за усилията по създаването на истинска правова държава, която е вдъхновила \"кадифената революция\". ", "date": "2019.11.18", "title": "Чехите поставиха  ултиматум на премиера"}
{"url": "https://duma.bg/valneniya-v-iran-zaradi-povishenite-tseni-na-gorivata-n203697", "text": "Над 20 души бяха убити в Иран по време на сблъсъци между полиция и демонстранти, протестиращи последните два дни в няколко ирански града срещу рязкото увеличение на цените на горивата. Според йордански източници загиналите са 25 души.  В южния град Сирджан, провинция Керман, е било извършено нападение срещу горивен склад и е направен опит за запалването му, предаде ИРНА. На видеозаписи, публикувани в социалните мрежи, се вижда как протестиращи подпалват сгради и влизат в сблъсъци с полицията. На други кадри протестиращи блокират пътища и палят огньове в Техеран и други градове. Някои скандират лозунги срещу висши държавници. В град Йезд в централната част на страната полицията арестува 40 души. Подготвят им се обвинения за извършване на вандализъм и нападения срещу полицаи.  В неделя върховният лидер на страната аятолах Али Хаменей одобри поскъпване на бензина и ограничаване на количествата за потребители. \"Решението на трите клона на властта за повишаване на цените на горивото е обмислено\", заяви той. Според иранските медии, протести са се провели в няколко ирански града, малко след като правителството издаде указ, според който цените за бензина се покачват двойно - от 15 000 риала (0,41 евро) до 30 000 риала (0,81 евро) за литър. Преференциалната цена на бензина в рамките на дажбата на човек също беше увеличена. Това на практика означава, че всеки собственик на автомобил може да получава до 60 литра бензин на месец на цена от 15 000 риала. Собствениците на мотоциклети получават по 25 литра максимум. Отделна квота съществува и за таксиметрови шофьори, която е 400 литра на месец. Покачването на цените бе договорено от Висшия съвет за икономическа координация, съставен от президента, председателя на парламента и шефа на съдебната власт. То бе обявено в полунощ в петък.  На този фон държавният секретар на САЩ Майк Помпео в свой туитър от събота заяви, че САЩ подкрепят иранците. ", "date": "2019.11.18", "title": "Вълнения в Иран заради  повишените цени на горивата"}
{"url": "https://duma.bg/erdogan-sasht-oshte-stoyat-v-studenata-voyna-n203696", "text": "САЩ все още не са преодолели мисленето на Студената война, заяви турският президент Реджeп Ердоган на пресконференция по повод посещението му във Вашингтон, предаде \"Хюриет\". Ердоган подчерта значението на отношенията с Русия, с която Турция има сътрудничество в енергетиката, търговия за $30 млрд. и 6 млн. руски туристи. \"Един от сенаторите по време на срещата в Белия дом, чието име няма да назова, попита: \"Кой е вашият враг: Русия или САЩ? Възможно ли е да има такова политическо разбиране? Казах им само едно: не искам врагове. Тази политика приключи. Искам да бъда приятел и с двете, с Америка и Русия\", подчерта Ердоган. Отделно говорителят му Ибрахим Кълън заяви, че Анкара няма да се откаже от руските ракети С-400, за което настояват САЩ.  Русия е готова да помогне на Турция за създаването на неин изтребител пето поколение, заяви пред репортери в Дубай високопоставеният държавен служител Дмитрий Шугаев. Няколко страни от Близкия изток проявяват интерес към ракетите С-400, заяви също в Дубай неговата говорителка Мария Воробьова. Тя разкри още, че Русия и Саудитска Арабия търсят възможности за реализирането на договора от 2017 г. за закупуване на това оръжие от кралството. ", "date": "2019.11.18", "title": "Ердоган: САЩ още стоят   в Студената война"}
{"url": "https://duma.bg/zabranyavat-tir-ove-po-magistralite-prez-letnite-uikendi-n203700", "text": "Агенция \"Пътна инфраструктура\" забранява движението на тежкотоварните камиони над 12 тона по най-натоварените автомагистрални отсечки всеки петък от 18 до 20 ч. и неделя от 16 до 20 ч. Забраната ще влезе в сила от 2020 г. и ще важи за периода от 15 юни до 15 септември. Това става ясно от съвместна заповед на председателя на УС на АПИ, директора на ГД \"Национална сигурност\" и изпълнителния директор на ИА \"Автомобилна администрация\". Проектът е публикуван за обществено обсъждане на сайта на АПИ. Според новите разпоредби движението на ТИР-овете през летните месеци ще бъде ограничено по АМ \"Тракия\" в петък за участъка от София до Пловдив за пътуващите към Пловдив, а в неделя за отсечката Пловдив - София за пътуващите към столицата. По \"Хемус\" ще бъде забранено движение на тежкотоварните камиони над 12 тона в петък и неделя в определените летни месеци, от София до пътната връзка при кръстовището с път I-4 (при 87-ми км) в двете посоки. По \"Струма\" забраната в петък ще е за участъка от София до Симитли в посока ГКПП \"Кулата\" и в неделя от Сандански до Кресна за пътуващите към София. Забраната по автомагистрала \"Марица\" ще важи само за неделя за пътуващите от Харманли до \"Тракия\".  Както и досега, през 2020 г. при повече от два почивни и празнични дни трафикът на тежкотоварните автомобили ще се ограничава в последния работен ден от 16 ч. до 20 ч. и в последния почивен ден - от 14 ч. до 20 ч. За първа година спирането на тежкотоварните превозни средства ще бъде само в посоката с очакван засилен трафик. ", "date": "2019.11.18", "title": "Забраняват  ТИР-ове по магистралите през летните уикенди "}
{"url": "https://duma.bg/prof-stanislav-semerdzhiev-vodi-lektsionen-kurs-v-pekin-n203680", "text": "Проф. д-р Станислав Семерджиев отпътува да Пекин, за да изнесе лекционен курс \"Строеж на филмовата сцена\" във втория по големина университет в областта на медиите \"Communication University\". Китайският университет за комуникации (CUC) е един от ключовите китайски вузове, пряко управляван от Министерството на образованието. Той предлага система от дисциплини, които обхващат журналистика и комуникация, филмово и телевизионно изкуство, информационни науки и технологии, литература, инженерство, управление, икономика, право и наука. Разполага с 6 факултета, които се състоят от 1 център за иновации и 5 директно свързани училища, 7 изследователски центъра, 35 докторски, 95 магистърски и 84 бакалавърски програми. CUC е посветен на обучението на ученици с мултидисциплинарни знания. В него се подготвят приблизително 14 000 студенти. В програмите за продължаващо обучение се подготвят и над 10 000 ученици.", "date": "2019.11.18", "title": "Проф. Станислав Семерджиев води лекционен курс в Пекин"}
{"url": "https://duma.bg/ot-253-kashti-za-gosti-edva-23-sa-izryadni-n203701", "text": "253 къщи за гости ще трябва да върнат общо 46,4 млн. лв. Това е резултатът от проверката на всички обекти, които са направени с европари по програмата за развитие на селските райони за периода 2007-2013 година, съобщиха от Държавния фонд \"Земеделие\". Инспектирана е документацията на 276 от общо 288 къщи за гости. На 157 обекта е наложена пълна санкция. Сред тях са къщите за гости на бившия заместник-министър на икономиката Александър Манолев и на певеца Милко Калайджиев. Останалите 95 са с частична глоба. Изрядни се оказали едва 23 обекта. Най-честото нарушение е, че къщите не се използват по предназначение. Освен това редовно не се изпълнявал ангажиментът за нови работни места. Липсвали и материални активи, купени с отпуснатите европейски средства. Всъщност от скандала  с къщата на Манолев  тръгна и проверката на ДФЗ на общо 288 проекта, които все още попадат в периода на контрол и задължително петгодишно използване на финансиране от еврофондовете по проект и които са получили общо 81 млн. лв. евросубсидия. Така \"къщата за гости\" на Манолев в местността Чинар уши в Сандански, изградена от фирмата \"ЕТ \"Агротрейд - Ана Димитрова\" на детегледачката на децата на Манолев, която е била подставено лице, ще трябва да върне всички предоставени пари като безвъзмездна помощ. Те възлизат на 391 160 лв. В същата позиция са още 157 проекта, на които е наложена пълната санкция и трябва да върнат изцяло общо 43,1 млн. лв., останалите 95 проекта са с частична санкция, която възлиза на 3,3 млн. лева. От публикувания от ДФЗ Предварителен списък на бенефициерите, на които към 15.11.2019 г. е открито производство за налагане на 100% санкция, става ясно, че Манолев е сред получилите най-високи субсидии за къща за гости.  Още 33 проекта имат да връщат сходни суми. Изрядни са се оказали едва 23 проекта, а резултатите от проверките на 12 други инвестиции все още се обработват и няма произнасяне за тях. Това ще стане след извършване на детайлизиран анализ и проверка, включително получаване  при необходимост на информация и от други институции, посочват от ДФЗ. От фонда обясняват, че най-често констатираните при одитите нарушения при проектите за къщи за гости, са свързани с неизпълнение на показателите на одобрения бизнес план. Установено е, че получилите европейска субсидия не са имали приходи от дейността, за която са искали финансиране, не са изпълнили ангажимента за създаване на нови работни места, липсват активи, за които е изплатена субсидията. Констатирано е още, че са били създавани изкуствено условия с единствената цел получаване на предимство в противоречие с целите на мярката. ", "date": "2019.11.18", "title": "От 253 къщи за гости едва 23 са изрядни"}
{"url": "https://duma.bg/tsenite-na-hranite-tragnaha-ryazko-nagore-n203699", "text": "За две седмици храните у нас са поскъпнали с 5,65 на сто, съобщиха от Държавната комисия по стоковите борси и тържищата. Цената на оранжерийните домати се повиши със 7,5 процента до 2,15 лева за килограм, а цената на оранжерийните краставици скочи със 7,0 на сто, до 2,14 лева за килограм. Картофите поскъпват със 2,9 на сто и се продават по 0,71 лева за килограм. Морковите поевтиняват с 0,7 на сто и се търгуват по 0,72 лева за килограм. Зелето поскъпва с 1,8 на сто и се продава по 0,58 лв./кг. Зелените чушки поскъпват с 5,9 на сто и се търгуват по 1,26 лв./кг. Червените чушки се продават средно по 1,60 лева. Ябълките поскъпват с 5,5 на сто, до 1,16 лв./кг. Лимоните поскъпват с 4,9 процента и се продават по 2,29 лева за килограм. Гроздето поевтинява със 9,1 на сто, до 1,40 лева за килограм. Кравето сирене поевтинява с 1,3 на сто и се търгува по 6,27 лв./кг; кашкавалът, тип \"Витоша\", се купува по 10,88 лв./кг. Олиото поскъпва с 3,1 на сто и се продава по 2,01 лева за литър. Пакетче краве масло от 125 грама се продава по 2,21 лева. Пилешкото замразено месо поскъпва с 0,8 на сто и се търгува по 4,01 лева за килограм на едро в края на седмицата. Захарта се търгува по 1,27 лв./кг. Брашното, тип \"500\", поскъпва с 1,0 на сто, до 0,97 лева/кг. Цената на ориза се повишава с 2,6 на сто, до 1,95 лева за килограм. Яйцата се продават средно по 0,20 лева за брой.", "date": "2019.11.18", "title": "Цените на храните тръгнаха рязко нагоре"}
{"url": "https://duma.bg/spartak-paskalevski-posveshtava-izlozhba-na-izvestni-shumenski-tvortsi-n203682", "text": "\"Каруцата на село Могила\" - изложба от живописни, графични творби и инсталация, е подредена в Градската художествена галерия \"Елена Карамихайлова\" в Шумен. На вниманието на зрителя се представя свят, който ангажира с асоциации и поражда нестандартни размисли. Експонираният цикъл на художника проф. д-р изк.н. Спартак Паскалевски е посветен на известните шуменски творци Ганчо Мошков, Енчо Русев и Георги Узунски, създали вълнуващи творби на поетичното слово. Непринудено възникналият през 1960-1970-те години поетичен кръг на артистично и неформално общуване е свързан и с креативното личностно присъствие в града на художника Янаки Манасиев. Идеята за тази изложба се заражда по време на разговорите, свързани със серията на художника \"Когато...\", изложена през ноември 2017 г. в същата галерия. Замисълът придобива конкретни очертания след посещението на художника при Екатерина Русева, съпруга на поета Енчо Русев в с. Могила, чиято родна къща се е превърнала в любимо място за срещи и творчески разговори на поетите Ганчо Мошков, Михаил Берберов, на писателя Георги Узунски и на художника Янаки Манасиев. ...В цялост осъществяването на замисъла предвижда и издаването на сборник с документи и фрагменти от публикации и спомени, които да съхранят уникалната атмосфера, породена от поетичната общност на 1960-1970-те години, съхранила вълнуващи послания за културната памет на град Шумен и духовния живот на епохата, посочва проф. д.ф.н. Румяна Златанова, която обстойно представя идеята и произведенията на Спартак Паскалевски, включени в изложбата.", "date": "2019.11.18", "title": "Спартак Паскалевски посвещава изложба на известни шуменски творци"}
{"url": "https://duma.bg/nov-simfonichen-orkestar-otkriva-29-iya-si-sezon-n203683", "text": "Нов симфоничен оркестър открива 29-ия си сезон, който е под почетния патронаж на Нейно превъзходителство Закия Ел Мидауи, посланик на Кралство Мароко, с концерт днес, 18 ноември, от 19.30 ч. в зала \"България\". В програмата са премиера за България на \"Splinter\" от Марк Мелитс за 5 духови инструмента, сцени от Първа и Втора сюита от \"Пер Гинт\" на Григ и много рядко изпълняваната Седма симфония на Дворжак. Концертът ще бъде дирижиран от артистичния директор на Нов симфоничен оркестър Борислав Йоцов. На г-жа Закия Ел Мидауи ще бъде връчена наградата диплом за изключителен принос за развитието на оркестъра. Нов симфоничен оркестър е създаден през 1991 г. от музикалната критичка Юлия Христова. База за възникването му е откритата през 1990 г. от Христова концертна къща, която утвърждава своя система за работа с младите музиканти и за организацията и финансирането на формацията. По идея Нов симфоничен оркестър е едновременно школа и институция, която събира под крилото си млади и талантливи български музиканти, без опит на концертната сцена, но с желание да работят и да се усъвършенстват. До днес в оркестъра са свирили повече от 800 музиканти, чиято средна възраст е 25-27 години. Музиканти от школата НСО работят в най-големите български оркестри и оперни театри, както и в САЩ, Латинска Америка, Южна Африка, Западна и Централна Европа. В НСО се приемат студенти по музика, като водещите принципи в работата с тях са уважение към личното мнение, равен шанс и гъвкава система на работа. В музикалната програма на НСО се съчетават известни класически произведения с малко познати и неизпълнявани у нас творби. Разнообразният репертоар и адаптивната организация - от камерен състав до голям ансамбъл, позволи на оркестъра да извоюва почетното си мястото в културния живот на България. На неговите над 600 концерта досега са звучали произведения на повече от 200 композитори и са представени над 60 премиерни за България творби. Нов симфоничен оркестър е имал изключителни музикални лидери - Ералдо Салмиери (Италия-Австрия), Росен Миланов, Петко Димитров и сега Борислав Йоцов.", "date": "2019.11.18", "title": "Нов симфоничен оркестър  открива 29-ия си сезон"}
{"url": "https://duma.bg/btr-obikalya-severna-amerika-s-nevidimi-steni-n203681", "text": "Турнето на \"Б.Т.Р.\" в Северна Америка, в което групата представя последния си албум \"Невидими стени\" с 14 концерта, продължава на 20 ноември в Лас Вегас, на 22-ри в Сан Франциско, 23-и в Чикаго, 24-и в Денвър, 25-и във Ванкувър, 29-и в Калгари, 30-и в Торонто и завършва на 1 декември в Монреал, научи ДУМА от Светла Русева от ABA/SME.  При огромен интерес, с 14 концерта, със срещи с почитателите си до малките часове, през 2015 г. групата представи зад Океана албума \"Защо\". Момчетата пазят спомена от пълните зали с много български знамена и изпълнението от публиката на емблематичната им песен \"Спасение\".  Четири години по-късно рокаджиите в състав Атанас Пенев - вокали, Славчо Николов - китари, вокали, Иван Калфов - бас китара, Илиян Диков - барабани, представят 12-ия си студиен албум \"Невидими стени\".  Групата изпраща 2019 г. с европейско турне с 13 концерта в Германия, Чехия, Франция, Италия и Испания, национално лятно турне \"Невидими стени 2019\" в десетки градове, видеоклипове в стилистиката на киното на \"Никога преди\" и \"Тези дни\" и турне в Северна Америка. От тази година в учебниците по музика е включен пилотният сингъл \"Моята сила\" от албума \"Невидими стени\". Музиката и текстът са на Славчо Николов, аранжиментът е на \"Б.Т.Р.\". Както във всички въздействащи и с послание текстове на Славчо Николов от репертоара на рок бандата, песента \"Моята сила\" и лентата със сюжет на екшън драма, с реж. Асен Блатечки, е в плейлистата и на тийнеджърите, и на поколенията преди тях.  ", "date": "2019.11.18", "title": " \"Б.Т.Р.\" обикаля Северна Америка с \"Невидими стени\""}
{"url": "https://duma.bg/obeshtaniya-li-lazhi-na-tarkaleta-n203685", "text": "Помните ли с какво властта, оглавявана от Бойко Борисов, няколко години оправдаваше неистовото си желание за даване на концесия на летище София? Основният аргумент бе, че част от парите, платени от концесионера, ще отидат за спасяване на \"БДЖ - Пътнически превози\". През януари 2018 г. бившият вече министър на транспорта Ивайло Московски каза, че когато държавата получи след сключване на договора около 480 млн. лв. вноска от бъдещия концесионер, ще ги пренасочи веднага за спасяване на закъсалото държавно предприятие. Ако се върнем назад, можем да прочетем стотици изявления, с които бе пропагандирана концесията на летището, въпреки призива на опозицията тя да не се прави. Аргументът на властта - само така можело да бъде оздравено държавното пътническо железопътно дружество, което е на дъното във всяко едно отношение и в момента има най-малък брой пътници от 50 г. насам. Междувременно през юли тази година консорциумът \"Соф Кънект\" бе избран за концесионер на летището, макар договорът да не е подписан, заради обжалване на процедурата от другите кандидати.  Тези дни обаче опашатите лъжи на властта започнаха да се разплитат и да стават все по-прозрачни. Специално тази с пишман оздравяването на БДЖ лъсна от интервю на настоящия министър на транспорта Росен Желязков. За друго шменти-капели пък разбрахме от реплика на премиера Борисов към американската посланичка Херо Мустафа. Но така е с това правителство - приоритетите им бързо се менят, ако въобще ги има, като най-често са само на думи, колкото да излъжат избирателите преди поредния вот. От думите на Желязков пред БТВ се разбра, че всъщност парите от концесията на летището въобще няма да бъдат вложени - както бе в заявката, в подобряването на състоянието на БДЖ, което не може да си изпълнява графика заради липса на локомотиви. Министърът изплю камъчето, че предложението е с пари от концесионната вноска да погасят задължения на БДЖ към държавата. Той очаква това да се случи през първите 3 месеца на 2020 г. след произнасяне на КЗК (което стана пред ден) и евентуално на ВАС, стига да няма връщане на процедурата.  По неговите думи първоначалното плащане на концесионера ще бъде около 550 млн. лв. От тях властта предвижда със 196 млн. лв. да бъдат платени борчове на БДЖ към държавата, отпуснати за погасяване на задължения към кредиторите на компанията. И толкова.  за подобряване на състоянието на пътническите жп превози. Властта казва, че ще даде тези пари на БДЖ, но дружеството ще й ги върне. Тук напира един въпрос, който не е само към министъра, защото той е сравнително отскоро, но ГЕРБ държи властта вече десетилетие. След като железницата вече няма дългове, защо е в плачевно състояние? Явно проблемът не в борчовете, а в лошото управление. Има и ново пет около средствата от концесията. Освен БДЖ, на \"клона\" изненадващо се оказва и Националната компания \"Железопътна инфраструктура\" (НКЖИ). Желязков съобщава, че държавата ще си прибере чрез средства от концесията още 208 млн. лв., отпуснати на НКЖИ за национално съфинансиране на железопътните проекти, изграждани с европейски средства. Уж 500 млн. лв. щяха да бъдат дадени за обновяване на пътническите превози, а тя каква стана... Иначе, по закон постъпленията от концесионни такси и възнаграждения  който гарантира пенсионната система. За да се осигурят обаче пари за спешното спасяване на БДЖ, каквито бяха заявките на властта, парламентът гласува първата такса от концесията на летище София да бъде предназначена за железопътния транспорт. Това, което управляващите обаче на практика готвят, с думи прости означава, че 404 млн. лв. (общата сума от задълженията на БДЖ и НКЖИ) ще отидат директно в държавния бюджет. И тъй като не са планирани като приход, те ще се водят като бюджетен излишък, с който правителството ще разполага, без да се налага да се отчита пред парламента. Господа управляващи, май ни излъгахте за пореден път, а? БДЖ беше употребено,  без да влязат в приходната част на бюджета. И така парите от концесията на летище София нито са за подобряване на БДЖ, нито за Сребърния фонд, те отиват за безконтролно харчене от правителството. Ще бъдат разпределяни от властта, както й е угодно. Другата интересна тема - намерението на властта да предостави допълнително милиони за удълбочаване на подходите към пристанищните терминали в района на Варна, за да можели да влизат по-тежки кораби. Досега само пристанище ТЕЦ \"Езерово\" (собственост на ТЕЦ \"Варна\", контролирано от почетния лидер на ДПС Ахмед Доган), е обявило инвестиционните си намерения за превръщане на старото въглищно пристанище на електроцентралата в такова за зърнени и контейнерни товари. През лятото шефът на \"ТЕЦ Варна\" Данаил Папазов обяви, че дружеството има интерес към обработка на зърнени товари, тежки корабни горива, битум, асфалт и олио. Малко по-късно заработи зърненият терминал на пристанище \"Езерово\". Министърът говори за 350 млн. лв. общо за Варненския, Белославския залив и т.н. И отрича това да се прави, за да послужи на  Целта била пристанището да стане по-атрактивно. В пристанище Бургас за 17 г. било драгирано (удълбочавано) три пъти повече. Това се правело за защита на един голям инфраструктурен проект. А така! Защо обаче чак сега управляващите се сетиха за пристанище Варна? През 2012 г. българското правителство трябваше да защити всички свои коридори и пристанища, които да бъдат включени в първостепенната европейска транспортна мрежа (TEN-T). Тогава премиер също бе Борисов, но управляваният от него кабинет не защити пристанище Варна и то отпадна от основната трансевропейска мрежа. От българските пристанища единствено това в Бургас бе включено. Ако пристанище Варна беше част от основната TEN-T мрежа, и магистрала \"Хемус\" щеше да бъде включена, и парите за строителството й щяха да бъдат европейски. Както и всички средства за модернизация на пристанището можеха да дойдат от Кохезионния фонд на ЕС. Глупавата и недалновидна политика на правителството е очевидна. Затова е интересно защо точно сега властта се загрижи за удълбочаването на пристанище Варна? И за капак - в началото на седмицата чухме една \"интересна\" реплика от Бойко Борисов към новата американска посланичка Херо Мустафа, която бе качил в джипа си, докато правеше инспекция по строителството на газовата връзка с Гърция. Та докато той се хвали с \"Всичко това го градихме ние - нашето правителство\", Мустафа го репликира, че е важен и Коридор номер 8, свързващ България с Македония и Албания. Борисов обаче я отряза с: \"Хемус\" ми е най-важна\". Премиерът по традиция не се притеснява да прави противоречиви изказвания, това, за съжаление, важи и за важни теми и проекти. До 2009 г. правителството на Сергей Станишев подписа няколко споразумения, свързани с интермодалния Коридор номер 8, свързващ Адриатическо и Черно море, включително от министрите на Италия, Албания, Македония и България. След 2009 г. по тази тема имаше тотално мълчание. За да се появи тя отново по време на нашето председателство на ЕС през м.г. Тогава Борисов обяви Коридор 8 за приоритет. Но отново ни излъга. Защото в края на българското председателство към основните европейски коридори се оказа включена само частта от Адриатика към Средиземноморския коридор - т.е. да стигне до Албания, но не и Коридор 8. По настояване на българското правителството в подкрепа на гръцкото ние дори повдигнахме въпроса за приоритетността на коридора \"Sea2Sea\", който е успореден на Коридор 8 и дори го блокира. Мина председателството и никой дори и не споменава Коридор 8, независимо, че имахме ангажимент. И се стигна дотам американският посланик да подсеща Борисов, че Коридор 8 не е само от български интерес. Той обаче заяви, че го интересува само \"Хемус\". Е, защо, след като го интересува много тази магистрала, той не успя да я включи в основната TEN-T мрежа. Нали и тогава пак той беше премиер? Нали се хвали, че е приятел с всички премиери? Бойко, прегръщаш ги и ги целуваш, но би трябвало и работа да вършиш.", "date": "2019.11.18", "title": "Обещания ли? Лъжи на търкалета"}
{"url": "https://duma.bg/datata-n203684", "text": "1879 - ОТКРИТА Е ПЪРВА СОФИЙСКА ДЕВИЧЕСКА ГИМНАЗИЯ. В класните стаи влизат 30 момичета. Класическият курс на обучение включва френски, немски, английски, руски, латински и гръцки език. Задължителни са курсовете \"Възпитание\" и \"Ръкоделие\". Дисциплината е строга, униформата е семпла рокля, черна престилка с презрамки, тъмносиня или бяла сламена шапка, украсена с панделка в цвета на роклята. Забранено е носенето на бижута. Възпитанички на гимназията са Елисавета Багряна, Дора Габе, Ана Карима, Мара Белчева и др. 1922 - УМИРА МАРСЕЛ ПРУСТ, ФРЕНСКИ ПИСАТЕЛ (Р. 1871 Г.). Виден представител на модернизма в литературата от началото на ХХ в. Най-известен е с монументалния си многотомен роман \"По следите на изгубеното време\", публикуван между 1913 и 1927 г. Според някои критици поставя началото на модерния роман. 1928 - МИКИ МАУС СЕ ПОЯВЯВА НА ГОЛЯМ ЕКРАН. На тази дата е премиерата на първия озвучен анимационен филм на \"Уолт Дисни\" \"Уили от парахода\" - пародия на филм на Бъстър Кийтън. Компанията е основана като киностудио през 1923 г. от Уолтър Дисни. Тя е една от най-големите корпорации на САЩ, собственик на киностудии за анимационни филми и на увеселителните паркове \"Дисниленд\" в Анахайм (Калифорния), Париж и Токио. 1944 - УБИТ Е РАЙКО АЛЕКСИЕВ, ЖУРНАЛИСТ И ХУДОЖНИК (Р. 1893 Г.). Известен е с псевдонима Фра Дяволо. Неколкократен председател на Съюза на дружествата на художниците в България; сътрудник на периодичните издания \"Барабан\", \"Смях\", \"Българан\", \"Маска\", \"Зора\"; основател, главен редактор и списувач на сатиричния в. \"Щурец\". Тиражът му от 50 хил. през всички 12 години на съществуване го държи на челно място сред родните печатни издания по това време. Сред сътрудниците на вестника са Елин Пелин, Ангел Каралийчев, Димитър Подвързачов, Димитър Талев, Стоян Чилингиров, Георги Райчев, Тома Измирлиев, Илия Бешков, Стоян Венев. 1952 - УМИРА ПОЛ ЕЛЮАР, ФРЕНСКИ ПОЕТ (Р. 1895 Г.). Смятан за един от основоположниците на сюрреализма в поезията. Участва в Първата световна война и във Френската съпротива по време на Втората световна война. Става член на Френската комунистическа партия през 1942 г. Превежда творби на Христо Ботев. Носител на Международната награда на мира (1952). 1978 - ТРАГЕДИЯ В ДЖОУНСТАУН, ГВИАНА. Американският пастор Джим Джоунс принуждава 914 членове на сектата \"Храм на народите\", сред които 300 деца и бебета, да се самоубият чрез поглъщане на цианкалий. Тези, които отказват да изпият отровата, са застреляни. Джоунстаун е градче, изградено от членове на \"Храм на народите\" през 1977 г. в джунглата на Гвиана. Трагедията се разиграва, след като властите в САЩ започват разследване за комуната и на място е изпратена комисия.", "date": "2019.11.18", "title": "Датата"}
{"url": "https://duma.bg/koy-shte-spasi-balgarskoto-zemedelie-n203686", "text": "Връзката между Човека и Земята е онази връзка, от която черпим Сила и Мъдрост. Днес, когато модерните технологии се опитват да ни откъснат от Земята, доц. Въто Христов връща Вярата, че не всичко е загубено. Кой ще спаси българското земеделие? Този въпрос задава доц. Христов и не спира да търси отговори от позицията на човек, който не само милее за родната земя и не може да остане безучастен към случващото се с нея, но и има опита и познанието, натрупани с десетилетия. \"Земеделието на България плаче за спасителна политика\" - това е заглавието, под което излиза четвъртата книга на доц. Въто Христов. Авторът, свидетел на висотите и спадовете, имащ привилегията да може да сравнява епохи, с болка споделя, че през последните 30 години така и не се намериха партии и държавници, които да поставят аграрния сектор като приоритет. Нечути остават гласовете на българските учени, липсва и дългосрочна стратегия за отрасъла.  Първата част от книгата е посветена на Кодекса за поземлените отношения. Ще чуят ли правителство и парламент разумния глас на експертите? Ще си зададат ли въпроса защо българското земеделие плаче за спасителна политика? Авторът дава конкретни примери и настоява за спешни мерки. Прекалената концентрация на земя в ръцете на местни феодали е застрашително явление. Българското зърнопроизводство не е достатъчно ефективно. Монокултурното производство унищожава земеделието ни, ясно заявява доц. Христов. И показва как умело приложеният чужд опит може да доведе до чудеса. Земеделската земя е национално богатство и, ако партиите и политиците са отговорни, трябва да постигнат консенсус и да облекат в законодателство Национална концепция за поземлените отношения, алармира авторът. Време е българското село да бъде съживено, а младите да получат шанс да се занимават с аграрен бизнес. Ще се промени ли статуквото; ще продължим ли да изнасяме суровини и да внасяме хранителни продукти с висока добавена стойност; ще губим ли качествена работна ръка, която да работи на чужди земи, за чужди господари? Тези въпроси Въто Христов задава вече десетилетия. Широк обществен дебат няма. Втората част от книгата е посветена на земеделието, животновъдството и храните. И тук добри примери не липсват. Изводът е ясен: някъде грешим. А доц. Христов не просто сочи с пръст, той търси отговори. България се нуждае от програма за развитие на животновъдството, която да обхване всички етапи от един завършен цикъл. Авторът на тази книга е от Хората, които цял живот са били не само обвързани със Земята, но и здраво стъпили на нея. Неуморен и принципен, непозволил на конюнктурата и силните на деня да го откажат от обичта към Майката Земя. От тези позиции доц. Христов представя четвъртата си книга. С Надежда. Че най-сетне някой ще разбере болката и разочарованието му от безхаберието на управници и политици. С Вяра. Че ще проумеем истината за Земята - нашето минало, настояще и бъдеще. И с Любов. Към онези, които цял живот са били до Земята, не са се срамували от отрудените си ръце и са вадили хляба си със земеделие и животновъдство. Тази книга ще помогне на родителите да обяснят на децата, че хлябът не идва от магазина. Тя е като учебник за малки и големи. Учебник по родолюбие и всеотдайност. Учебник за настоящи и бъдещи политици. Учебник за връзката между Човека и Земята. ", "date": "2019.11.18", "title": "Кой ще спаси българското земеделие?"}
{"url": "https://duma.bg/izcherpana-filosofiya-n203690", "text": "Напоследък министърът на финансите Владислав Горанов ражда идея след идея. Първо предложи на общините да вдигнат местните данъци, след това го осени и друга мисъл - кметовете да въведат подоходен данък. А от години кметове настояват държавата да преотстъпва на общините 2% от данъка върху доходите. Горанов обаче бе категорично против, защото така богатите общини щели да станат още по-богати. Сега запя друга песен. Спокойно, всички тези идеи са само поредното празнодумие, нали от ГЕРБ многократно са заявявали, че докато те са на власт, няма да има никакви промени в данъчната система. Макар че сегашната философия на тази система е изчерпана. От дебатите за бюджет 2020 се вижда, че отново ни предлагат данъчна козметика, а не необходимата данъчна революция, която за България трябва да има два основни елемента - въвеждане на прогресивно подоходно облагане и диференцирана ставка на ДДС. Нищо подобно пак няма да се случи.  У нас ДДС осигурява повече от половината от данъчните приходи, а за сметка на това на преките данъци се падат само около 20%. Събирането на преките данъци обаче е относително по-трудно и вероятно това е една от причините, поради която ведомството на Влади, търсейки комфорт в своята работа, не проявява каквото и да било желание да преразгледа данъчната система. По приблизителни оценки през последните 10 години държавата е подарила на капитала чрез данъчната система 30 млрд. лева и е ощетила със също толкова трудовите хора, малкия и средния бизнес, интелигенцията и пенсионерите. Общото облагане на хората с високи доходи клони към 10%, а на тези с работна заплата под максималния осигурителен доход данъчната и осигурителната тежест е 42.7%\". Освен това, държавата се самолишава ежегодно от 3-3,5 млрд. лв. приходи чрез прекалено ниското облагане с преки данъци. За сметка на това Влади ни баламосва с общински налози, които няма да се състоят.", "date": "2019.11.18", "title": "Изчерпана философия"}
{"url": "https://duma.bg/vitosha-na-parcheta-n203689", "text": "Ще завърши ли скоро 14-годишна сага с апетити към земи, попадащи в територията на Природен парк \"Витоша\"? Или още едно-две десетилетия ще проследяваме абсурдния начин, по който държавната администрация не само не успява да се справи с решаването на общозначими проблеми, но и ги създава? Неспособността да се уреди по балансиран начин спорът между собственици на терени в защитената площ и Министерството на околната среда е типичен пример за управленска немощ и некадърност. Освен, че ресорното ведомство години наред демонстрира липса на кадрови капацитет да работи целенасочено за разрешаване на конкретния казус, то по категоричен начин доказва, че не води никаква устойчива политика за опазване на българската природа. Изваден ли е теренът от защитената зона, не е ли - иди че разбери. На какво разчита екоминистерството в тази кризисна за емблематичната природна местност ситуация? Че собствениците на парчета от парка ще се уморят с времето и ще се откажат от мераците си за нов строеж върху съблазнителните имоти? Едва ли. В подножието на Витоша може да се ширнат и извисят такива нови жилищни комплекси и хотели, толкова изгода да се извлече, че частният земевладелец ще преодолее всякакви препятствия по пътя си. Уж презастрояването на столицата било на дневен ред, а излиза, че се подготвят нови бъдещи скандални практики. Крайно време е да се впрегне целият управленски и професионален ресурс, за да се излезе от заплетената ситуация, да се потърси ред в допуснатия хаос, за да не се стигне до срамен прецедент в емблематичната за софиянци планина, до която обаче дори достъпът им бе пресечен... Освен позорно, всичко това е и опасно, защото подобен прецедент ще отвори вратите за безразборни щения към защитените земи. Природата не е нито на сегашното правителство, нито на съда, нито на Нено Димов. Тя е на цяла България и веднъж разпарчатосана, никога повече няма да може да бъде възстановена. ", "date": "2019.11.18", "title": "Витоша на парчета"}
{"url": "https://duma.bg/kaloyan-pargov--15-te-savetnitsi-na-bsp-v-sofiya-shte-rabotyat-kato-za-30-n203688", "text": "- Изборите са най-точната социология. Резултатът от местния вот е оценката на гражданите за това какво се случва в София през последните 10 години. Намалението на съветниците на ГЕРБ и СДС с 9 е показател за спада на доверието към тях. Обратното - увеличението на броя на съветниците от БСП повече от два пъти - от 7 на 15, е ясен знак за повишеното доверие към нас в столицата. Броят на съветниците от Демократична България - 12, също е показателен за оценката на софиянци към управляващите досега града. А най-сериозният индикатор за срива на ГЕРБ в София е резултатът от балотажа за кмет на Столичната община. За първи път от 30 години БСП беше толкова близо до спечелването на избора за кмет на София. Малко над 20 000 гласа не стигнаха на гражданския кандидат, подкрепен от БСП, Мая Манолова да победи Йорданка Фандъкова. Да не пропускаме и факта, че за Фандъкова 8000 гласа са от ромските махали. Като добавим и корпоративния и купен вот, каквито със сигурност има, може да направим извода, че за Фандъкова и ГЕРБ в София резултатите от изборите никак не са добри. ГЕРБ загуби и много районни кметове. За съжаление, БСП спечели само два - в \"Младост\" и \"Изгрев\". Съвсем малко не стигна за \"Искър\", \"Люлин\" и \"Красна поляна\". А това \"малко\" дойде от контролирания вот и недействителните бюлетини. Ето защо обжалваме резултата в тези три района, както направи и Мая Манолова. - Като оценка за моята работа - за нарасналото влияние и тежест на БСП в София под мое ръководство. Единодушният ми избор за водач на листата ме задължи да работя усилено за доброто представяне в избора за общински съветници. Възстановихме си мястото на втора политическа сила в столицата. Използвам възможността, от трибуната, която ми дава вестник ДУМА, за да благодаря на всички тези над 4000 избиратели, които, гласувайки за мен преференциално, препотвърдиха челното ми място в листата. Това доверие задължава. - На първото заседание на Столичния общински съвет беше избран председател. ГЕРБ заложиха на \"промяната\" в лицето на Елен Герджиков. Тоест, отново на същото. Ние предложихме Милка Христова, която през миналия мандат беше заместник-председател на СОС. Демократична България също имаше предложение. При тайното гласуване стана ясно кой от коя страна стои, тоест кой ще бъде съуправляващ и кой - в опозиция. ГЕРБ събраха мнозинство с гласовете на ВМРО, един от \"Атака\" и Борис Бонев, което беше голяма изненада. Той подкрепи Елен Герджиков от ГЕРБ, а Волен Сидеров не участва в гласуването. Милка Христова събра 15 гласа от групата на БСП. Всички от Демократична България гласуваха за техния кандидат. Този вот показа кой как се ще се позиционира през този мандат. Следващият тест ще бъде бюджетът на Столичната община, който ще отрази настроенията и приоритетите на политическите сили в СОС и на техните представители. - Имаме общи теми и с ВМРО, и с \"Атака\", и с Борис Бонев. Със \"Спаси София\" през миналия мандат имахме разбирателство по не един и два въпроса. Бихме могли да работим и с Демократична България по решаването на различни проблеми извън идейно-политическите ни различия. И най-вече, извън техните абсурдни идеи, свързани с паметника на Съветската армия. Всъщност, тази тема изобщо не стои в дневния ред на софиянци.   - Очаквахме още на първата сесия кметът Фандъкова да обяви и да представи готовия си нов екип, за който доста говори по време на кампанията. Това щеше да е израз на воля за промяна. Оказа се, че тя работи с досегашните си заместници. Което означава, че \"готовият нов екип\" изобщо не съществува. Очевидно става дума за предизборен пиарски кьорфишек. Това е много лош сигнал. Лозунгите за промяна, които използваха от ГЕРБ предизборно, и опитите да убеждават хората, че след 10 години ще са различни, май ще си останат само част от кампанията. Сега, в реалната работа ще си проличи кой наистина иска промяна и кой е спекулирал с надеждите на гражданите по време на предизборната кампания. Ние имаме платформа и ще се водим от приоритетите в нея. Ще търсим подкрепа за решенията и от другите политически групи в Столичния общински съвет. - Първата задача сега е да формираме комисиите, които подготвят работата за заседанията на СОС. След това ще изготвим правилник, който да внесе повече прозрачност в работата на Столичния общински съвет. До края на декември ни предстои приемането на план-сметка за чистотата. Тя ще определи размера на такса смет, както за фирмите, така и за домакинствата. За нас тази такса е несправедлив втори имуществен данък. Редно е да се мисли сериозно за въвеждането на нов тип формула за такса смет, която да бъде определяна на принципа замърсителят плаща. Ще поставим категорично този въпрос. Другото наше предложение ще бъде за създаване на общинско предприятие по чистота. Това е наша идея от години, която управляващите досега постоянно отхвърлят. Ние сме категорични, че комуналните дейности трябва да бъдат извършвани от общински предприятия. А след това, през януари, предстои приемането на бюджета на Столичната община. Крайно време е той да бъде програмен. Да показва ясни приоритети и политики, по които ще се работи през следващата година. Дори да даде посока на развитие за целия мандат. С ясна инвестиционна програма, която е насочена към решаването на конкретни проблеми, в конкретни райони. Заявката на Фандъкова беше за влизане в крайните квартали и решаването на инфраструктурни задачи, датиращи от десетилетия. Очакваме това най-сетне да се случи. - През миналия мандат бяхме 7 общински съветници и бях им казал, че трябва да работим като за 17. Работихме много и се справихме. Резултатът от изборите сега доказа това. Защото той е следствие и от работата на общинските съветници през миналия мандат. Нали никой не си прави илюзии, че може да се представим добре на местния вот само с месец усилия в кампанията и без да сме работили предварително за това. Ето защо считам, че сегашните 15 общински съветници трябва да работим като за 30. Да сме упорити, да положим много усилия, да сме инициативни и креативни. Очаквам го от всеки съветник от нашата група. Това е начинът всеки един да докаже, че заслужава мястото, отредено му по силата на вота на градската конференция на БСП в София. - Нашите приоритети са залегнали в предизборната ни платформа. Сред тях са решаване на проблемите с кварталната инфраструктура, със замърсения въздух, с недостига на места в детските градини и ясли, с чистотата в София, със състоянието на \"Топлофикация\" и перспективата пред нея, с концесията на \"Софийска вода\". Предстои да търсим решения за реорганизация на транспортната схема в града така, че да подобрим обслужването и качеството на услугата за софиянци. Ние ще държим всичко, което се решава в Столичната община, да става пред очите на гражданите, които са ни изпратили в СОС да работим за тях. Проблемът с презастрояването беше ключова тема през последните две години от миналия мандат. Дължим решаването му на всички онези граждани от различни квартали на София, които излизаха да протестират, за да защитят жизнената си среда. Истината е, че ни предстои много работа, но ние сме готови за това и имаме решения.", "date": "2019.11.18", "title": "Калоян Паргов:     15-те съветници на БСП в   София ще работят като за 30"}
{"url": "https://duma.bg/aparteyd-v-evrosayuza-n203687", "text": "Апартейд, етническа дискриминация, принудителна асимилация - всичко това се случва не в някоя държава в Азия или Африка, а в страна членка на Евросъюза. За тези, които следят процесите в източноевропейската част на ЕС, а също в бившия СССР, не е трудно да познаят коя е тази държава - прибалтийската Латвия. Конкретният повод за такива изводи е решението на нейния Конституционен съд, който призна за законна забраната на руския език в частните училища.  Тази забрана е продължение на езиковата политика на Латвия. Населението на тази държава е 1,8 млн. по данни от 2016 г. Четвърт от него са етнически руснаци. А цели 40% са рускоезични граждани - руснаци, украинци, беларуси, евреи. И ето, че тези 40 процента - без малко половината от населението на демократична уж Латвия, са лишени от правото на майчин език, от основно човешко право. По числен показател тези хора би трябвало да се водят малцинство. Но като обществена величина явно не са обикновено малцинство, чиито интереси могат да се пренебрегнат с лека ръка. Камо ли да бъдат подлагани на дискриминация и асимилация, а отношението към тях да напомня апартейда. Ако е естествено държавният език в страната да бъде латвийският, едва ли е нормално езикът, на който говори почти половината от населението, да има статута на чуждестранен. През март 2018 г. парламентът на тази страна одобри новия закон за езика. Той предвижда през 2019-2022 обучението в двуезичните (латвийско-руски) училища да премине изцяло на латвийски език - става дума за учебния процес в средните класове и гимназиалната възраст. Забранено бе преподаването на руски език и в частните университети. Както е посочвала влиятелната парламентарна партия \"Съгласие\", приетият закон противоречи не само на конституцията на Латвия, но и на международни документи като Рамковата конвенция на Съвета на Европа за защита на националните малцинства, която Латвия ратифицира през 2005 г.  А сега дойде и забраната върху руския език и в частните училища. Тази забрана ощетява дори самите латвийци. Да допуснем, че е обяснимо защо лицата, които не знаят добре латвийски, не могат да бъдат назначавани на държавна работа - било като чиновници, било като работници. Но както писа по-рано тази година шведският в. \"Дагенс Нахетер\", има случаи, когато незнанието на руски език е пречка да работиш в частния сектор в силно рускоезичната столицата Рига, по-специално в рекламния и ресторантския бизнес. Има и друго - в Латвия 220 000 души имат статута на неграждани. (В съседна 1,3-милионна Естония има 78 000 такива неграждани). Това са също рускоезични лица, които са били граждани на СССР, но Латвия им е отказала гражданство след придобиването на независимостта си през 1991 г. Освен че нямат право на работа в държавния сектор, те нямат право да гласуват и да бъдат избирани. Доскоро същия безправен статут имаха и техните деца, родени в Латвия, но от този месец този статут за тях отпадна и те вече се водят \"граждани\" на Латвия.  В радио Sputnik експертът от Института на страните от ОНД Игор Шишкин окачествява като апартейд случващото се в Латвия: \"Стана това, което се предсказваше от всички специалисти. Всъщност, Латвия не криеше, че е поела към изтласкване на всичко руско. В Латвия официално обществото е разделено на две части, тоест въведен е апартейд. Правата на хората са ударени по етнически признак и са ударени основно руснаците\". Какъв апартейд, ще попита някой, Латвия не е ЮАР, а латвийците и руснаците не са от различни раси. Да, ама апартейдът не е само дискриминация на чернокожи от бели или натикване на \"втората ръка\" хора в обособени бантустани. Това понятие има и по-широк смисъл, става ясно от дебелите книги. Апартейдът например е форма на етническа дискриминация, изразяваща се в ограничаване или лишаване от права. Апартейдът е и престъпление, изразяващо се в стремеж към господство на една расова или етническа група над друга. Или пък изразяващо се в мерки срещу участието на потиснатата, \"чуждата\" група в политическия, социалния, икономически и културен живот на страната. Тези негови признаци са налице в страна членка на ЕС, наред с етническата дискриминация и пълзящата асимилация. Във всеки случай, налице е най-малко потъпкване правата на едно внушително национално малцинство. И всичко това е в разрез с основополагащи евроценности. Брюксел обаче се прави на ни чул, ни видял. Така съучастнически намига на Латвия, задето подлага крак на Русия, която според Брюксел е друга \"геополитическа раса\" и цивилизация. Може и да е апартейд, но си е наш, евроапартейд.          ", "date": "2019.11.18", "title": "Апартейд в Евросъюза"}
{"url": "https://duma.bg/kzk-othvarli-zhalbite-sreshtu-pobeditelya-za-letishte-sofiya-n203702", "text": "Комисията за защита на конкуренцията (КЗК) остави без уважение жалбите на четиримата класирани на задни позиции кандидат-концесионери на летище София срещу избора на консорциума \"Софт Кънект\" за частен оператор на аеропорта. Според антимонополния орган техните претенции са неоснователни, решението обаче може да се обжалва в 14-дневен срок пред тричленен състав на Върховния административен съд. В средата на юли транспортното министерство изненадващо класира на първо място френско-германския консорциум \"Софт Кънект\", макар предложеното от него годишно концесионно възнаграждения от 24,54 млн. евро да беше третото най-голямо като сума. Техническата оферта обаче получи максималните точки и това натежа в предпочитанията на ведомството. На второ място бе класиран френско-турският консорциум между \"Еърпортс де Пари\" и \"ТАВ Хавалиманларъ Холдинг\", който предложи най-високото концесионно възнаграждения от 32,8 млн. евро.  Трети остана \"Фрапорт България\" на варненската група \"Химимпорт\", която държи на концесия летищата в Бургас и Варна. Тяхното също получи максимума технически точки, но обещаното годишно концесионно възнаграждение от 21 млн. евро бе сред най-ниските. Четвърти остана британско-китайският консорциум \"Витоша\" между летищния оператор \"Манчестър Еърпорт Груп\" и британското подразделение на китайската \"Бейджин Кънстракшън Ейнджиниринг Груп\" (BCEG). Тяхната техническа оферта взе сто точки, но предложеното концесионно възнаграждение от едва 19.94 млн. евро бе най-малкото. Позициите на жалбоподателите, предпочетения концесионер и транспортното министерство са били изслушани на заседание на комисията на 14 ноември, а ден по-късно вече решението за оставяне без уважение на исковете, което е 284 страници, е било готово. Вероятно компаниите, чиито жалби са отхвърлени, ще се възползват от възможността да обжалват пред Върховния административен съд решението на КЗК.", "date": "2019.11.18", "title": "КЗК отхвърли жалбите срещу победителя за летище София "}
{"url": "https://duma.bg/parfyumi-bez-alkohol-kak-i-za-kogo-sa-sazdadeni-n203636", "text": "Под парфюми обикновено разбираме ароматни композиции на базата на алкохол, каквито можете да видите тук - въпреки това, има и друга разновидност. Нека да видим как са устроени парфюмите на водна основа. Как се правят парфюми без спирт За да се получи парфюм, благоуханният концентрат се разрежда със спирт или вода. Във втория случай той не може да се разтвори добре, затова се използват компоненти, наречени солубилизатори - повърхностно активни вещества, в присъствието на които при смесването на съединението и водата се образува микроемулсия, тоест течност, наситена с неразтворими капчици (мицели) на друга течност. Реално, повърхностно активните вещества са „химия“, но често това е производно на прости естествени съединения, като глицерол. В състава им, могат да бъдат намерени компоненти, каквито и в алкохолните. Например емолиенти, UV филтри, антиоксиданти и багрила. С една дума, има само една разлика: вместо алкохол има вода и повърхностно активно вещество. Нека да обясним малко: парфюмните ултравиолетови филтри са необходими, за да не страда кожата ни от фоточувствителност, която може да бъде причинена от компоненти, включени във формулата, и емолиенти - за защита от пресушаване. Но ако искате изцяло натурален продукт, трябва да обърнете вниманието си към хидролати или флорални води. Хидролатът е това, което остава след дестилация и отделяне на етеричното масло. Чистата флорална вода не е парфюм, а козметичен продукт, който ухае слабо, меко и ароматът му изчезва бързо.  Какви видове има Уви от свойства на парфюмите (трайност, нотки и дифузия) маслена и водна основа има много още да се желае. Причината е липсата на лек, летлив алкохол. Изпаряващият се спирт улавя молекулите на ароматните вещества и вие получавате първоначалният приятен ефект - яркото начало. От друга страна, такива аромати имат своите артистични преимущества. Много именити парфюмеристи смятат, че безспиртните средства по-добре предават идеята на създателя си, тъй като водата няма аромат.  Този тип парфюми си имат и специфични недостатъци. Когато се поставят във вода, много ароматни вещества започват да взаимодействат с нея: възникват химични реакции и миризмата се променя. - Естерите започват да се хидролизират, с други думи се разпадат на съставни части - киселина и спирт и не мирише особено добре. Накратко, не всичко може да се разтвори във вода. Ето и отговорът на въпроса защо не е възможно да се направи приятно ухаещ шампоан или душ гел от който и да е парфюм. Ако обаче все пак се направи, по всяка вероятност ще се различава от миризмата на тоалетна вода от същата серия. Въпросът не е, че производителят спестява парфюм, а че не всички ароматни вещества могат да бъдат използвани в продукти, които ще взаимодействат с водата. За кого са подходящи Болшинството от хора, които купуват парфюми без алкохол, се страхуват от алергии и раздразнения. Козметичните средства със спирт обаче имат сложен състав, балансиран със същите емолиенти, слънцезащитни филтри и други защитни вещества за безопасност. Обикновено парфюмите предизвикват алергична реакция, ако човек има индивидуална непоносимост към някакъв компонент. Това може да бъде както спирт, така и всяка друга съставка, от етерично масло до оцветител. Тогава за кого, ако не за страдащите от алергия, се произвеждат този тип парфюми? За представители на професии, които не бива да се натрапват с отчетлив аромат, за тези, които обичат да придават ухание на дрехите, но се страхуват, че могат да ги развалят, за деца и тийнейджъри. ", "date": "2019.11.18", "title": "Парфюми без алкохол: как и за кого са създадени"}
{"url": "https://duma.bg/v-severna-irlandiya-fiyni-stava-menidzhar-na-tima-na-berbatov-n203667", "text": "От бившия клуб на специалиста ФК Ардс, който е полупрофесионален и се състезава във второто ниво на местния футбол, признаха, че не е имало как да спрат Фийни да поеме ново предизвикателство в кариерата си и договорът му е бил прекъснат по взаимно съгласие в събота сутрин, а няколко часа по-късно Фийни бе официално назначен за наставник на „орлетата”. Акцентът е медиите на Острова е, че специалистът поема отбора, от който българската звезда Димитър Берабтов тръгва за големия футбол. Споменава се също, че цветовете на Пирин са защитавали още „героите на България от САЩ 94” Ивайло Андонов и Петър Михтарски.", "date": "2019.11.18", "title": "В Северна Ирландия: Фийни става мениджър на тима на Бербатов"}
{"url": "https://duma.bg/kratki-novini-n203691", "text": "Най-малко трима души бяха ранени при нападение  на мигрант от Гана срещу минувачи в белгийския град Кортрийк. Състоянието на някои от пострадалите е тежко. Арестуваният нападател законно пребивавал страната. Работи се по версията за расизъм. Независимостта на Каталуния се радва на подкрепата на 41,9% от населението в испанската провинция, докато 48,8% са против, показва проучване на Каталунския център за изследване на общественото мнение. Преди референдума през 2017 г. независимостта бе подкрепена от 48,7% от анкетираните. Трите украински военни кораба, които бяха задържани в Керченския пролив през 2018 г. заради нарушаване на руската граница, отплаваха от пристанището на Кeрч. Катерите \"Бердянск\", \"Никопол\" и влекачът \"Ян Капу\" минаха под Кeрченския мост и в понеделник ще бъдат предадени официално на Украйна на уговорено от двете страни място в Черно море.   Най-малко 18 цивилни бяха убити и други 27 ранени при атентата в северния сирийски граничен град Ал Баб, предаде Анадолската агенция. Атентатът бе извършен на автобусна спирка с кола бомба, разрушени са няколко коли и сгради. Градът е под контрола на турските военни и е бивша крепост на \"Ислямска държава\". Още никой не е поел отговорност, но Анкара обвини кюрдските бойци. Петима души, между които три деца, загинаха при стрелба в Сан Диего, щата Калифорния, съобщи \"Фокс Нюз\". На място са били открити мъртви 3-годишно дете, мъж и жена. Простреляни са и две деца на 9 и 5 годинки, които по-късно са починали в болницата. Друго момче на 11 години е било оперирано, състоянието му е неизвестно. В къщата живеела жена с четири деца. Не е установено какво отношение е имал мъжът към тях. ", "date": "2019.11.18", "title": "Кратки новини"}
{"url": "https://duma.bg/balkan-porazi-levski-lukoyl-n203672", "text": "Шампионът Балкан Ботевград победи драматично носителя на купата и суперкупата и лидер в класирането Левски Лукойл със 76:73 (30:17, 20:23, 7:19, 19:14) в дербито от VII кръг на Националната баскетболна лига за мъже. В зала \"Универсиада\" възпитаниците на Йовица Арсич пропиляха аванс от 20 точки, но стигнаха до успеха с тройка на Джордън Калахан в последната секунда и нанесоха първа загуба през сезона на тима на Тити Папазов.  Ботевградчани започнаха силно и поведоха с 16:5 още в средата на първата четвърт, а 3 минути преди почивката преднината им достигна 20 точки - 48:28. Домакините затегнаха редиците си и след серия от 24:2 успяха да поведат с 52:50 в третата част, а после с 59:54. В последната четвърт съперниците си разменяха водачеството. Крис Минков наниза тройка за 73:70 за гостите 24 секунди преди края, но с 3 наказателни удара 12,3 секунди преди сирената капитанът Асен Великов изравни. В следващата атака след продължително разиграване Калахан изчака и вкара тройка от голямо разстояние секунда преди сирената, а \"сините\" безрезултатно опитаха да стигнат до продължения с отчаян изстрел на Венцислав Петков. Той бе най-резултатен в мача с 21 т. Куон Чийтъм добави 16, а Великов завърши с 14 т., 8 асистенции и 5 борби. За шампионите Крис записа 15 т., 5 борби и 4 асистенции, а Дейшон Райт и Марко Радонич добавиха по 12 т. \"Феновете могат да бъдат доволни, защото стана много интересен мач. Състезателите и от двата отбора, колкото и грешки да направиха, оставиха сърцето си на игрището. Имахме добра преднина, но загубихме концентрация в третата част\", коментира Арсич. Наставникът на \"сините\" Константин Папазов похвали отбора си въпреки загубата. \"Момчетата оставиха сърцата си на терена. Балкан имаше спортния шанс, но ние се борихме до последно и смятам, че няма от какво да се срамуваме. На почивката казах на играчите ми, че трябва да играят за имената си. Успяхме от 28:48 да стигнем до 59:54 в наша полза. В последната част получихме доста тройки. Можеше и да спечелим, но така е трябвало да стане\", каза Папазов. Берое надигра гостуващия Рилски спортист (Самоков) с 90:86 (22:27, 24:21, 29:20, 15:18) и остана на второ място с 13 т., с колкото са още лидерът Левски и шампионът Балкан. Димитър Маринчешки записа \"дабъл-дабъл\" 16 т. и 10 борби за успеха на Спартак в Плевен над Черноморец с 96:91 (20:16, 24:22, 26:24, 26:29) въпреки блестящия  Джамаал Кинг, който постигна 29 т., 8 асистенции и 7 борби. Ямбол остана на дъното след загуба от гостуващия А1 Академик (София) с 83:84 (23:19, 21:28, 20:14, 19:23).", "date": "2019.11.18", "title": "Балкан порази Левски ЛУКойл "}
{"url": "https://duma.bg/prevrashtat-ribni-otpadatsi-v-alternativa-na-plastmasata-n203674", "text": "23-годишна британка откри екологична алтернатива на полимерите, като намери начин отпадъци от риба да бъдат превърнати в продукти, които могат да заменят пластмасата за еднократна употреба. Разработката получи ежегодната награда за индустриален дизайн на сър Джеймс Дайсън. В продължение на месеци Луси Хюз прави проучване за количеството на отпадъците, изхвърляни от риболовната индустрия, и начините за тяхното намаляване и преработване. \"Опитах се да разбера как мога да използвам този поток от остатъци и да добавя стойност към това\", разказа младата иноваторка.  Били са необходими над 100 експеримента, преди да открие правилния метод за преобразуването на биологичния материал в алтернатива на пластмасата. Хюз осъзнава, че кожата и люспите на морските обитатели имат голям потенциал поради своята гъвкавост и сила. \"Когато усетих в ръцете си кожата, разбрах, че природата предлага решение. Защо трябва да създаваме изкуствени полимери, когато ги има в изобилие?\", сподели Люси. Продуктите на 23-годишната британка се разграждат от 4 до 6 седмици, а на изделията от пластмаса за целта са нужни над 500 години.", "date": "2019.11.18", "title": "Превръщат рибни отпадъци в алтернатива на пластмасата"}
{"url": "https://duma.bg/alla-pugachova-e-nay-visokoplatenata-zvezda-v-rusiya-n203673", "text": "Примата на руската естрада Алла Пугачова е най-високоплатената звезда на частни прояви. Хонорарът на певицата достигал 21 млн. рубли (около 300 хиляди евро). Известната изпълнителка е спечелила около 250 000 евро (17,6 млн. рубли) от единствения си концерт в беларуската столица Минск на 2 ноември, разкри руският вестник \"Комсомольская правда\". Дори по най-скромни оценки общата спечелена сума от тази изява на Пугачова възлиза на 30 млн. рубли, добави ръководителят на компанията \"Ру-Концерт\" Евгений Морозов. Останалата част от дохода - над 12 млн. рубли, е прибрана от организаторите. Самата Пугачова на прощаване с поклонниците си заяви, че скоро няма да се видят. \"Освен ако на 80 години взема, че реша да изнеса концерт\", отбеляза певицата.", "date": "2019.11.18", "title": "Алла Пугачова е най-високоплатената звезда в Русия"}
{"url": "https://duma.bg/fotografii-na-nepoznati-plemena-pokazvat-u-nas-n203677", "text": "Сред малко познати племена, живеещи в хармония със заобикалящата ги природа, ще отведе ценители фотоизложбата \"Картини от Един свят\". Пътешествениците Маги и Цветин от \"Вълшебния керван\" ще открият експозицията днес, 18 ноември, от 18,30 ч., в галерия \"София\" на Столичната библиотека. Фотографиите може да се разгледат до 28 ноември включително, а входът е свободен. Заповядайте в джунглите на тропичния свят, из далечни архипелази, островни държави и атоли при племенните общности и традиционни култури на Земята, приканват организаторите. На откриването Маги и Цветин ще почерпят присъстващите с изненади и разкази за личните си преживявания сред традиционните общества от остров Борнео, Ява, Сулавеси, Папуа Нова Гвинея, Соломонови острови, Фиджи, Вануату и малко познатите планински етноси на Южен Китай. Керванът ще си вземе и последно \"довиждане\", преди да поеме на новата си експедиция \"Пътеките на Източна Африка\" - пътешествие с предвидено времетраене от поне половин година през африканския континент на автостоп и пеш. Още един любопитен акцент предлагат днес в Столичната библиотека. Всички, които имат интерес към историята и културата на северноамериканските индианци, имат възможност днес от 19 ч. да присъстват на уникалната презентация от Българското индианско общество \"Орловия кръг\". Ноември е Национален месец на културно наследство на американските индианци (Native American Heritage Month). За първи път се чества през 1990 г., след като официално за това е обявено на 3 август 1990 г. от президента на САЩ Джордж Буш. Месецът на наследството е време за запознаване с богатата и разнообразна индианска култура, традиции и история, а също и за признаване на важния принос на местните хора както в исторически план, така и в настоящето.", "date": "2019.11.18", "title": "Фотографии на непознати племена показват у нас"}
{"url": "https://duma.bg/15-minuti-chist-kislorod-dishat-sreshtu-4-v-delhi-n203676", "text": "Заради мръсния въздух, бар в индийската столица Делхи предлага на жителите глътка чист въздух, но срещу заплащане. В заведението, наречено Oxy Pure (в превод - Чист кислород), клиентите могат да се насладят на О2, примесен с етерични масла като лавандула или лимонена трева. Това става с помощта на тръба, прикрепена към носа на клиента. Сеансът продължава четвърт час и струва 299 рупии (4 долара). Всъщност барът бе отворен още през май, но интересът към него нарасна, след като замърсяването на въздуха в Делхи достигна такива нива, че се превърна в здравна криза. Властите на два пъти обявиха извънредна спешна ситуация, при която училищата бяха затворени, а на децата и възрастните бе препоръчано да не излизат навън. Заведението предлага и преносим кислород, \"запечатан в кенчета\", който хората да отнесат със себе си. Терапията в бара помага не само срещу лошия въздух, но и срещу безсъние, главоболие и депресия, твърди собственикът - 26-годишният Айвир Кумар. Много клиенти хвалят заведението, но други критикуват идеята и се питат за какво служат 15 минути чист кислород, при условие че замърсяването в града е равносилно на пушенето на 30 цигари дневно. При нормални условия въздухът, който хората дишат, съдържа само около 20% кислород. Изключително високите му нива всъщност може да бъдат вредни и дори да предизвикат увреждане на белия дроб.", "date": "2019.11.18", "title": "15 минути чист кислород дишат срещу $4 в Делхи"}
{"url": "https://duma.bg/nov-shampion-v-london-n203639", "text": "Заключителният \"Мастърс\" в Лондон на най-добрите 8 тенисисти в света излъчи снощи нов \"Шампион на шампионите\", след като до финалната битка достигнаха Доминик Тийм (Ав, №5) и Стефанос Циципас (Гър, №6).  Тийм детронира действащия шампион на Nitto ATP Finals Александър Зверев и се класира за първи път на финал в Лондон. Световният №5 се възползва от грешките на немеца в ключовите моменти и го преодоля със 7:5, 6:3. С това австриецът си гарантира да завърши под №4 сезона независимо от резултата във финала. Това е и върховата му позиция, която е изкачил за първи път през 2017 г. Дебютантът в турнира Циципас пък надигра Роджър Федерер (Швейц, №3) също в  последователни сетове - 6:3, 6:4, и също ще оспорва титлата за първи път. 26-годишният австриец и 21-годишният грък ще играят за 7-и път, като по-опитният тенисист води общо с 4:2 на младока и с 3:1 на хард. За последно двамата играха преди месец във финала в Пекин (АТП 500) и там Тийм победи.  „Това за мен е просто една голяма, голяма мечта, която се сбъдна. Изглежда ми нереално“, каза австриецът, който за четвърти път участва във финалния \"Мастърс\" и впечатли с победите си срещу Новак Джокович (Сърб, №2) и Федерер, а снощи игра 25-ия си финал в Тура с надеждата да спечели шеста титла тази година. И без нея той е тенисистът с най-много отличие през сезона. Зверев пък загуби за шести път от Теийм при само 2 победи и пропусна да се класира на четвърти финал за сезона. \"Мачът беше доста равностоен, но Доминик игра много добре от основната линия, а аз играх практически без ретур. Посрещах много лошо, не поставих достатъчно напрежение върху сервиса му. Когато успявах да го направя, той изпълняваше добри начални удари, печелеше хубави точки. Заслугата е негова. Изиграх лош гейм във втория сет и няколко момента по-късно мачът приключи\", коментира Зверев, който през годината има само 1 титла (в Женева), по активът му в края на сезона е 44-25 като за четвърти пореден път завършва с над 40 победи, макар и само на 22 г. „Да завърша годината като №7 в света за мен е невероятно, имайки предвид всички неща, които се случиха. Не мислех, че ще го направя. От тази гледна точка, краят изглежда позитивен. Разбира се, разочарован съм, понеже исках да спечеля повече турнири. Исках да играя по-добре на големите надпревари. След US Open започнах да играя много, много по-добре. Надявам се, че ще мога да пренеса това в следващия сезон, ще видим. Мисля, че догодина ще видим нов шампион от Големия шлем. Ще видим кой ще бъде това, защото младите момчета показват великолепен тенис. Може да е Даниил Медведев, може да е Стефанос, може да е Доминик. Аз също съм в тази група, надявам се. Ще видим какво носи новата година. Но мисля, че ще бъде много вълнуваща за младите състезатели“, обяви Зверев. Рекордьорът по титли от Големия шлем Федерер пък пропусна 11 от 12 брейкбола в полуфиналния мач срещу дебютанта Циципас и това бе решаващо шесткратният шампион в Лондон да отпадне в подстъпите на финала. Световният №6 и 20-кратният шампион от Шлема изиграха мач на изключително високо ниво в „O2 Arena“. Форхендът и бекхендът на гърка бяха на най-добро равнище и така той не позволи на 38-годишния ветеран да запише победа №60 на Nitto ATP Finals, както и да се класира на 11-ия си финал в надпреварата. Представителят на \"следващото поколение\" изравни до 2-2 баланса си с Маестрото и изтъкна, че е горд от успеха си в „психологическата битка“. Федерер обаче го контрира, че „Да изпълняваш сервис в тялото с въртеливо движение и да предизвикаш грешка – не знам дали това е психическа устойчивост“, каза 38-годишният ветеран. „Разбира се, той не допусна двойна грешка, не направи нещо глупаво, а беше твърд като камък. Разочарован съм, че не успях да играя по-добре. Когато го правех и намирах правилния път, отново бързо пропусках шанса си. Мисля, че от дълго, дълго време насам не се бе случвало да бъда пробит в гейм, в който греша два удара над глава. Опитах всичко, което можех, ако трябва да бъда честен. Опитах да го прехвърлям, да остана на основната линия и да играя оттам. Опитах и да излизам напред. А през по-голямата част от мача всъщност опитвах да играя навътре в корта и да бъда агресивен. Но, разбира се, никога не е лесно срещу него, тъй като той също е агресивен. Винаги поема топката много рано“, каза Федерер.", "date": "2019.11.18", "title": "Нов шампион в Лондон"}
{"url": "https://duma.bg/spetsialna-staya-za-1-dolar-predlagat-v-yaponski-hotel-n203675", "text": "Хотелът Business Ryokan Asahi в японския град Фукока има специална стая за гости, в която нощувката ще ви излезе само 1 долар (130 йени). Това е възможно само ако се съгласите да бъдете снимани от камерата в апартамента и да ви покажат в YouTube. Както съобщи сайтът Knife Media, ако все пак решите да пренощувате в тази стая, не трябва да се разхождате голи пред видео устройството, защото стриймът ще бъде блокиран. Камерата не предава звуци, за да бъдат избегнати евентуални жалби за нарушаване на авторските права, ако решите да си включите песен или клип. Стаята изглежда като обикновена японска всекидневна с татами, сгъваем матрак, ниска маса, чайник и телевизор. Срещу допълнително заплащане може да ви пуснат климатик - за два часа ще трябва да платите колкото за нощувката. Камерата обхваща целия апартамент, така че почти е невъзможно да се скриете. Възможен вариант за известно усамотение е да посетите общата тоалетна или банята, където няма камери за наблюдение. В YouTube вече има 6 клипа със смелчаци, които са отседнали в тази стая. Управителят на хотела споделя, че по-рано нощувката в този апартамент е струвала, колкото и останалите, но почти никой не е искал да отсяда в нея. Сега поне носи някакви доходи - все пак 130 йени са повече от нищо.", "date": "2019.11.18", "title": "Специална стая за 1 долар предлагат в японски хотел"}
{"url": "https://duma.bg/programa-na-bstv-do-24112019-n203716", "text": "07.00 Новини 07.10 \"България се събужда\" с водещ Стоил Рошкев 09.15 \"Холивудски знаменитости\" 09.45 ТВ пазар 10.00 \"Жоакина, доня Революция\"- сериал, 32 епизод (п) 11.15 ТВ пазар 11.30 \"Гласове\" с водещ Явор Дачков (п) 12.30 Новини 12.50 ТВ пазар 13.10 \"Жоакина, доня Революция\" - сериал, 33 епизод 14.00 \"Следобед с БСТВ\" с водещ Елена Пенчукова 16.00 ТВ пазар 16.20 Киносалон БСТВ: \"Служебен роман\", ІІ част (1977 г.), СССР 18.05 \"Холивудски знаменитости\" 18.30 \"Червен картон\" - спортно предаване с Кирил Веселински 19.30 Новини - централна емисия 20.00 Актуален коментар 20.30 Киносалон БСТВ: \"Крисчън Мингъл\" (2014 г.), САЩ 22.05 \"Червен картон\" - спортно предаване с Кирил Веселински (п) 23.05 Новини (п) 23.35 \"България се събужда\" с водещ Стоил Рошкев (п) 01.35 \"Гласове\" с водещ Явор Дачков (п) 02.30 \"Общество и култура\" с водещ Иван Гранитски (п) 03.30 \"Лява политика\" с водещ Александър Симов (п) 04.30 \"Следобед с БСТВ\" с водещ Елена Пенчукова (п) 06.30 Актуален коментар (п) 07.00 Новини 07.10 \"България се събужда\" с водещ Стоил Рошкев 09.15 \"Холивудски знаменитости\" 09.45 ТВ пазар 10.00 \"Жоакина, доня Революция\" - сериал, 33 епизод (п) 11.15 ТВ пазар 11.30 \"Червен картон\" - спортно предаване с Кирил Веселински (п) 12.30 Новини 12.50 ТВ пазар 13.10 \"Жоакина, доня Революция\" - сериал, 34 епизод 14.00 \"Следобед с БСТВ\" с водещ Елена Пенчукова 16.00 ТВ пазар 16.30 Киносалон БСТВ: \"Крисчън Мингъл\" (2014 г.), САЩ 18.05 \"Холивудски знаменитости\" 18.30 \"Лява политика\" с Александър Симов 19.30 Новини - централна емисия 20.00 Актуален коментар 20.30 Киносалон БСТВ: \"Ив Сен Лоран\" (2014 г.), Франция 22.10 \"Лява политика\" с Александър Симов (п) 23.10 Новини (п) 23.40 \"България се събужда\" с водещ Стоил Рошкев (п) 01.40 \"Общество и култура\" с водещ Иван Гранитски (п) 02.35 \"Дискусионен клуб\" с водещ Велизар Енчев (п) 03.30 \"За историята - свободно\" с водещ Александър Сивилов (п) 04.30 \"Следобед с БСТВ\" с водещ Елена Пенчукова (п) 06.30 Актуален коментар (п) 07.00 Новини 07.10 \"България се събужда\" с водещ Стоил Рошкев 09.15 \"Холивудски знаменитости\" 09.45 ТВ пазар 10.00 \"Жоакина, доня Революция\" - сериал, 34 епизод (п) 11.15 ТВ пазар 11.30 \"Лява политика\" с Александър Симов (п) 12.30 Новини 12.50 ТВ пазар 13.10 \"Жоакина, доня Революция\" - сериал, 35 епизод 14.00 \"Следобед с БСТВ\" с водещ Елена Пенчукова 16.00 ТВ пазар 16.20 Киносалон БСТВ: \"Ив Сен Лоран\" (2014 г.), Франция 18.05 \"Холивудски знаменитости\" 18.30 \"За историята - свободно\" с Александър Сивилов 19.30 Новини - централна емисия 20.00 Актуален коментар 20.30 Киносалон БСТВ: \"Джентълмени с късмет\" (1971 г.), СССР 21.55 \"За историята - свободно\" с Александър Сивилов (п) 22.55 Новини (п) 23.25 \"България се събужда\" с водещ Стоил Рошкев (п) 01.30 \"Гласове\" с водещ Явор Дачков (п) 02.30 \"Лява политика\" с водещ Александър Симов (п) 03.30 \"Дискусионен клуб\" с водещ Велизар Енчев (п) 04.30 \"Следобед с БСТВ\" с водещ Елена Пенчукова (п) 06.30 Актуален коментар (п) 07.00 Новини 07.10 \"България се събужда\" с водещ Стоил Рошкев 09.15 \"Холивудски знаменитости\" 09.45 ТВ пазар 10.00 \"Жоакина, доня Революция\" - сериал, 35 епизод (п) 11.15 ТВ пазар 11.30 \"За историята - свободно\" с Александър Сивилов (п) 12.30 Новини 12.50 ТВ пазар 13.10 \"Жоакина, доня Революция\" - сериал, 36 епизод 14.00 \"Следобед с БСТВ\" с водещ Елена Пенчукова 16.00 ТВ пазар 16.40 Киносалон БСТВ: \"Джентълмени с късмет\" (1971 г.), СССР 18.05 \"Холивудски знаменитости\" 18.30 \"Студио Икономика\" с водещ Нора Стоичкова 19.30 Новини - централна емисия 20.00 Актуален коментар 20.30 Киносалон БСТВ: \"Възмездие\" (2015 г.), Испания 22.10 \"Студио Икономика\" с водещ Нора Стоичкова (п) 23.10 Новини (п) 23.40 \"България се събужда\" с водещ Стоил Рошкев (п) 01.40 \"Лява политика\" с водещ Александър Симов (п) 02.30 \"За историята - свободно\" с Александър Сивилов (п) 03.30 \"Червен картон\" - спортно предаване с Кирил Веселински (п) 04.30 \"Следобед с БСТВ\" с водещ Елена Пенчукова (п) 06.30 Актуален коментар (п) 07.00 Новини 07.10 \"България се събужда\" с водещ Стоил Рошкев 09.15 \"Холивудски знаменитости\" 09.45 ТВ пазар 10.00 \"Жоакина, доня Революция\" - сериал, 36 епизод (п) 11.15 ТВ пазар 11.30 \"Студио Икономика\" с водещ Нора Стоичкова (п) 12.30 Новини 12.50 ТВ пазар 13.10 \"Жоакина, доня Революция\" - сериал, 37 епизод 14.00 \"Следобед с БСТВ\" с водещ Елена Пенчукова 16.00 ТВ пазар 16.20 Киносалон БСТВ: \"Възмездие\" (2015 г.), Испания 18.05 \"Холивудски знаменитости\" 18.30 \"Дискусионен клуб\" с водещ Велизар Енчев 19.30 Новини - централна емисия 20.00 Актуален коментар 20.30 Киносалон БСТВ: \"Великата красота\" (2013 г.), Италия/Франция 22.50 \"Дискусионен клуб\" с водещ Велизар Енчев (п) 23.50 Новини (п) 00.20 \"България се събужда\" с водещ Стоил Рошкев (п) 02.20 \"Студио Икономика\" с водещ Нора Стоичкова (п) 03.20 \"Лява политика\" с водещ Александър Симов (п) 04.30 \"Следобед с БСТВ\" с водещ Елена Пенчукова (п) 06.30 Актуален коментар 07.00 \"Изкуството е вечно\" - документален филм 07.30 \"Холивудски знаменитости\" 07.55 \"Миа и аз\" - детски сериал 08.30 \"Преселение\" - документален филм (п) 09.15 ТВ пазар 09.30 \"Шевица\" - фолклорно предаване (п) 10.30 \"Библейските загадки\" - документален филм (п) 11.15 ТВ пазар 11.30 \"Дискусионен клуб\" с водещ Велизар Енчев (п) 12.30 Новини 12.50 ТВ пазар 13.05 \"Червен картон\" - спортно предаване с Кирил Веселински (п) 14.05 ТВ пазар 14.30 \"Професия Турист\": Сардиния /ІІ част/ 15.00 \"Цветен следобед\" - избрано от следобедния блок на БСТВ 16.10 Киносалон БСТВ: \"Великата красота\" (2013 г.), Италия/Франция 18.30 \"Общество и култура\" с водещ Иван Гранитски 19.30 Новини - централна емисия 20.00 Киносалон БСТВ: \"Те се сражаваха за родината\" (1975 г.), СССР 22.20 \"Общество и култура\" с водещ Иван Гранитски (п) 23.20 Новини (п) 23.50 \"Културен фронт\" с Юлия Владимирова (п) 00.50 \"Дискусионен клуб\" с Велизар Енчев (п) 01.50 \"Гласове\" с водещ Явор Дачков (п) 02.50 \"Студио Икономика\" с водеш Нора Стоичкова (п) 03.50 \"За историята - свободно\" с водещ Александър Сивилов (п) 05.00 \"Лява политика\" с водещ Александър Симов (п) 06.00 \"Червен картон\" - спортно предаване с Кирил Веселински (п) 07.00 \"Художник на послания\" - документален филм 07.30 \"Холивудстки знаменитости\" 07.55 \"Миа и аз\" - детски сериал 08.30 \"Скандалите на Древния Египет\" - документален филм 09.15 ТВ пазар 09.30 \"Професия Турист\": Сардиния /ІІ част/ (п) 10.00 \"Шевица\" - фолклорно предаване 11.00 ТВ пазар 11.30 \"Общество и култура\" с водещ Иван Гранитски (п) 12.30 Новини 12.50 ТВ пазар 13.05 \"Златоустият Йоан Екзарх\" - документален филм 14.00 \"Културен фронт\" с Юлия Владимирова 15.00 ТВ пазар 15.15 \"Цветен следобед\" - избрано от следобедния блок на БСТВ 16.20 Киносалон БСТВ: \"Те се сражаваха за родината\" (1975 г.), СССР 17.45 \"Преселение\" - документален филм 18.30 \"Гласове\" с водещ Явор Дачков 19.30 Новини - централна емисия 20.00 Киносалон БСТВ: \"Диамантената ръка\" (1969 г.), СССР 21.35 \"Гласове\" с водещ Явор Дачков (п) 22.35 Новини (п) 23.05 \"Общество и култура\" с водещ Иван Гранитски (п) 00.05 \"Дискусионен клуб\" с водещ Велизар Енчев (п) 01.05 \"За историята - свободно\" с водещ Александър Сивилов (п) 02.00 \"Червен картон\" с водещ Кирил Веселински (п) 03.00 \"Културен фронт\" с Юлия Владимирова (п) 04.00 \" Цветен следобед\" (п) 05.00 \"Студио Икономика\" с водещ Нора Стоичкова (п) 06.00 \"Лява политика\" с Александър Симов (п)", "date": "2019.11.18", "title": "Програма на БСТВ до 24.11.2019"}
{"url": "https://duma.bg/balkan-porazi-levski-lukoyl-n203668", "text": "В зала \"Универсиада\" възпитаниците на Йовица Арсич пропиляха аванс от 20 точки, но стигнаха до успеха с тройка на Джордън Калахан в последната секунда и нанесоха първа загуба през сезона на тима на Тити Папазов.  Ботевградчани започнаха силно и поведоха с 16:5 още в средата на първата четвърт, а 3 минути преди почивката преднината им достигна 20 точки - 48:28. Домакините затегнаха редиците си и след серия от 24:2 успяха да поведат с 52:50 в третата част, а после с 59:54. В последната четвърт съперниците си разменяха водачеството. Крис Минков наниза тройка за 73:70 за гостите 24 секунди преди края, но с 3 наказателни удара 12,3 секунди преди сирената капитанът Асен Великов изравни. В следващата атака след продължително разиграване Калахан изчака и вкара тройка от голямо разстояние секунда преди сирената, а \"сините\" безрезултатно опитаха да стигнат до продължения с отчаян изстрел на Венцислав Петков. Той бе най-резултатен в мача с 21 т. Куон Чийтъм добави 16, а Великов завърши с 14 т., 8 асистенции и 5 борби. За шампионите Крис записа 15 т., 5 борби и 4 асистенции, а Дейшон Райт и Марко Радонич добавиха по 12 т. \"Феновете могат да бъдат доволни, защото стана много интересен мач. Състезателите и от двата отбора, колкото и грешки да направиха, оставиха сърцето си на игрището. Имахме добра преднина, но загубихме концентрация в третата част\", коментира Арсич. Наставникът на \"сините\" Константин Папазов похвали отбора си въпреки загубата. \"Момчетата оставиха сърцата си на терена. Балкан имаше спортния шанс, но ние се борихме до последно и смятам, че няма от какво да се срамуваме. На почивката казах на играчите ми, че трябва да играят за имената си. Успяхме от 28:48 да стигнем до 59:54 в наша полза. В последната част получихме доста тройки. Можеше и да спечелим, но така е трябвало да стане\", каза Папазов. Берое надигра гостуващия Рилски спортист (Самоков) с 90:86 (22:27, 24:21, 29:20, 15:18) и остана на второ място с 13 т., с колкото са още лидерът Левски и шампионът Балкан. Димитър Маринчешки записа \"дабъл-дабъл\" 16 т. и 10 борби за успеха на Спартак в Плевен над Черноморец с 96:91 (20:16, 24:22, 26:24, 26:29) въпреки блестящия Джамаал Кинг, който постигна 29 т., 8 асистенции и 7 борби. Ямбол остана на дъното след загуба от гостуващия А1 Академик (София) с 83:84 (23:19, 21:28, 20:14, 19:23).", "date": "2019.11.18", "title": "Балкан порази Левски ЛУКойл "}
{"url": "https://duma.bg/noviyat-film-na-udi-alan-s-vtora-prozhektsiya-v-zala-1-na-ndk-n203678", "text": "Поради разпродадената зала за най-новия филм на Уди Алън \"Един дъждовен ден в Ню Йорк\" на 16 ноември в зала 1 на НДК, организаторите обявиха извънредна прожекция на 22 ноември от 19 ч. в зала 1. Твърди се, че това е най-романтичният филм на Уди Алън от години насам.", "date": "2019.11.18", "title": "Новият филм на Уди Алън с втора прожекция в зала 1 на НДК"}
{"url": "https://duma.bg/kontrabasat-s-dve-predstavleniya-v-siti-mark-art-tsentar-n203679", "text": "\"Контрабасът\" от Патрик Зюскинд - моноспектакъл на Валентин Ганев (постановка на НТ \"Иван Вазов\"), гостува в Сити марк арт център само днес и утре (18 и 19 ноември) от 19.30 ч. Режисьор е Пламен Марков, превод Ирина Илиева, сценография Невена Белева, музикално оформление Валентин Ганев, снимки Бистра Бошнакова, Владимир Луповской. Пиесата се играе с огромен успех на сцената на Народния театър от 2001 г. и досега има повече от 300 представления. От СМАЦ съобщават, че поради независещи от тях обстоятелства, премиерните дати на постановката \"Копенхаген\", за която ДУМА писа, се преместват на 15 и 16 декември от 19.30 ч.", "date": "2019.11.18", "title": "\"Контрабасът\" с две представления в Сити марк арт център"}
