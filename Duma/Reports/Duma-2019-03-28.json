{"url": "https://duma.bg/svinskoto-shtyalo-da-poskapne-zaradi-chumata-n188504", "text": "Според земеделския министър Румен Порожанов, колкото и странно да е (въпреки африканската чума по свинете), цената на свинското месо у нас падала с 5-6%. Това каза той вчера при откриването на 25-ото издание на \"Природа, лов и риболов\" в Пловдив. Прогнозите обаче са за поскъпване. У нас вече има 27 случая на заразени диви свине, каза шефът на дирекцията по горите Юлиян Русев. Порожанов потвърди за област Силистра и около Девня. \"Румъния е обхваната. Заболяването е стигнало сухоземната граница със Сърбия. Хърватия започва превенция. А най-големият производител на свинско месо - Китай, е обхванат между 30 и 40% от чумата\", посочи министърът.  До месец-два всички домашни прасета, които се отглеждат в задните дворове по селата, трябва да бъдат регистрирани в кметствата и в агенцията по храните, обяви Порожанов. Навлизането у нас на африканската чума по свинете освети проблема с отглеждането на прасета в т.нар. \"заден двор\", които не са регистрирани. Преди седмица Порожанов е провел среща с Управителния съвет на частнопрактикуващите ветеринарни лекари. Основен акцент е бил борбата с африканската чума. \"Трябва да имаме описани и регистрирани всички прасета, които се отглеждат в задните дворове по селата, за да сме наясно къде се намират, кой е стопанинът при евентуален проблем\", изтъкна той. \"Да, традицията е да си отглеждаме свине, да ги заколим и изядем, но в момента ситуацията е малко по-различна\", заяви той.", "date": "2019.03.28", "title": "Свинското щяло да поскъпне заради чумата"}
{"url": "https://duma.bg/plamen-bonev-i-zhana-bergendorf-se-vnedriha-v-populyaren-vestnik-n188467", "text": "Внедряването в популярен вестник на Пламен Бонев и Жана Бергендорф е режисьорско решение на Аспарух Йорданов, който засне видеото към новата песен на изпълнителите \"They Can`t touch us\". Оригиналното хрумване всъщност е намигване към една от най-популярните напоследък теми за фалшивите новини. Музиката и текстът на парчето са на Пламен Бонев, аранжиментът е на Ангел Демирев и Минко Ламбов. Звукозаписът е с участието на Ангел Демирев - китари и бас, и Николай Данев - барабани. В рамките на година Пламен Бонев представи \"Ромео и Жулиета\", \"Прости ми\" и \"Аз съм просто човек\" на български език и проекти в различни музикални стилове, както и видеореализациите на \"How Lucky I am\", \"Falling From Grace\", \"Las Vegas\", \"By your side\", осъществени с чуждестранни автори и зад граница. Артистът дели времето си между България и Европа и е с разнообразна концертна програма - рок, поп, латино. Освен авторските си композиции, изпълнява и кавър версии на световни хитове.", "date": "2019.03.28", "title": "Пламен Бонев и Жана Бергендорф  се внедриха в популярен вестник"}
{"url": "https://duma.bg/natsistite-valkodavi-i-shumkarite-v-zhabokrek-n188483", "text": "Седемдесет и пет години от битката в Рилското корито изминаха, но това, което развихрят в писанията си някои днешни историци, журналисти и блогъри, надминава всякакви представи за това какво е боклучаво писане. Много глупотевини се изписаха за битката при Жабокрек. Варварите партизани избили едни болни и невъоръжени немци в \"почивната им станция\". (Ама пък почивна станция, да не казвам в коя част от географията се е намирала!). Днешните \"изследователи\" дори не зацепват, че в Жабокрек се водят сражения с немци на две места - Почивната станция и складовете на \"Гранитоид\", охранявани и от шестима хитлеристи, очевидно не са на \"почивка\", които също са унищожени. Няма да се впускам в излишни спорове и политически препирни. Ще цитирам как ги определя най-меродавният източник - германският военен аташе в София генерал-майор Хайнрих Геде в телеграмата си до главното командване на Сухопътните войски на вермахта. Те са \"германско подразделение за фронтово разузнаване\".\" Можете да си представите  що за \"болни и беззащитни германци\" (аналог на съветските \"вълкодави\", но с обратен знак)  са унищожени безмилостно от тийнейджърите на Рило-пиринския отряд! По броя на опожарените превозни средства (7 товарни автомобила) и плененото въоръжение може също да се съди що за \"изпаднали\" германци са се \"лекували\" там. Да не говорим за това, че те не се занимават толкова да отблъскват атаката, колкото да изгарят, според няколко спомена, документи. Имената на загиналите и оцелелите германци все още не са уточнени. Разминаванията започват от това, че служебните лица, които пишат отчети до началствата си, представят взаимно изключващи се цифри. Свой \"принос\" дава и министър-председателят Богдан Филов, който пише в дневника си, че немските военнослужещи са \"седем души болни германци\".  След всичките инсинуации и премълчавания имам предложение - нека мераклиите пишман историци да издирят имената на загиналите германци и да ги добавят там, където им е мястото - на мемориала на жертвите на комунизма пред НДК. Или поне да турят още една паметна плоча - на загиналия в България през Втората световна война безименен германски воин. Като ще е позор - да е пълен! А тази единствена по рода си акция на Съпротивата у нас е сред аргументите част от териториите на победена България, сателит на Хитлер, да не бъдат подарени на комшиите ни след Втората световна война. Предлагаме със съкращения няколко автентични, макар и противоречиви, текста, от които сами можете да разберете какво всъщност се е случило в Жабокрек. И една любима на мнозина песен, която и днес се пее. Най-силният аргумент. Георги Драганов, voinaimir.info ...Към средата на август 1944 в Кочериновската почивна станция се възстановява поредната смяна ранени 18 германски войници и един офицер (според други източници 33 и още две сестри и един лекар). Станцията и районът на Рилския манастир се охраняват от взвод български войници. Почиващите германци не са въоръжени, ако не се смята личното оръжие на споменатия офицер. За да се проявят, дупнишките шумкари решават да ги унищожат, но не смеят да сторят това сами, затова викат на помощ терористите от Разлог и Горна Джумая. Така според спомените се събира \"внушително партизанско съединение от 250 борци\", т.нар. Обединен рило-пирински партизански отряд с командир Желю Демиревски. Около 18.00 часа на 24 август войнишкият взвод е обезоръжен безшумно. Последва нахълтване в столовата на станцията и вероломно избиване на нищо неподозиращите и беззащитни германци... Несрещнали \"въоръжен до зъби враг\", шумкарите подпалват почивната станция и бягат панически, без някой да ги гони. Такава е истината за тази прословута \"антифашистка акция\"... По-късно фантазиите на участници в нападението се развихрят до такава степен, че се рисуват какви ли не епични картини от неколкочасово сражение с \"елитна\" хитлерофашистка част... Наследниците на българските комунисти - социалистите, все още продължават да наричат тази очевидно срамна, престъпна мародерска акция \"най-голямата антифашистка\". И на всичкото отгоре продължават все така безсрамно да я честват.  Н.с. I ст. д-р Веселин АНГЕЛОВ, Blog.bg, 09.09. 2010 г. 28. Vттт. Понеделник. Днес бяхме в Рилския м[онасти]р за годишнината от смъртта на Царя. На връщане в с. Рила и Кочериново се направиха сърдечни овации на Царицата и Княза. Това като че ли беше едно извинение за разрушението и опожаряването на Жабокрек., при което бе убит и Томанек и 7 души болни германци, извършено едва няколко дена по-рано... Из сборника с документи \"България своенравния съюзник на Третия райх\", Тошкова В., Котев Н., Стоименов Н., Николов Р., Нойков С., Военноиздателски комплекс \"Св. Георги Победоносец, 1992 г. Из твърде секретна телеграма щ 03011 на германския военен аташе в София генерал-майор Хайнрих Геде до главното командване на Сухопътните войски на вермахта за извършено партизанско нападение срещу германска военна част в България. София, 25 август 1944 г. 23 ч. 1. Обстановката относно бандите. Стара България На 24 август в района на Рила (на 16 км. североизточно от Горна Джумая са застреляни от бандити един германски старши лейтенант, трима войници и един германски инженер. (Става дума за акцията на Рило-Пиринския отряд срещу хитлеристките работилници и складове в местността Жабокрек - бел. на съст.) От изпратената срещу тях германска част има един убит и 13 безследно изчезнали. От Горна Джумая е изпратен германски отряд да търси безследно изчезналите... Военен аташе [в] София (п) [Хайнрих] Геде N AUS T 78, R 333, Fr 290677 - 290678, Фотокопие, машинопис, превод от немски език Из твърде секретна телеграма щ 03011 на германския военен аташе в София генерал-майор Хайнрих Геде до главното командване на Сухопътните войски на вермахта за извършено партизанско нападение срещу германска военна част в България. София, 26 август 1944 г. 23 ч. 1. Обстановката относно бандите. Стара България На 24 август банда с численост 100-150 души извърши нападение срещу германско подразделение за фронтово разузнаване на 65 км  югозападно от София. Наши загуби: 6 убити, няколко ранени. Материални щети: жилищните помещения, бензинът, взривните вещества са унищожени, респективно ограбени. Седем товарни автомобила са опожарени и разграбени. Военен аташе [в] София (п) [Хайнрих] Геде N AUS T 78, R 333, Fr 290681, Фотокопие, машинопис, превод от немски език. На 25 август 1944 г. кметът на с. Рила Христо Горанов след оглед на мястото изпраща поверително писмо до околийския управител в Дупница. В него пише, че на 24. Vтт. т.г. между 6 и 6.30 следобед група нелегални, чието число точно не може да установи, но по събрани сведения то се движи между 500 и 1000 души, обсаждат постройките на дружество \"Гранитоид\" в местността \"Жабокрек\", село Пастра и почивния дом дом на с. Кочериново в местността Калин. Блокадата е продължила докъм 12 часа през нощта, когато нелегалните се изтеглили. По-нататък кметът описва как първата група партизани устроила засада при Каменити мост, пресрещнала държавната рейсова кола София - Рилски манастир, като свалила пътниците и опожарила колата, после камиона на дружество \"Гранитоид\", в който е бил Райнхард Томанек, убили го, а колата запалили върху дървения мост, който е изгорял... В местността Жабокрек са били изгорени всички постройки, с изключение на вилата, хлебопекарницата и едно работническо жилище край реката... В с. Пастра са изгорени книжата (архивите) на бившата Пастренска община, като са изнесени  и запалени на улицата... Кметът съобщава, че в Пастра е убит един войник от частта, оставена за охрана на селото, а трима други са били ранени. В почивния дом на с. Кочериново, в който е имало само германски войници, са били избити 12-15 души, а двама са се спасили. От работниците на дружеството \"Гранитоид\" и от селата на околия Врана (Югославия\" са се присъединили и заминали 20 души заедно с нелегалните. На 25 август 1944 г. в 10.45 ч. хитлеристкият офицер капитан Дале от представителството на флота в Горна Джумая донася до германската военна мисия в София, че късно след обед на 24 август между село Рила и манастира са убити от бандити един оберлейтенант и трима души от флота. Инженер Томанек от заводите \"Наудашер\" е намерен също разстрелян.  Изпратената на мястото специална немска войскова група намира един човек мъртъв, а другите 13 души са изчезнали. .. Представителството на флота е изпратило от Горна Джумая група за изясняване на обстановката и за погребение на загиналите... Ако се съпостави писмото на кмета с донесението на хитлеристкия офицер, ще се види, че има явно несъответствие в данните. Общият брой на загиналите според капитан Дале е 19 души, а според кмета - 16-19. Освен това кметът пише, че двама са се спасили при Кочериновската почивна станция, докато в донесението на капитан Дале за подобно нещо въобще не се споменава. Крум Радонов, разглеждайки този случай, съобщава, че, от Кочериновската почивна станция успели да изскочат живи само трима: \"Единият от тях пада убит веднага, вторият стига до реката и бива убит там, а третият, ранен в крака бил заловен жив. Той заговорил на руски език и казал, че е червеноармеец, пленен от германците някъде около Смоленск. Той беше докаран в Пчелино. След боя Вася Рязанцев го разпита и каза: \"Руски говори отлично, но е съмнително дали е пленен при такива обстоятелства, както той обяснява. Аз също съм пленен при тези боеве. Твърде вероятно е това да е власовец.\" Напускайки района на действие, ние оставихме този ранен \"руски\" при един калугер в Пчелино със задължение да го лекува и укрива и да ни го предаде след победата. Калугерът изпълни тази задача. След 9.тХ.1944 г. германецът беше предаден на Съветската армия.\" ...Щабът решил да ударим четири вражи обекта, разположени по Рилското корито от село Рила до Рилския манастир - на едно протежение от около двайсет километра. В Жабокрек имаше дъскорезна фабрика и складове за бензин на германското дружество \"Гранитоид\", охранявани от германски войници\". В село Пастра се бе настанил взвод от български войници. Пет километра над Пастра, в така наречената Кочериновска станция, се намираха 23 германски войници с много оръжие и автомобили. Още по-нагоре - в манастирския пчелин - 40-50 български войници пазеха фланга им... Врагът беше взел много строги мерки за тяхната охрана. На левия фланг - в село Рила, квартируваха повече от 50 жандармеристи и 250 души войници. На десния фланг - в Рилския манастир, беше разположена ловна рота. Общо полиция, войска и жандармерия и друга въоръжена охрана тук имаше не по-малко от 500 души.  Ние наброявахме 230 бойци... Точно в шест часа след пладне всички чети трябваше едновременно да нападнат четирите обекта... Всички батальони и чети изпълниха задачите си успешно... По-инак се развила работата с германците при Кочериновската станция. Този обект - най-тежкият, най-опасният, беше даден на младежката чета, командвана от Велко - Лазо Лазов, едър, снажен, но едва двадесет годишен партизанин... Всъщност кой ли от тази чета - все голобради, но запалени младежи от седемнадесет до двадесет годишна възраст не бе смел и предан.  ...Комисарят на младежката чета Станой, бе един от най-младите, но същевременно [от] най запалените и начетените в отряда... Велко и Станой били щурмоваци в първата група, която се придвижва като трупчии към германския обект. След тях се движат Деян - Йордан Чочов, седемнадесет годишен, висок, черноок, яхнал мършаво магаре, и Чавдар, разложанин, брат Крум Хаджирадонов... На петнадесетина крачки следва втората щурмова група... Но хитлеристите забелязали нашите отдалеч, вече разположили картечниците си на прозорците. Велко, Станой и Чавдар тичат към предния вход, хвърлят бомба в прозорците на горния етаж, но тя се удря в рамката и пада долу. Съобразителните щурмоваци се хвърлят на земята около камионите. По чудо никой не е ранен... Велко, Чавдар и Станой хвърлят бомби в прозорците и обстрелват германците... След малко се разгъва цялата младежка чета и обкръжава станцията. Престрелката става все по-ожесточена, това вече не е престрелка, а люто сражение. Нашите с точни изстрели и бомби заставят вражеските картечници една след друга да замлъкнат. Сражението трае около час. Врагът е напълно разгромен. Всички 23 души хитлеристи са убити, от нашите няма дори ранен. Другарите вземат богати трофеи: три картечници, 25 автомата, две бомбохвъргачки и 200 бомби, два камиона  - останалите биват запалени... Складовете на \"Гранитоид\" в Жабокрек, охранявани от шестима хитлеристи и 70-80 български войници, бяха нападнати от една чета, командвани от Бойко Изворски... Взривовете на бензиновите складове изпълват небето с червено сияние. Постройките, целите от дърво... пламват като борина. Пламъкът подгонва навън последните двама хитлеристи. Те се опитват да се сражават още, но това им струва животът. Боят, траял повече от час, утихва чак на мръкване... И така - във всички пунктове нашата акция завършва с пълна победа... Бяха избити 29 хитлеристи и петима народни врагове, пленени над 250 жандармеристи и войници, опожарени и унищожени големи складове с оръжие, бензин и храни, взети бяха богати трофеи: 11 картечници, 26 автомата, към 130 пушки много бомби и муниции. Акцията в Рилското корито е една от най-славните страници в историята на българското партизанско движение.", "date": "2019.03.28", "title": "Нацистите \"вълкодави\" и \"шумкарите\" в Жабокрек"}
{"url": "https://duma.bg/rayanear-s-redovni-poleti-mezhdu-sofiya-i-kiev-n188503", "text": "Нискотарифният авиопревозвач \"Райънеър\" (Ryanair) ще оперира по международната въздушна линия София - Киев - София. Решението е на Министерския съвет, съобщи правителствената информационна служба. Ирландският авиопревозвач е заявил готовност да започне да изпълнява редовни полети по линията от началото на април 2019 г. с честота два пъти седмично в сряда и неделя, е посочено в съобщението. Това ще допринесе за увеличаване на пътникопотока, което създава условия и за подобряване на свързаността между България и Украйна.", "date": "2019.03.28", "title": "\"Райънеър\" с редовни полети между София и Киев"}
{"url": "https://duma.bg/ludogorets-izgoni-radi-zdravkov-n188459", "text": "Лудогорец освободи треньора на дублиращия отбор Ради Здравков. Бившият национал и помощникът му в Разград Галин Иванов са подали оставки, които веднага са приети от шефовете на \"орлите\". Здравков остана без работа заради слабите резултати във Втора лига. След XXI кръг Лудогорец е 14-и от 16 отбора с 19 т. Здравков пое Лудогорец-2 през януари 2017 г. Мястото му временно зае Радослав Комитов, който е и директор на Детско-юношеската школа на клуба. Негов помощник ще е треньорът на Лудогорец U19 Тодор Живондов. Двамата ще дебютират в неделя при визитата на опашкаря Добруджа, воден от Емил Велев-Кокала.", "date": "2019.03.28", "title": "Лудогорец изгони Ради Здравков"}
{"url": "https://duma.bg/velikobritaniya-ofitsialno-otlozhi-brekzit-n188527", "text": "Великобритания официално отложи Брекзит. 441 депутати гласуваха \"за\" необходимите закони, които отлагат излизането от Европейския съюз след първоначално определената дата 29 март. 105 депутати бяха против отлагането. Поисканото от правителството на Великобритания отлагане на Brexit беше одобрено от Европейския съвет по-рано този месец. За да стане окончателно факт обаче, беше необходимо и потвърждението му от Камарата на общините на Великобритания. Депутатите преместиха досегашния краен срок за излизане от ЕС от 23:00 часа британско време на 29 март за 22:00 часа на 22 май или за същия час на 12 април.", "date": "2019.03.28", "title": "Великобритания официално отложи Брекзит"}
{"url": "https://duma.bg/datata-n188478", "text": "1868 - РАЖДА СЕ МАКСИМ ГОРКИ, РУСКИ ПИСАТЕЛ (УМИРА 1936 Г.). Рожденото му име е Алексей Максимович Пешков. Романът му \"Майка\" е класика в руската и световната литература. Създава легендарно-героични и романтични образи - \"Песен за сокола\", \"Песен за буревестника\" и др. Автор на пиеси, сред които \"На дъното\" и \"Васа Железнова\", на романа-епопея \"Животът на Клим Самгин\". 1887 - В КОПРИВЩИЦА СЕ РАЖДА ДИМЧО ДЕБЕЛЯНОВ, ПОЕТ (УМИРА 1916 Г.). Написал едни от най-хубавите елегии в българската поезия - \"Да се завърнеш в бащината къща\", \"Спи градът\", \"Помниш ли, помниш ли\", \"Аз искам да те помня все така\". Участва като подпоручик в Първата световна война. Загива в бой на 2 октомври 1916 г. близо до Демир Хисар. 1929 - В СОФИЯ СЕ РАЖДА ВЕРА МУТАФЧИЕВА, ПИСАТЕЛКА (УМИРА 2009 Г.). Историк - специалист по османска история, почетен член на БАН, академик. Автор на 30 художествени книги, между които \"Летопис на смутното време\", \"Книга за Софроний\", \"Предречено от Пагане\" и др. Лауреат на много отличия, включително Хердерова награда. Удостоена с орден \"Стара планина\" I степен. 1944 - НАЧАЛО НА БАЛВАНСКАТА БИТКА. Габровско-Севлиевският партизански отряд е обкръжен от големи полицейски части, но успява да пробие обръча. На 29 март сутринта отрядът е обстрелян от самолет югозападно от Балван, а впоследствие - наново обкръжен. Партизаните успешно пробиват обръча, но дават свидни жертви. 1971 - ЗАПОЧВА ПРОИЗВОДСТВОТО НА АВТОМОБИЛ ЖИГУЛИ, създаден на базата на италианския фиат-124. Първият автомобил е свален от конвейера на 19 април 1970 г. от италианския шеф-инструктор Бенито Гуидо Савоини. Исторически жигули е първият модел на лада с фирмено наименование ВАЗ-2101. В руския жаргон колата се нарича \"копейка\". От 1970 до 1984 г. ВАЗ произвежда около 3 млн. жигули. 1973 - МАРЛОН БРАНДО ОТКАЗВА ДА ПРИЕМЕ НАГРАДАТА \"ОСКАР\" като знак на протест срещу дискриминацията на коренното население в САЩ. След участието си в \"Кръстникът\", режисиран от Франсис Форд Копола, Брандо печели втори \"Оскар\" в кариерата си - за най-добра мъжка роля (Дон Вито Корлеоне). Не се явява обаче на церемонията, а изпраща актрисата индианка Сачийн Малкото перо. 1994 - УМИРА ЙОЖЕН ЙОНЕСКО, ФРЕНСКИ ДРАМАТУРГ И ПИСАТЕЛ ОТ РУМЪНСКИ ПРОИЗХОД (Р. 1909 Г.). Един от най-известните представители на т.нар. театър на абсурда заедно със Самюъл Бекет. Автор на пиеси, играни по цял свят - \"Плешивата певица\", \"Носорози\", \"Столовете\" и др. 2001 - УМИРА ВЪЛО РАДЕВ, РЕЖИСЬОР (Р. 1923 Г.). Оператор, сценарист и режисьор на незабравими български филми, сред които \"Крадецът на праскови\", \"Цар и генерал\", \"Осъдени души\", \"Адаптация\" и др. Носител на престижни награди и отличия, посмъртно е удостоен с орден \"Стара планина\" I степен.", "date": "2019.03.28", "title": "Датата"}
{"url": "https://duma.bg/doyde-vreme-za-trezvi-resheniya-n188481", "text": "- България продължава да е най-бедната държава в ЕС и не настига, а изостава. - Ръстът на БВП през последните години е около или малко над 3%, а за да настигнем развитите страни, е необходим ръст от 8-10%. - Вследствие на провала на трите енергийни проекта от \"Големият шлем\" българската икономика ще запада все повече поради неосигуреност с енергийни ресурси. - Чуждестранните инвестиции са намалели десет пъти през последното десетилетие. - България е държавата с най-високо неравенство в ЕС, една от причините за което е упоритото нежелание на управляващите да премахнат плоския данък и да въведат прогресивна скала на облагане, както е във всички развити страни в Европа и света. - България преживява тежка и засега необратима демографска катастрофа. - Безработицата в правителствените статистики не показва реалното положение, защото тя би била катастрофално висока, ако емигриралите над милион български граждани се завърнат да търсят препитание в страната. - Здравеопазването се намира в перманентна криза, която все повече се задълбочава. - Корупцията се е превърнала в раково заболяване, обхванало държавния апарат и институции на всички нива. - Съдебната система отдавна не е независима и е поставена на подчинение и обслужване на управляващите. - Свободата на словото и печата в България е на рекордно ниско ниво не само спрямо другите в ЕС, но и на световно ниво. - България няма изявена и последователна външна политика, чиято първа цел да бъде защитата на националните интереси. Докато страни от ЕС като Гърция, Германия, страните от Вишеградската четворка безкомпромисно защищават националните си интереси, България безропотно изпълнява и такива решения, налагани и от Брюксел, които са ущърб на политическите и икономическите интереси на страната ни. Всичко това се случва през последните десет години на управление на партията ГЕРБ (с малки прекъсвания), на нейния лидер Бойко Борисов и обслужващите я открито или прикрито други партийни формирования, на които ГЕРБ предлага високи постове в управлението на държавата или обслужва техни интереси. И макар формално държавното управление да е поверено на партията ГЕРБ (и нейните придружени послушни формирования), държавата се управлява еднолично от лидера й Бойко Борисов в стила на някогашното управление на Тодор Живков, с всичките отрицателни последици за държавата от това. Това положение на нещата е нетърпимо. Промяната е повече от необходима, тя е неотложна, става дума за съдбата на България, за нейното бъдеще. Но тази промяна не е гарантирана, тя няма да дойде сама, само защото ГЕРБ се проваля като управляваща партия. За да се отнеме властта от ГЕРБ,  която да спечели парламентарните избори.   Единствената и реална опозиционна партия с такава възможност е Българската социалистическа партия. Историята на прехода показва, че БСП имаше нееднократно шанса да управлява успешно, на два пъти в коалиции, но тя не съумя да се възползва от предоставените й възможности. Нейните загуби бяха и загуби за България. Големият въпрос сега е дали се е поучила от грешките си. Фактите за съжаление показват, че засега спадането на доверието в ГЕРБ не се прелива в нарастване на процента на хората, които биха гласували за БСП на избори. Причините за това следва да бъдат своевременно и сериозно анализирани. Очевиден факт е, че БСП засега все още не се очертава като партия, която би могла да спечели самостоятелно изборите с необходимата преднина, така че да състави свое жизнеспособно правителство. Изводът е, че БСП трябва та търси подкрепата на всички политически сили и  Но засега според мен БСП, изглежда не съумява да стори това. Тя все още е във вражда с някои от тези сили и формирования. А моментът е съдбоносен, ако БСП претърпи провал, ГЕРБ ще продължи да управлява  държавата с всичките съдбоносни последици за страната.  През ноември 1932 г. в Германия се провеждат парламентарни избори. Националсоциалистическата партия има два много сериозни противника - Социалдемократическата партия и Комунистическата партия. Под влиянието на Коминтерна, в който властва думата на Сталин, социалдемокрацията в Европа е обявена за главен враг на комунистическите партии и в Германия те враждуват. На изборите нацистите печелят 11 377 021 гласа, Социалдемократическата партия - 7 248 901, и Комунистическа партия - 5 980 239. Социалдемократите и комунистите биха събрали общо 13 229 гласа - с 2 млн. повече от нацистката пария. Ако те се бяха обединили, Хитлер нямаше да дойде на власт. Подобно положение се наблюдава и в историята на България. В началото на 20-те години на миналия век Комунистическата партия е не само във вражда със социалдемократите, но и с управляващата земеделска партия на Ал. Стамболийски, чиято власт комунистите приемат като власт на \"селската буржоазия\". Когато става деветоюнският преврат, комунистическата партия не подкрепя селските вълнения, които са жестоко потушени и след това властта на Александър Цанков се справя със Септемврийското въстание, неподкрепено от социалдемократите. В страната настъпва дълъг и мрачен период на управление на един фашизиран режим, който избива цвета на българската интелигенция.   Това са уроци, които заслужават да бъдат взети предвид от БСП. Мисля, че отцепването на част от социалистите под формата на партийното формирование АБВ беше резултат от ограничаването на възможностите на Георги Първанов след годините като президент да се завърне като политически деец в партията и да оспори лидерството на тогавашния й председател Сергей Станишев. По подобен начин настъпи разрив и в отношенията на ръководството на партията и група авторитети в БСП, а зад всичките тях стоят български гласоподаватели, привърженици на лявата идея, чиито гласове трябва да бъдат привлечени. Същото се отнася и до Българският земеделски съюз \"Ал. Стамболийски\". Може и да не са известни причините за излизането на лидера на земеделците Спас Панчев от парламентарната група на левицата, но тази партия стои вляво от центъра и нейните гласове също трябва да бъдат привлечени в общия фронт срещу управлението на ГЕРБ. БЗНС \"А. Стамболийски\" обаче вече не е разглеждана като възможен коалиционен партньор на БСП, което ще принуди тази партия да търси други политически партньори. По мое мнение, необходимо е да се поддържа диалог и с партията на Волен Сидеров \"Атака\". Партията му може и да търпи забележки по националистическа линия, но много елементи от платформата й съвпадат с такива от платформата на БСП. Трябва да е ясно и нещо друго: всяка коалиция с ДПС по вече всеизвестни причини ще бъде неморална и пагубна за социалистическата партия. С една дума, настъпило е време за трезви преценки, за необходими компромиси, за взимане на важни решения и избор на нов подход към всички политически сили и изявени личности вляво от центъра.  И бих добавил - време е парламентарната група да се върне в парламентарната зала. Сега е моментът депутатите на БСП да поискат да бъде създадена парламентарна комисия за разследване на един от най-големите корупционни скандали в последните години, свързани с търговията с влияние, неморални и подсъдни сделки с имоти от страна на видни управляващи. Това, което искаше да докаже БСП с излизането си от парламента, вече е доказано. С отсъствието си от парламента БСП затруднява управляващата партия, но едва ли ще предизвика по този начин предсрочни парламентарни избори, за които може би още не е достатъчно подготвена. Нека не се забравя, че парламентът е най-важната арена за политическото противоборство с главния противник - ГЕРБ. И не е в нейна полза да се лишава от възможностите, които й дават в това отношение парламентарната трибуна и механизмите на парламента.", "date": "2019.03.28", "title": "Дойде време за трезви решения"}
{"url": "https://duma.bg/asya-gardeli-n188462", "text": "Чаровната дама с неповторимо излъчване, обаятелност и деликатност, за която икономическите дебри са много повече от статистика, ще приема поздрави от близо и далече. Мила Ася, нека италианското слънце да те целуне от нас! Пожелаваме ти здраве, бляскави утрини, сияйни дни и скъпоценни вечери. И ние, и читателите на ДУМА очакваме с нетърпение твоите вълнуващи разкази и впечатления. Наздраве! От колегите", "date": "2019.03.28", "title": "АСЯ ГАРДЕЛИ"}
{"url": "https://duma.bg/velikdenski-kontsert-prevzema-bivshe-kino-n188463", "text": "Великденски концерт с българска народна музика организират за малки и големи на 18 април в София. В бившето кино \"Освобождение\" в навечерието на празника ще накарат да заиграят сърцата на всички обичаните изпълнители Ивайло Герасимов, Райко Кирилов, Володя Стоянов, Благовест Бичаков, Светла Дукатева, Цвети Веселинова, Александър Александров-Алекс, оркестър \"Шевица\" и ансамбъл \"Хоро\". Билетите за концерта (на цени от 15 и 20 лв.) вече са в продажба в мрежата на Ивентим, на касите на НДК, зала \"България\", бензиностанции ОМV, \"Office one superstore\" и верига книжарници \"Orange\". Лъч светлина, много усмивки и добро настроение обещават организаторите.", "date": "2019.03.28", "title": "Великденски концерт превзема бивше кино"}
{"url": "https://duma.bg/zhulieta-koycheva-gostuva-s-zhivopis-i-risunki-v-hg-dobrich-n188475", "text": "Самостоятелна изложба - живопис и рисунки, на младата художничка Жулиета Койчева бе открита в ХГ Добрич. Тя представя 16 работи в голям формат - 14 живописни платна и 4 рисунки. \"Баланс\", \"Семейство\", \"В търсене на пътя\", \"Прегръдката\", \"Само един-единствен\", \"Вакханалия\" са част от имената на тези творби, в които човешката фигура изпълва пространството, в различни, излъчващи драматизъм състояния. Художничката споделя, че е мотивирана да работи с човешкото тяло, \"чиято гъвкавост може да се използва като конкретен израз на емоционално състояние. \"Аз възприемам телата в моите композиции по начина, по който хореографите формират пространството чрез телата, изразявайки някакво състояние. Тези дни малко хора оценяват духовното; културата е материализирана и е сведена до популярни ценности като обяви за стоки за домакинството. В днешно време искам да бъда смела и да поема риска да се изразявам свободно като човек, който се опитва да е чувствителен към заобикалящия го свят. Не желая да съм консуматор, който приема нещата за даденост. Бих желала да предам послание към тези, които усещат духовното\", споделя художничката. Койчева е завършила бакалавърска степен в НХА, специалност керамика, и магистратура, специалност графика. Член е на Съюза на българските художници от 2012 г. В периода 2013-2016 г. е докторант към катедра \"Скулптура\". През 2006 г. получава награда за висока професионална изява в учебната и свободната рисунка в конкурс за рисунка \"110 години НХА\"; първа награда - за натюрморт в конкурс за живопис \"Марин Георгиев Устагенов\"; галерия \"Академия\" в София. През 2006 г. открива самостоятелна изложба \"Спомени и настроения на един студент\" в ХГ \"Елена Карамихайлова\" в Шумен.", "date": "2019.03.28", "title": " Жулиета Койчева гостува с живопис и рисунки в ХГ Добрич"}
{"url": "https://duma.bg/oblyakoha-statui-na-goli-rusalki-n188465", "text": "В индонезийски развлекателен парк голите гърди на статуи на русалки бяха облечени със златни бюстиета. Администрацията на парка обясни стореното като защита на традиционните източни ценности. Русалките с голи гърди се намират в парка Ancol Dreamland в Джакарта през последните 15 години, поради което внезапното решение за нова мода в одеждите им изуми много хора. Има и предположения, че става дума за натиск отвън. Но от управата на парка обясниха, че решили още преди година да прикрият \"срамотиите\" на статуите. \"Намираме се в процес на преформатиране на мястото в семеен парк за развлечения\", уточни пред Би Би Си представителят на Ancol Dreamland - Рика Ластари. Авторката на скулптурите Долороса Синага смята, че администрацията на парка просто е лишила посетителите от възможността да се любуват на красотата на изкуството. В миналото различни статуи са ставали обект на действия поради особеното отношение на представители на консервативните среди. Например през 2016 г. по време на визита в Италия на иранския президент Хасан Рухани в музей в Рим прикрили голите антични скулптури. В социалните мрежи иранци с ирония благодариха на Италия за \"спасение на исляма\".", "date": "2019.03.28", "title": "Облякоха статуи на голи русалки"}
{"url": "https://duma.bg/vsichko-e-svarzano!-n188482", "text": "Много добре са ни дресирали в тези 30 години. Да скачаме през обръчи и огън, да точим лиги, като светне червената лампичка, и да стоим мирно, когато ни кажат. И най-вече - да виждаме само кокала или камшика, но никога ръката зад тях! Нямам думи за хора, които тези дни пишат във фейсбук, че да сме оставили апартаментите на мира, те не се интересували от това, а от смяната на касовите апарати, защото това убивало бизнеса. Не, не това убива бизнеса - ВИЕ САМИ СЕ УБИВАТЕ С МАЛОУМИЕТО СИ! Толкова ли не можете да разберете причинно-следствените връзки между това да ви управляват шайка безмозъчни, посредствени, нагли престъпници и това, което се случва в живота ви. Вие не сте в клетка, изолирана от света! И ако пеперуда размаха криле някъде, във вашия живот ще се случат доста неприятни неща. И апартаментите са свързани и с касовите апарати, и с бизнеса, и с пенсиите, и със заплатите, дори с това, че СТЕ ЗАБРАВИЛИ ДА МИСЛИТЕ! Защото, за да се съберат пари за ТЕХНИТЕ АПАРТАМЕНТИ, те са дошли от ВАШИТЕ ПАРИ! От парите, които се печелят от всяка поредна смяна на касовите апарати, от това, че пенсиите умишлено се държат на минимум, за да има достатъчно за кражби от държавния бюджет, от това, че постоянно се променя законодателството така, че постоянно да сте в нарушение и да плащате, да плащате, да плащате... Всичко е свързано! И докато не видите ръката зад камшика и кокала, ще си останете само скачащи през обръчи кастрирани и проскубани лъвове!                                      ", "date": "2019.03.28", "title": "Всичко е свързано!"}
{"url": "https://duma.bg/diyp-zoun-prodzhekt-obikalya-stranata-s-80-minutno-hit-shou-n188466", "text": "Една от най-популярните български групи - \"Дийп зоун проджект\" (Deep Zone Project ), представя на клубното си турне в страната 80-минутно шоу. По време на обиколката \"BG Power\" ще звучат най-популярните хитове на музикантите, ремикси на златни родни класики, както и съвсем нови песни от предстоящия албум на формацията. Фокусът ще бъде и към най-актуалната композиция \"Българка\". \"Такова лайв шоу не сте чували и виждали, така че изхвърлете всякакви предубеждения и задръжки и просто елате на някои от партитата\", призовават от групата. \"Дийп зоун проджект\" ще е в състав: Ева Мария (вокал), Danny Dimitroff (китара) и създателят на проекта DJ Dian Solo. Фронтменът със сигурност ще заложи на уникалните си миксове от мелодичен хаус, българска музика, хип-хоп/трап, поп и авторски ремикси на световни хитове. След като на 22 март разтърсиха Moda Bar My Place във Варна, предстоят участия в Хасково - 29 март, Club Sense; Пазарджик - 30 март, Club Zappa; Шумен - 5 април, Club Colloseum; Пловдив - 6 април, Planet club; Стара Загора - 13 април, Club Select; Габрово - 19 април, Tao club; Плевен - 20 април, Club Underground; Варна - 25 април, Planet club; Свиленград - 27 април, The Place; Добрич - 10 май, Club Bacardi; Каварна - 11 май, Club Makoma; Велико Търново - 17 май, Vogue live club; София - 18 май, Planet club; Сандански - 24 май, Cacao club; Велинград - 25 май, Club Rich; Бургас - 31 май, Club Deja Vu. \"Очаквайте и още!\", споделиха от групата.", "date": "2019.03.28", "title": "\"Дийп зоун проджект\" обикаля страната с 80-минутно хит шоу"}
{"url": "https://duma.bg/apartamentat-vechniyat-izkusitel-na-vlastta-n188480", "text": "Дълбоко ще сбърка всеки, който твърди, че \"апартамент гейт\" е една от запазените марки на ГЕРБ. Напротив, апартаментите са били вечният изкусител на властта. Като по правило всеки, който се е докопвал до нея, е гледал първо да се облажи, а след това евентуално да мисли за народните дела. Това правило е важало и преди 10 ноември, но през последните 30 години то придоби епидемични размери, които бяха съчетани с голяма доза цинизъм. Едва ли някой вече си спомня, че едно от основните обвинения срещу бившия държавен ръководител Тодор Живков по прочутото Дело №1 бе свързано с факта, че докато е бил начело на държавата в продължение на над  30 години, е дал около 150 апартамента на видни българи, предимно представители на културата и изкуството. Ситуацията с нищо не се промени и след дворцовия преврат у нас. През януари  на 1990 г., когато бе сформирана и започна да заседава т.нар. Кръгла маса, едно от първите изисквания, които постави зараждащата се опозиция, бе  на нейни представители да се дадат  апартаменти и софийско жителство. Те ги получиха в новостроящ се блок на бул. \"Шипченски проход\" срещу Първо РПУ на МВР. След това започна раздаването на луксозни апартаменти от контингента на Бюрото за осигуряване на дипломатическия корпус(БОДК). Тогавашният премиер Андрей Луканов се поддаваше на натиска на всякакви нововъзникващи \"опозиционни\" организации. Затова почти не минаваше заседание на правителството, на което да не се одобряваше поредният списък с \"правоимащи\".  По-късно, през 2000 г., 113 жилища на бившото БОДК - сега Изпълнителна агенция \"Дипломатически имоти в страната\", бяха прехвърлени на различни министерства и ведомства с решение на правителството. Други 134 апартамента, в които живееха главно бивши служители на Министерството на външните работи, бяха прехвърлени на областния управител на София. Останалите 113 жилища бяха дадени на тогавашни величия - настоящи и бивши висши чиновници. В служебни жилища например живееха шефовете на разузнаването и контраразузнаването Димо Гяуров и Атанас Атанасов, сегашен лидер на ДСБ и борец за правда Атанас Атанасов, бившият директор на НСБОП Кирил Радев. Наемите в такива апартаменти, които са главно в кварталите \"Изток\", \"Слатина\" и \"Редута\", са 3-4 пъти по-ниски от пазарните. За жилище от 146 кв. м спецнаемателите плащаха 75 лв., за апартамент от 108 кв. м - 60 лв.  Ето един типичен пример. Според публикации в медиите  на следващата година Атанас Атанасов, тогава шеф на Национална служба \"Сигурност\" при управлението на СДС, си е купил огромен апартамент от близо 180 кв. м на престижната ул. \"Фредерик-Жулио Кюри\" в столицата. Поне половината от цената е платена с компенсаторки. Четири години по-късно министърът на вътрешните работи от правителството на Симеон Сакскобургготски - Георги Петканов, потвърждава данните. \"Атанасов е купил жилище с компенсаторки и е ощетил държавата поне със 108 000 лв.\", съобщава МВР-министърът. По думите му човекът на Иван Костов е платил 7000 лв. за ведомствения апартамент. Според публикациите от 2001 г. жилището е оценено от МВР по пазарни цени на 100 000 лв. Това прави по около 300 долара за квадратен метър. Данъчната му оценка обаче е 30 хил. лв. Експерти по недвижими имоти смятат, че в онзи момент жилището би трябвало да струва 120 хил. лв. при това с отстъпките за овехтяване и с предимството, че е ведомствен апартамент. За \"простосмъртните\" чиновници списъците на хората, които получаваха апартаменти от държавния фонд, се обявяваха по последните етажи в сградата на Министерския съвет, далеч от журналистически погледи. Първият апартаментен скандал избухна през 1992 г., когато стана ясно, че тогавашният премиер Димитър Попов се е сдобил с огромен апартамент от контингента на БОДК. Последваха съдебни дела. Според съдебното решение придобивката трябваше да му бъде отнета, но за това дали има действия в тази посока историята мълчи. Всъщност апартаментен скандал имаше и по-рано. Той бе свързан с премиера Андрей Луканов, но при него ставаше дума за отнемане, а не за придобиване на апартамент на култовата ул.\"Латинка\" в столичния квартал \"Изток\". После заедно със СДС дойде и времето на компенсаторките. Това са хартийките, които получиха реститутите, чиито къщи магазини и фабрики не можеха да бъдат върнати в реални граници. В един момент се оказа, че раздадените компенсаторки са много повече, отколкото е цената на собствеността, която не може да се възстанови. Освен това тогавашният парламент задължи със закон правителството да направи списък на жилищата, които ще се продават с компенсаторни инструменти. Подобен списък така и не се появи на бял свят. Просто на практика властниците създадоха привилегия, чрез която те и близките им можеха да пазаруват евтини жилища. От нея се възползва и министърът на правосъдието в правителството на Иван Костов Теодосий Симеонов. През лятото на 2001 г., когато на власт дойде НДСВ, стана ясно, че правителството на Костов е раздало стотици жилища срещу хартийки. В първите дни на тогавашния парламент \"Коалиция за България\" настоя за  създаването на временна анкетна комисия, която да провери дейността на Министерския съвет, на премиера и министрите за времето от 17 април до 5 юли 2001 г., когато кабинетът управляваше без контрол от страна на парламента. В мотивите на проекторешението бе записано тъкмо раздаването на апартаменти срещу компенсаторни записи. Целта бе да се разкрие механизмът, по който кабинетът на Костов е престъпвал закона, и да се помогне на новото правителство да се предпази от изкушенията на властта. Председателят на парламента тогава Огнян Герджиков обаче не постави на гласуване проекторешението. А когато процедурните трикове се изчерпаха и проектът все пак бе подложен на гласуване, той бе подкрепен само от левицата. За създаването на анкетна комисия гласуваха и трима от НДСВ, но това не бяха Цеков, Кошлуков и Севлиевски, пише тогавашният депутат от левицата Иво Атанасов. Две години след това гръмна  скандалът с харизаните и от жълтото правителство апартаменти. Тогава се разбра за поредните  \"напазарувани\" евтино държавни апартаменти от висши чиновници. В списъка се оказаха двама действащи министри - регионалният Валентин Церовски и на държавната администрация Димитър Калчев, един бивш - Неждет Моллов, главният секретар на Министерски съвет Севдалин Мавров, шефката на правителствения пресцентър Цветелина Узунова, бившата парламентарна секретарка на Симеон и после депутатка Гадар Хачикян, зам.-шефът на парламента Юнал Лютфи, софийският областен управител Росен Владимиров. Освен това се оказа, че главният секретар на външно министерство Яшарали Ахмед си е купил четиристайно жилище от 173 кв. м на бул. \"Жолио Кюри\" в края на 2004 г. само срещу 54 058 лв. Пазарната му стойност е пет пъти по-висока. Почти на безценица е взела апартамент и шефът на дирекция \"Обществени поръчки\" в МВнР Тюркян Мехмед. Той е от 98,6 кв. м в елитния квартал \"Витоша\" и струва едва 50 271 лв. Трябваше да се спасява положението. За целта Даниел Вълчев и негови колеги от царската група внесоха законопроект за промяна на Закона за държавната собственост, според който ведомствените апартаменти и другите имоти, частна държавна собственост, трябва да се продават чрез публични търгове, в които ще могат да участват всички граждани, а не само работещите в държавната администрация. В поправките е записано, че първоначалната тръжна цена на съответния имот не може да бъде по-ниска от неговата данъчна оценка. Целта е да се гарантира интересът на държавата и да не се допусне облагодетелстване на определени лица, се сочи в мотивите.  Като реакция на случващото се премиерът Сакскобургготски разпореди проверка на сделките с жилищния фонд на МС. От над 60 случая бяха оповестени 7 нарушения, сред които сделките с Калчев, Моллов, Мавров, Узунова и Хачикян. Единствено депутатката обяви, че е готова да върне взетия от нея 100 кв. м апартамент за малко над 30 000 лв., ако държавата й го поиска. Симеон се отказа да праща новодомците на съд, за да ги принуди законово да доплатят евтините апартаменти, какъвто вариант бе предложила оглавяваната от зам.-правосъдния министър Меглена Тачева комисия. Последно от МС съобщиха, че областният управител трябва да възложи изготвянето на нови оценки на продадените апартаменти и новодомците да доплатят по тях. Росен Владимиров обаче изрази съмнение, че има законова възможност да стори това. Междувременно тогава депутатите от кръга \"Новото време\" внесоха в парламента поправки в закона за държавната собственост, според които в 6-месечен срок новодомците трябва да доплатят жилищата си по реалната пазарна цена или да ги върнат на държавата. Всичко обаче остана само като добри намерения. През 2009 г. ГЕРБ дойде за първи път на власт. Още тогава като вътрешен министър Цветан Цветанов декларира шестте си апартамента. Незнайно защо обаче никой не им обърна внимание. Скандалът избухна година по-късно с поредната декларация на шефа на МВР. Започнаха  проверки срещу дясната ръка на Бойко Борисов. Тогава шеф на НАП бе Красимир Стефанов, който се опита да замаже положението, след като Цветанов даде смехотворното обяснение, че е купил жилищата с финансовата помощ на тъста и тъщата си. За награда Стефанов получи депутатско място в групата на ГЕРБ.   Според медийни публикации отпреди 8 години става ясно, че през 2004 г. бащата на Десислава и тъст на Цветан Цветанов получава пенсия от 139 лв., която през 2009 г. става 235 лева. Неговата съпруга пък се разписва през 2004 г. срещу 107 лв., а през 2009 г. вече взема 210 лева. Васил Георгиев си докарва допълнителни доходи, като продължава да работи, въпреки че е пенсионер. През 2004 г. за това той е бил възнаграждаван със 125 лв., а през 2009 г. - с 250 лв. Получените средства от пенсия и трудовото възнаграждение на двамата за проверявания период са 35 724 лв. Според данни на НСИ по онова време тези пари трудно биха стигнали на едно двучленно семейство да живее нормално. Сериозно впечатление правят и банковите сметки на Георгиеви. Те са общо 13 - бройка, необичайна за обикновени пенсионери. Тези дни е в разгара си нов апартаментен скандал, в който е замесен Цветан Цветанов. Има твърдения, че умните хора се учат от грешките си, а глупавите ги повтарят. От кои е шефът на парламентарната група на ГЕРБ, нека всеки сам си обясни. Имотите на Ахмед Доган са отделна тема.", "date": "2019.03.28", "title": "Апартаментът - вечният изкусител на властта"}
{"url": "https://duma.bg/koreyski-spektakal-v-mladezhkiya-teatar-n188470", "text": "Концертът \"Орисия\" ще се състои на 29 март от 19 ч. в Младежкия театър \"Николай Бинев\" с вход свободен. Самулнори е един от най-представителните фолклорни жанрове на корейската музика. Самул нори означава изпълнение на четири предмета, като четирите ударни инструмента, с които се изпълнява сагуенг-гуари - малък гонг, джинг - по-голям гонг, джангу и бук - видове барабани. Концертът \"Орисия\" е организиран от \"Самулнори Со Йънг\", фолклорен състав, основан през 2016 г. в София от Ким Со Йънг, преподавател в катедра \"Кореистика\" към СУ, а в момента в него участват корейци, които живеят в България, и български студенти. В програмата: традиционни корейски перкусии, изпълнение на детския хор към Корейското училище в София, К-поп и др.", "date": "2019.03.28", "title": "Корейски спектакъл в Младежкия театър"}
{"url": "https://duma.bg/lyubo-kirov-i-svilen-noev-peyat-dueti-s-nina-nikolina-n188471", "text": "Любо Киров и Свилен Ноев са специални гости във втория концерт \"Нина Николина Live\" на 29 март в \"София лайв клуб\". Нина Николина и Свилен Ноев ще представят акустично изпълнение на хит сингъла на група \"Остава\" - \"Мъничко човече\", преплетен с \"Руфинка болна легнала\". Емблематичното име на родната поп и рок сцена Любо Киров в дует с Нина Николина ще чуем с \"Море пиле, славей пиле\" в аранжимент на етноджаз формацията. На сцената ще се качат виртуозните музиканти Калин Вельов - барабани и перкусии, Мартин Ташев - тромпет и вокал, Ясен Велчев - клавишни, Таня Първанова - вокал. Концертът е с ефектна мултимедия.", "date": "2019.03.28", "title": "Любо Киров и Свилен Ноев пеят дуети с Нина Николина"}
{"url": "https://duma.bg/dzhokovich-otpadna-v-mayami-n188458", "text": "Световният №1 в тениса Новак Джокович  отпадна на \"Мастърс\" турнира в Маями. Сърбинът загуби на 1/8-финал от Роберто Баутиста Агут (Исп, №21) с 6:1, 5:7, 3:6 за 2:32 часа. Ноле преследваше седма титла във Флорида, но след загубата призна, че има проблеми извън корта, които му пречат на подготовката.", "date": "2019.03.28", "title": "Джокович отпадна в Маями"}
{"url": "https://duma.bg/berbatov-e-51-vi-mezhdu-nay-velikite-v-angliya-n188451", "text": "Едно от най-авторитетните английски издания \"Индипендънт\" започна поредица от 100-те най-велики футболисти, играли във Висшата лига. Още не са разкрити челните позиции, но са посочени футболистите от 41-во място. Димитър Бербатов, който направи сериозна кариера с екипите на Тотнъм, Манчестър Юнайтед и Фулъм, беше класиран от експертите на изданието на 51-ва позиция. Тази подредба се изработва под експертното мнение на над 200 журналисти от \"Индипендънт\", като всеки подрежда своето Топ 100, накрая се събират точките за всички и се определя крайният вид на класацията, който ще стане ясен след няколко седмици. \"Бербатов е играч, чиято класа беше предопределена от нечовешката елегантност в играта му и тоталната елиминация на всяко ненужно движение на терена. Имаше проблеми в първите си няколко мача за Тотнъм, но после намери ритъма си, което му позволи да премине в Манчестър Юнайтед за рекордна тогава сума. Спечели две титли със Сър Алекс начело, преди да завърши кариерата си в Англия с екипа на Фулъм. Той е може би най-неразбраният футболист в цялата история на Висшата лига и със сигурност е един от най-подценените\", написа \"Индипендънт\" за него. ", "date": "2019.03.28", "title": "Бербатов е 51-ви между най-великите в Англия"}
{"url": "https://duma.bg/predstavyat-noviya-roman-na-vlado-trifonov-v-plovdiv-n188472", "text": "Издателство \"Жанет 45\" представя в Пловдив Владо Трифонов с романа \"Суета, суета\" с думи за книгата на Божана Апостолова. Литературната вечер е днес, 28 март, от 19 ч. във Vintage house в Пловдив, ул. \"Гладстон\" 15 (етаж 1, в Дома на културата \"Борис Христов\"). Авторът е журналист, преводач, автор на публицистика и есеистика, публикувана в българската и чуждестранната преса и специализирани издания; сценарист и режисьор на документални филми с международни участия и признания; носител на национални и задгранични награди за поезия и проза, кинодокументалистика и фотография и др.", "date": "2019.03.28", "title": "Представят новия роман на Владо Трифонов в Пловдив"}
{"url": "https://duma.bg/chuy-shturtsite-na-tatyana-popova-e-otkritie-na-konkursa-hermes-n188473", "text": "Интересът към деветия Национален литературен конкурс \"Хермес\" в категория проза беше много голям. В него се включиха млади български писатели от цялата страна. Общият брой на получените ръкописи беше 54. От тях 34 романа, а останалите - сборници с разкази, новели и есета, научи ДУМА от Десислава Добрева, мениджър ВО на издателството. Авторитетното жури в състав: председател - писателят Владимир Зарев, и членове - литературният критик Младен Влашки и програмният директор на ИК \"Хермес\" Валентин Георгиев, единодушно гласува за романа \"Чуй щурците\" от Татяна Попова, определяйки го за откритие на конкурса. Книгата ще бъде издадена в навечерието на 24 май. Татяна Попова е родена през 1991 г. В момента е учителка в 18 СУ \"Уилям Гладстон\". \"Чуй щурците\" е дебютният й роман.", "date": "2019.03.28", "title": "\"Чуй щурците\" на Татяна Попова е откритие на конкурса \"Хермес\""}
{"url": "https://duma.bg/i-atanas-golomeeev-vliza-v-zalata-na-basketbolnata-slava-n188452", "text": "Легендата на българския баскетбол Атанас Голомеев - Змея ще бъде приет в Залата на славата. 71-годишният ветеран ще стане вторият български играч с подобно признание след Ваня Войнова, която бе приета посмъртно през 2007 г. В нея са увековечени и други двама българи - съдиите Артеник Арабаджиян и Валентин Лазаров.  \"Залата на славата на FIBA е олтар, посветен на удивителните хора, които положиха основите на глобалния баскетбол от създаването му до славата му в днешни дни. Залата се опитва да е уникална международна институция, която промотира и припомня за успехите на баскетбола по цял свят и приема велики мъже и жени от всички епохи, които са били активни и забележителни по пътя за развитието на нашия спорт. Вашите изключителни постижения като национален състезател на България, с две титли на най-добър реализатор в 5 участия на Евробаскет, а също и безбройните ви постижения в професионалния баскетбол допринесоха за израстването на играта във вашата страна и по света\", е отбелязано в писмото от генералния секретар на FIBA Андреас Заклис до Голомеев, изпратено до БФ Баскетбол. Церемонията ще се състои на 30 август в хотел \"Шератон\" в Пекин в навечерието на 17-ия Баскетмондиал в Китай (31 август - 15 септември). \"Това е един вид канонизиране. Чудесно е, хубаво е. Да влезеш в историята е по-добре отколкото да не влезеш. В България един от големите проблеми е, че нямаме нито държавна, нито родова, нито дори семейна памет. Това го няма никъде в цивилизования свят, а тук се случва с пълна сила”, коментира Голомеев.", "date": "2019.03.28", "title": "И Атанас Голомееев влиза в Залата на баскетболната слава"}
{"url": "https://duma.bg/kvalifikatsii-za-evro-2020-n188464", "text": "   Хърихейн (36);   1:0 Фройлер (19) 2:0 Джака (66) 3:0 Емболо (76) 3:1 Йоргенсен (84) 3:2 Гиткяер (88) 3:3 Далсгор (90+3).   3. Дания 1 4. Гибралтар 0 5. Грузия 0. III кръг: 7.06: Грузия - Гибралтар; Дания - Ейре.  Мората (31 и 73);   1:0 Йонсен (41) 2:0 Кинг (59) 2:1 Клаесон (70) 2:3 Куайсон (87 и 90+1) 3:3 Камара (90+7);   1:0 Деач (26)   3:1 Давидсен (40-д) 4:1 Пушкаш (63).   3. Румъния 3 4. Малта 3 5. Норвегия 1 6. Фар. о-ви 0. III кръг: 7.06: Фар. о-ви - Испания; Норвегия - Румъния; Швеция - Малта.    0:1 Йенсен (14) 0:2 Сойри (78);   1:0 Вишчъ (10) 2:0 Пянич (15) 2:1 Фортунис (64-д) 2:2 Коловос (85);  1:0 Сенси (17) 2:0 Верати (32) 4:0 Куалярела (35-д и 45+2-д) 5:0 Кийн (70) 6:0 Паволети (77).   3. БиХ 4 4. Финландия 3 5. Армения 0 6. Лихтенщайн 0. III кръг: 8.06: Армения - Лихтенщайн; Финландия - БиХ; Гърция - Италия. Чехия - Бразилия 1:3; Гибралтар - Естония 0:1; Япония - Боливия 1:0; Южна Корея - Колумбия 2:1; ОАЕ - Сирия 0:0; Ирак - Йордания 3:2; Кот д'Ивоар - Либерия 1:0; Нигерия - Египет 1:0; Мароко - Аржентина 0:1; Сенегал - Мали 2:1;  Алжир - Тунис 1:0.", "date": "2019.03.28", "title": "Квалификации за Евро 2020"}
{"url": "https://duma.bg/rezultati-n188455", "text": "II кръг Група D: Ейре - Грузия 1:0 Хърихейн (36); Швейцария - Дания 3:3 1:0 Фройлер (19) 2:0 Джака (66) 3:0 Емболо (76) 3:1 Йоргенсен (84) 3:2 Гиткяер (88) 3:3 Далсгор (90+3). 1. Ейре 6 т. 2. Швейцария 4 3. Дания 1 4. Гибралтар 0 5. Грузия 0. III кръг: 7.06: Грузия - Гибралтар; Дания - Ейре. Група F: Малта - Испания 0:2 Мората (31 и 73); Норвегия - Швеция 3:3 1:0 Йонсен (41) 2:0 Кинг (59) 2:1 Клаесон (70) 2:3 Куайсон (87 и 90+1) 3:3 Камара (90+7); Румъния - Фарьорски острови 4:1 1:0 Деач (26) 3:0 Кешерю (29 и 33) 3:1 Давидсен (40-д) 4:1 Пушкаш (63). 1. Испания 6 т. 2. Швеция 4 3. Румъния 3 4. Малта 3 5. Норвегия 1 6. Фар. о-ви 0. III кръг: 7.06: Фар. о-ви - Испания; Норвегия - Румъния; Швеция - Малта. Група J: Армения - Финландия 0:2 0:1 Йенсен (14) 0:2 Сойри (78); Босна и Херцеговина - Гърция 2:2 1:0 Вишчъ (10) 2:0 Пянич (15) 2:1 Фортунис (64-д) 2:2 Коловос (85); Италия - Лихтенщайн 6:0 1:0 Сенси (17) 2:0 Верати (32) 4:0 Куалярела (35-д и 45+2-д) 5:0 Кийн (70) 6:0 Паволети (77). 1. Италия 6 2. Гърция 4 3. БиХ 4 4. Финландия 3 5. Армения 0 6. Лихтенщайн 0. III кръг: 8.06: Армения - Лихтенщайн; Финландия - БиХ; Гърция - Италия. Чехия - Бразилия 1:3; Гибралтар - Естония 0:1; Япония - Боливия 1:0; Южна Корея - Колумбия 2:1; ОАЕ - Сирия 0:0; Ирак - Йордания 3:2; Кот д'Ивоар - Либерия 1:0; Нигерия - Египет 1:0; Мароко - Аржентина 0:1; Сенегал - Мали 2:1;  Алжир - Тунис 1:0. Футбол по Диема спорт 20.00 \"Преди кръга\" в Първа лига по БНТ 3 Баскетбол 18.55 Левски ЛУКойл - Балкан по Макс спорт 1 Тенис 21.00 \"Мастърс\" в Маями по Ф+ 19.00 Турнир в Маями (жени) по Евроспорт 1 Колоездене 16.45 Обиколка на Каталуния (IV етап) по Евроспорт 2 16.00 Брюж - Де Пан - Коксейде", "date": "2019.03.28", "title": "Резултати"}
{"url": "https://duma.bg/shtangite-ostavat-olimpiyski-sport-n188456", "text": "Вдигането на тежести запазва своето място в олимпийската програма за Игрите в Париж 2024. Това потвърди Международният олимпийски комитет (МОК). За изваждането на един от най-успешните български спортове от най-големия световен спортен форум се заговори след редица скандали с уличени в употреба на допинг тежкоатлети. След Игрите в Пекин 2008 и в Лондон 2012, над 50 повторно отворени проби на щангисти се оказаха положителни и десетки състезатели бяха лишени от титли и медали. От МОК ще продължават да наблюдават отблизо процесите в тежката атлетика. Заради положителните резултати на щангисти за употреба на забранени вещества за Игрите в Токио 2020 категориите при мъжете бяха намалени на 6, а общият брой на участниците е лимитиран до 64. Вдигането на тежести е един от най-успешните български спортове на Олимпиади.  Българските щангисти са спечелили общо 37 медала, от които 12 златни. ", "date": "2019.03.28", "title": "Щангите остават олимпийски спорт"}
{"url": "https://duma.bg/nikola-popov-na-derbito-na-gerena-n188457", "text": "Никола Попов беше избран да ръководи дербито на \"Герена\" Левски - Ботев Пд от I кръг в Първата шестица в неделя от 20.30 ч. На сина на заместник-изпълнителния директор на БФС Антон Попов ще помагат Веселин Мишев и Иво Колев, а 4-ти съдия ще е Волен Чинков. Другото дерби в столицата в събота от 20.30 ч. ЦСКА-Сф - Черно море е поверено на депутата от ГЕРБ Стефан Апостолов. Владимир Вълков пък ще свири първия мач от Първата шестица  Останалите наряди в Първа лига: утре, 17.30. Етър - Верея (Драгомир Драганов); 20.00: Локо Пд - Дунав (Николай Йорданов); неделя, 18.15: Славия - Септември (Георги Давидов); понеделник, 20.00: Ботев Вр - Витоша Б (Петър Костадинов). събота, 15.30: Струмска слава - Пирин (Петър Кузев); 15.30: Кариана - Несебър (Ивелин Занев); Ботев Гъл - Локо ГО (Васимир Ел-Хатиб); Арда - Локо Сф (Димо Димов); Поморие - Черноморец Бч (Димитър Димитров); неделя, 12.30: Царско село - Монтана (Георги Кабаков); 15.30: Добруджа - Лудогорец-2 (Валентин Железов); понеделник, 17.30: ЦСКА 1948 - Литекс (Ивайло Ненков).", "date": "2019.03.28", "title": "Никола Попов на дербито на \"Герена\""}
{"url": "https://duma.bg/stroim-nov-gazoprovod-ot-varna-do-oryahovo-n188499", "text": "\"Булгартрансгаз\", държавният газов оператор, има намерения да изгради газопровод между Варна и Оряхово. Съоръжението е включено в  плана за развитие на газовата мрежа в страната през следващите десет години. Според проекта новата тръба, която на практика е комбинация от \"Южен поток\" и \"Набуко\", трябва да бъде готова през 2025 г. Тя е описана като втора част от проекта за газов хъб \"Балкан\" и прогнозната й стойност е 1.78 млрд. евро, или близо 3.5 млрд. лв. С тези пари ще бъдат модернизирани и съществуващи проекти. Записано е, че необходимото финансиране ще се осигури със собствени средства и заеми, но няма яснота какви количества природен газ ще се транспортират през нея и откъде ще идват те. Идеята за газопровод от Варна до Оряхово бе лансирана за първи път през 2015 г. от енергийния министър Теменужка Петкова. По данни на \"Булгартрансгаз\" оттогава тръбата ще бъде около 500 км и капацитет от порядъка на 40-45 млрд. куб. м, което е три пъти повече от продължението на \"Турски поток\". Това е вторият огромен разход, планиран от газовата компания. В момента \"Булгартрансгаз\" вече провежда процедура за строителството на транзитен газопровод - от турската до сръбската граница, с цена 2.8 млрд. лева. Проектът е продължение на руския \"Турски поток\" и по него \"Газпром\" ще пренася газ за Сърбия и Унгария. Така, ако и двата проекта бъдат изпълнени, в следващите няколко години държавната компания ще трябва да похарчи над 6 млрд. лв. за нови газопроводи. Интересен момент от плана е крайният срок за въвеждане в експлоатация на трасето на \"Турски поток\" у нас. Макар от БТГ да обявяват планове 484-километровата тръба да заработи от началото на 2020 г., в документа е отбелязано, че това ще стане до края на 2022 г. Това изглежда далеч по-реалистичен план за завършване на трасето, за което в момента се провежда процедура за избор на проектант, доставчик на тръби и изпълнител. Ценовите оферти на допуснатите кандидати, които към момента са трима, но имат пропуски в техническата документацията и трябва да ги отстранят, се очаква да бъдат отворени в петък. Дори и да няма обжалвания на обществената поръчка, не е ясно как тя ще бъде изпълнена в оставащите девет месеца.  ", "date": "2019.03.28", "title": "Строим нов газопровод от Варна до Оряхово"}
{"url": "https://duma.bg/bankoviyat-sektor-e-nedovolen-ot-predlozhenite-promeni-v-gpk-n188500", "text": "Асоциацията на банките в България излезе вчера с позиция по повод внесените в парламента поправки в Гражданския процесуален кодекс (ГПК), свързани със събирането на нередовни кредити, неплатени сметки и други подобни дългове. Поправките са внесени от група депутати, начело с председателя на правната комисия в НС Данаил Кирилов, но бяха написани в два варианта, единият от които е на омбудсмана Мая Манолова, а другият – на правосъдното министерство. Поводът за спешното придвижване на текстовете е обявената през януари наказателна процедура срещу България от ЕК, която даде два месеца на страната да вземе мерки заради неравноправните клаузи в договорите с потребители. Това са текстове, които поставят потребителя в неизгодно положение, например за нереално високи такси, за необосновано покачване на лихвите и т. н.  В закона сега няма задължение съдът служебно да проверява за неравноправни клаузи в договорите с потребители, включително и в тези за кредити. Така понякога се стига до запор на заплата или продажба на имот на кредитополучателя, например след вдигната едностранно и незаконосъобразно лихва, за която клиентът понякога дори се оказва, че не е разбрал.  Банките всъщност подкрепят въвеждането на служебна проверка за неравноправни клаузи, става ясно от становището на АББ. Те обаче са против останалите предложения на Мая Манолова и правосъдното министерство, които според тях нямат директна връзка с наказателната процедура на ЕК. Финансовите институции са най-силно против предложението всяко възражение на длъжника, дори да е немотивирано, да спира изпълнението, тоест разпродажбата на имота на нередовен длъжник.  Банките не приемат и алтернативното предложение на правосъдното министерство, според което разпродажбата на имота спира при представяне на обезпечение до 1/3 от дълга. АББ е събрала статистика за 18 от 20-те си членове за периода 2016 – 2018 г., според която активните кредити средногодишно са 2 851 267. От тях просрочени кредити със заповед за изпълнение са 25 428 средногодишно, което е 0,9% от активните кредити. Срещу въпросните заповеди за изпълнение се подават 885 възражения от длъжници годишно, което е едва 3,56%. На базата на въпросните жалби отхвърлените искове на банки от съда са едва 0,0033% средногодишно, или 92 кредита. При това отхвърлянето е най-често заради процедурни причини, а не заради неточности в размера на дълга, твърди банковата асоциация.", "date": "2019.03.28", "title": "Банковият сектор е недоволен от предложените промени в ГПК"}
{"url": "https://duma.bg/depozitite-na-domakinstvata-nadhvarliha-52-mlrd-lv-n188501", "text": "Ръстът на спестяванията на домакинствата бележат нов рекорд, след като към края на февруари те преминаха границата от 52 млрд. лв. с 43 млн. лв, сочи статистиката на БНБ.  Според нея годишното увеличение на всички депозити е 9,1%, а общата сума - 78,7 млрд. лв. Кредитирането също расте - с 8,7% за година. Раздадените заеми на бизнеса и на домакинствата вече са 57,66 млрд. лв.  Потребителските заеми отбелязват най-внушителния си ръст от години - с цели 17,7% до 9,20 млрд. лв. Малко по-бавно, с 11,3% спрямо миналия февруари, са се увеличили и ипотечните кредити и така общата им сума е 10,6 млрд. лв. През февруари са продадени кредити за 298,6 млн. лв., а обратно изкупените са 2,3 млн. лв. 10,4% е ръстът на парите в оборот. Към края на февруари разплащанията на граждани и фирми се обслужват от 94,614 млрд. лв., отчете още централната банка.", "date": "2019.03.28", "title": "Депозитите на домакинствата надхвърлиха 52 млрд. лв."}
{"url": "https://duma.bg/spryaha-davaneto-pod-naem-na-plazh-lipite-v-sinemorets-n188502", "text": "Няма да бъде сключен договор за отдаване под наем на морски плаж „Липите“. Заповедта е на министъра на туризма Николина Ангелкова, а причината - въпреки очакванията да бъде осигурен пешеходен достъп до ивицата, това няма възможност да се случи до откриването на летен сезон 2019. Според Закона за устройство на Черноморското крайбрежие безплатният пешеходен достъп е задължително условие, което трябва да бъде осигурено за туристите. Идеята за намиране на стопанин за морския плаж бе да се гарантира сигурност за туристите с водно спасяване и медицински пункт. Факт е, че на ивицата, вероятно заради отдалечеността й, предните години са регистрирани инциденти с плажуващи. Преди началото на процедурата експерти на министерството извършиха обстойна проверка, която доказа, че за ивицата няма екологична забрана за отдаването й.", "date": "2019.03.28", "title": "Спряха даването под наем на плаж \"Липите\" в Синеморец"}
{"url": "https://duma.bg/tsvetanov-poluchil-maratonki-na-sboguvane-s-parlamenta-n188535", "text": "След като тази сутрин демонстрира вярност към партията и топли чувства към лидера Бойко Борисов, Цветан Цветанов отиде в парламента, за да се сбогува с колегите си депутати. Спря се пред журналистите и продължи с емоционалните си разкази. Получил като подарък от колегите маратонки, \"за да продължа да бягам в дългия политически маратон\". Връзката му с парламента оставала толкова силна, колкото досега. Единственото във времето, когато има пленарни заседания и трябва да бъда тук, сега ще бъда в някоя поредна община, където ще правя поредната среща с нашите структури и ще можем да се подготвим максимално организационно добре за предстоящите избори, обясни Цветанов. Колегите дори го окуражили: „Казаха, че в момента в свободата, която имам, е много по-добре да бягам в този политически маратон“. Повтори тезата си, че партия ГЕРБ е като едно семейство. Не искал да остава вкуса на скандал, защото \"страдат структурите, членовете, симпатизантите\". Цветанов сподели още, че днес е имал последен Председателски съвет, на който е присъствал заедно с бъдещия председател на ПГ на ГЕРБ Даниела Дариткова и със заместник-председателя Красимир Велчев. Д-р Дариткова усети атмосферата както на емоцията, която има в кабинета на председателя на българския парламент, но видя, че когато се стараем всеки един да направи своето изложение в духа на конструктивния подход, нещата могат да бъдат, както ги видяхте в пленарна зала, разчувства се Цветанов. После добави, че решил да напусне парламента, защото не се е вкопчил в постове и не се фиксирал върху егото си. Ние сме отговорни хора, за нас ГЕРБ е кауза и всеки един от нас го осъзнава. Има моменти, когато трябва да направиш крачка встрани. Има моменти, когато трябва да си солидарен с всички колеги, които до настоящия момент са проявявали подобен подход. Нямаше как да обясня както на обществото, но преди всичко на структурите на партията и на колегите, ако не бях взел такова решение, продължи със словоизлеянията Цветанов. И завърши с извода, че в политиката няма его и трябва да правиш компромиси със себе си.   ", "date": "2019.03.28", "title": "Цветанов получил маратонки на сбогуване с парламента"}
{"url": "https://duma.bg/nikolay-tsonkov-tova-e-nachaloto-na-kraya-na-gerb-n188534", "text": "Скандалът с апартаментите е началото на края на ГЕРБ, смята народният представител от БСП Николай Цонков. Той коментира оставката на Цветан Цветанов като депутат и като лидер на парламентарната група на ГЕРБ. По думите му това не променя модела на управление, който е свързан с кражби, злоупотреба с власт, политически рекет и конфрликт на интереси. Всичко това ще продължи, убеден е Цонков. Цветанов очевидно остава в политиката, защото това, че се оттегля от парламента, не означава нищо. Правителството остава и с това моделът ще продължи, коментира социалистът в ефира на БСТВ. Според него \"апартаментгейт\" показва самозабравата, в която живеят Борисов, Цветанов и всички, които са около тях. Цонков каза още, че премахването на модела на Бойко Борисов и ГЕРБ минава през предсрочни парламентарни избори. Николай Цонков припомни, че за апартаментите на Цветанов се говорeше още през 2013 г. и тогава той остана в политиката. Сега, в същата ситуация, той продължава арогантно да обяснява как работи за каузата ГЕРБ. Явно „каузата ГЕРБ” е тези, които управляват, да продължават да крадат още за сметка на българския народ. Още по недостойно е да се говори как те се борят с корупцията, защото ГЕРБ е олицетворение на корупцията и злоупотребата с власт в България, заяви Николай Цонков. Цветанов няма право да говори за морал в политиката. Това е началото на края на ГЕРБ, въпрос на месеци е те да си отидат. Отидат ли си те, си отива и моделът, установен през последните 10 години, категоричен бе Николай Цонков.  ", "date": "2019.03.28", "title": "Николай Цонков: Това е началото на края на ГЕРБ"}
{"url": "https://duma.bg/aktsiya-na-dans-v-kinteks-n188531", "text": "Части на ДАНС и служители на прокуратурата влязоха тази сутрин в офиси на \"Кинтекс\". От прокуратурата обясниха, че обиските са запознали днес, но още на 1 февруари е образувано досъдебно производство за престъпно сдружаване и безстопанственост. Претърсват се офисите на дружество \"Кинтекс\" и централата на компанията на столичния булевард \"Джеймс Баучър\".  Изземат се документи и се претърсват помещения, посочват от прокуратурата. Според информация на \"Блиц\" акцията е свързана с доклад на Агенцията за Държавна финансова инспекция, който е констатирал злоупотреби от сделки за износ на оръжие от български фирми. Има съмнения за схеми на стойност десетки милиони лева. По неофициална информация разследващите проверяват договори, сключени между дружеството и фирмата \"Емко\" ЕООД. Неин собственик е бизнесменът Емилиян Гебрев, бивш дългогодишен служител на \"Кинтекс\". Това не е първата операция на прокуратурата срещу \"Кинтекс\". През 2016 година агенти на Държавна агенция „Национална сигурност“ нахлуха офисите на търговското оръжейно дружество. \"Кинтекс\" е основана е през 1966 г. като специализирано предприятие за търговия с военно имущество. Името на компанията произхожда от Кантора за инженерно-технически експорт, която съществува като част от Министерството на външната търговия до 1965 г. Името на фирмата се свързва и включително със слухове за контрабандата на оръжие за нелегални организации и прането на пари от тези сделки в периода преди 1989 г., след като със секретно решение на Министерския съвет в дейността му е добавен и т.нар. \"скрит транзит\" - износ и реекспорт на стоки, поставени под специален международен контрол: оръжие и боеприпаси, злато, валута, битова електроника, цигари, напитки, медикаменти под контрола на Световната здравна организация. През 1992 г. \"Кинтекс\" е преобразувано в еднолично акционерно дружество, собственост на държавата, в съответствие с Търговския закон от 1991 г. В момента компания е под шапката на Министерството на икономиката чрез Държавната консолидационна компания.", "date": "2019.03.28", "title": "Акция на ДАНС в \"Кинтекс\""}
{"url": "https://duma.bg/aleksandar-yordanov-shte-e-shesti-v-listata-na-gerb-i-sds-n188529", "text": "Александър Йорданов ще е на шесто, избираемо място, в евролистата на ГЕРБ и СДС. Това обяви лидерът на сините Румен Христов при подписването на споразумението за съвместно явяване на евроизборите. Илия Лазаров е другият кандидат на СДС, който, както се изрази Христов, ще е последен, \"за да бута листата\". Двете партии обявиха, че ще работят за приемането на България в Шенген и против Европа на две скорости. Брифингът след срещата между лидерите на ГЕРБ и на СДС бе воден от Цветан Цветанов. Зам.-председателя на ГЕРБ демонстрира спокойствие и самочувствие и недвусмислено показа, че той ще е човекът, който държи партията предизборно. Оставката му като шеф на парламентарната група бе коментирана от премиера като \"необходима\", за да се прекрати атаката срещу ГЕРБ. Бойко Борисов обаче намекна, че само структурите могат да решават съдбата на Цветанов в партията.", "date": "2019.03.28", "title": "Александър Йорданов ще е шести в листата на ГЕРБ и СДС"}
{"url": "https://duma.bg/paketat-mobilnost-se-vrashta-v-transportnata-komisiya-n188519", "text": "Европейският парламент отложи за последната си сесия на 1 април гласуването на промените в правилата за дейността на международните превозвачи по пакета \"Мобилност\". Гласуването ще бъде в Брюксел. Председателят Антонио Таяни в Страсбург възложи на комитета по транспорт да се събере възможно най-скоро и да преработи пакета, за да може да бъде гласуван през април. Постъпили са 1224 предложения за изменения на първоначалните текстове, което налага ново заседание на парламентарната комисия по транспорт. При толкова много текстове възможностите за грешки при гласуване са големи, коментира Таяни.  В годишната програма на парламентарната комисия по транспорта за 1 април няма заложено заседание. Обсъждането на текстовете на тази дата вероятно ще бъде по процедурата за извънредни случаи. Ако комисията успее да вземе решение по текстовете, гласуването от всички евродепутати се очаква да бъде насрочено за сесията на Европарламента в Брюксел на 3-4 април. Отлагането коментира премиерът Бойко Борисов, който изрази надежда, че при следващото гласуване в ЕП всички български евродепутати ще гласуват по пакета. Макар и много трудно, но продължаваме да печелим малки битки по пътя да защитим справедливостта, заяви Борисов. Превозвачи протестираха срещу пакета \"Мобилност\" в София и Страсбург вчера. В столицата демонстрантите се събраха пред сградата на Европейската комисия, а към тях се присъединиха таксиметрови шофьори и вносители на тежкотоварни автомобили. С викове \"Оставка\" и \"Победа\" те се обърнаха към европейците и ги призоваха да пренапишат т.нар. пакет \"Макрон\". В Страсбург превозвачите бяха пред сградата на Европейския парламент. Протестът бе подкрепен от представители на бранша от Литва, Словения, Румъния и Полша. Протестиращите носеха жълти жилетки и развяваха знамената на страните си. За да подкрепят превозвачите ни, на протеста бяха и българските евродепутати Андрей Новаков, Сергей Станишев, Асим Адемов, Ангел Джамбазки, Филиз Хюсменова, Андрей Ковачев, Илхан Кючук, Момчил Неков. Недоволните се заканиха да продължат с протестите. Според тях връщането в транспортната комисия на пакета не означава нищо. Има достатъчно политически хватки за два дни да го оправят и на следващата сесия да го приемат набързо, коментира зам.-председателят на Националното сдружение на превозвачите Красимир Лалов.", "date": "2019.03.28", "title": "Пакетът \"Мобилност\" се   връща в транспортната комисия "}
{"url": "https://duma.bg/tsvetanov-napuska-parlamenta-n188521", "text": "След тричасов екшън по софийските улици - от летището, през Бояна до парламента, Цветан Цветанов обяви, че напуска Народното събрание, но ще ръководи предизборния щаб на партията. \"Прегърнахме се\", преразказа срещата си с Бащицата той. В почти едночасово слово на себевъзхвала вторият в ГЕРБ оповести оставката си от законодателния орган, верността си към Борисов, към съпругата си и обвини медиите и Корнелия Нинова за положението си. Обяви, че имало вариант да води листата за евровота, но щяло да бъде несериозно. \"Не ме е срам от нищо\", оповести той и призова журналистите да гласуват за ГЕРБ. Обезсмислена бе заявката, че Борисов ще свиква Изпълнителната комисия ще решава случая. Цветанов изпревари партийната разправа, а самият Борисов знаково отсъстваше от изявлението на доскорошния си приближен. По думите на Цветанов той сам си е взел решението, а премиерът се съгласил. Вторият в ГЕРБ продължи с конспиративната теория, че е \"станал жертва на заговор и предизборна саморазправа\". Надълго се обяснява за скандалната имотна сделка с \"Артекс\", сключена от него на 1/3 цена от пазарната, и увери, че винаги е спазвал закона. Многократно обаче отклони въпросите на журналистите морално ли е висш държавник да сключва подобна имотна сделка и откъде разполага с толкова пари, след като винаги е бил държавен служител. Цветанов отрече премиерът да го е притиснал да подаде оставка и изтъкна отношенията им като \"прагматични и искрени\". Въпреки невинността си, той решил да напусне НС, за да спре \"създаденото от медиите обществено напрежение\" и нагласи, както и спекулациите, че \"Цветанов иска да овладее ГЕРБ\". Винаги бил лоялен на Борисов и партията, която се превърнала в негова кауза. Докато бил в САЩ, дори спрял инициативите и декларациите в негова защита. Цветанов сравни ГЕРБ със семейство и декларира, че винаги се е ръководил от семейните ценности. \"Най-правилното и най-мъдрото е да излезеш от парламента. Смятате ли, че за нас постовете имат значение... Важна е каузата\", декларира той. Демонстративно досегашният председател на групата на ГЕРБ отказа да отговори ясно на повтарящи се журналистически въпроси. От пресконференцията му така и не стана ясно смята ли, че цената на сделката му с \"Артекс\" е реална. Цветанов яростно отбягваше темата за бившия си подчинен в ГЕРБ Симеон Велков, придобил двата му предишни апартамента, избяга и от въпроса защо сделките с \"Артекс\" и Велков са в един и същи ден и при един и същи нотариус. 27-годишният общински съветник Георги Недев от Велико Търново би трябвало да заеме мястото на Цветанов в парламента.", "date": "2019.03.28", "title": "Цветанов напуска парламента"}
{"url": "https://duma.bg/stroezhat-na-arteks-v-lozenets-e-bez-razreshitelno-n188520", "text": "Главният архитект на София Здравко Здравков призна, че срещу него е имало натиск от строителната фирма \"Артекс\". Здравков потвърди, че е получавал СМС-и от семейство Мирянови, които са основатели на фирмата. Здравков отказа да покаже СМС-ите, но каза, че не били с \"91 псалм\". По думите на главния архитект Мирянови не били единствените, които се опитвали да му влияят. Здравков коментира, че за момента не е ясно дали строителството на небостъргача на ул. \"Златен рог\" в столичния квартал \"Лозенец\" е законно. Това трябвало да заявят от Дирекцията за национален строителен контрол (ДНСК). Ако строежът обаче се окажел незаконен, частта от сградата, която е в нарушение, би трябвало да се премахне. Главният архитект обясни още, че разрешителното за строеж на небостъргача е изтекло през ноември 2017 г. и не е презаверявано, а това е можело да се случи до ноември 2018 г. На въпрос защо въпреки това строителните дейности продължават, Здравков не можа да отговори. От коментара на главния архитект стана ясно, че според издадените разрешителни в сградата не би трябвало да има жилища. Тя е проектирана като административна и обектите в нея са предвидени като ателиета. Ако се продават като апартаменти, хората трябва да знаят, че ще плащат по-високи данъци, допълни Здравков. Не стана ясно и защо в документацията за строежа на сградата в \"Лозенец\" се взема предвид позицията на заместник-министъра на регионалното развитие Валентин Йовев. Според нея за сградата трябва да важат новите правила след промени в Закона за устройство на територията и разрешителното за строеж да е 10 години. Регионалният министър Петя Аврамова заяви, че писмото на нейния подчинен няма правна стойност. \"Заместник-министър Йовев няма никакви права да тълкува закон. Подписаното от него писмо, което визира срока на строежа на сградата, наречена \"Златен век\", е само кореспонденция с арх. Мирянов, то няма правна стойност\", коментира тя. Според нея съгласно Закона за административните актове право да тълкува текстове от закон има само органът, който ги е издал. В случая това е Народното събрание.", "date": "2019.03.28", "title": " Строежът на \"Артекс\" в   \"Лозенец\" е без разрешително"}
{"url": "https://duma.bg/aleksandar-yordanov-borisov-e-kato-selski-hitrets-oshte-e-zhivkovo-vreme-n188533", "text": "„Ако полегнеш на ухото, че „карай да върви, както и да е” – така изкарахме 35 години при Тодор Живков. Между другото сега целенасочено се внушава модел и тип на поведение в българското общество, които нашето поколение познава от поведението на Тодор Живков. Включително и от така дребните шегички, подхвърленици – „аз съм прост, вие сте прости и затова се разбираме”. Това беше Живковизмът. Той оцеля с такива дребни селски хитрини 35 години. Е, значи направете, особено младите хора, направете нещо, че като умра и си отида от живота, поне да не е в Живково време, така да се каже”. \"Проблемът за Борисов и Русия е, че ние имаме в момента премиер, който е премиер-мимикрия. Той се нагажда, нали, към ситуацийката, към момента, говорене към момента - някой нещо казал, т’ва… Някой трябва да го посъветва, аз нямам контакти – да спре да се хвърля и да прегръща разни европейски лидери. Отстрани това е не само просто не по протокол, некултурно е просто. Не се прави така в нашия европейски свят. Така се правеше по времето на социализма - Тодор Живков се спуща, Брежнев се спуща – целуват се, целувка отляво, отдясно и след това в устата се целуваха. И това го има на картини дори. Сега ние дотам ли ще стигнем? Така че тука някой приятел негов да го успокои в това отношение. Това е една мярка, така да се каже, за справяне с хибридната война – по-рядко да се целуват”. „Обединението на българската демократична общност трябва да бъде главно днес на основата на спасяването на България от руската хибридна заплаха. Какво друго ще обсъждаме?! Дали пенсията по този начин да се вдигне или по друг начин да се вдигне? Е какво като се вдигне, нали пак ще умрем”.  , който сега е член на „Атлантическия съвет на България\", говори на конференция в Софийския университет на тема \"Хибридните заплахи: мит или реалност? Последствия за националната и европейската сигурност\". ", "date": "2019.03.28", "title": "Александър Йорданов: Борисов е като селски хитрец, още е Живково време"}
{"url": "https://duma.bg/tsvetanovshtinata-ostava-n188522", "text": "След тричасов екшън по софийските улици - от летището, през Бояна до парламента, по време на който зам.-председателят на ГЕРБ успя да се преоблече и да се види с Борисов,  , но ще ръководи предизборния щаб на партията. \"Прегърнахме се\", преразказа срещата си с Бащицата той. В почти едночасово слово на себевъзхвала вторият човек в ГЕРБ оповести оставката си от законодателния орган, верността си към Борисов, към съпругата си и обвини медиите и Корнелия Нинова за положението си. Обяви, че имало вариант да води листата за евровота, на щяло да бъде несериозно. \"Не ме е срам от нищо\", оповести той. Отпадна идеята партийният орган Изпълнителна комисия да решава случая. Цветанов изпревари партийната разправа, а самият Борисов знаково отсъстваше от изявлението на доскорошния си приближен.", "date": "2019.03.28", "title": "Цветановщината остава"}
{"url": "https://duma.bg/daniela-daritkova-shte-vodi-parlamentarnata-grupa-na-gerb-n188528", "text": "Даниела Дариткова ще бъде новият лидер на парламентарната група на ГЕРБ след оставката на Цветан Цветанов. Това обяви премиерът Бойко Борисов по време на пресконференция в централата на партията. Днес ГЕРБ и СДС подписаха официално споразумение за съвместно участие на изборите за Европейски парламент. Борисов добави, че днес му предстои да вземе решение кой ще наследи Цецка Цачева на поста правосъден министър. Обясни, че е назначил проверки на всички информации и ще прецени. Той вече прие оставките и на двама зам.-министри по скандала с апартаментите, а Цачева в момента е в отпуск. Премиерът коментира и съдбата на Цветан Цветанов. Каза, че партията го иска и че само структурите могат да решат дали да остане на партийните си ръководни постове. Иначе от \"държавната работа\" се е оттеглил. Понесъл отговорност заради цялата медийната атака, която се стоварила върху ГЕРБ \"от сутрин до вечер\". Борисов определи като фалшива новина твърдението, че срещу Цветан Цветанов има приятелски огън. Но повтори, че всички в партията му знаят, че като има скандал се носи отговорност. Факт е, че остава много впечатление срещу ГЕРБ. Затова демонстрираме, че когато има проблем, носиме отговорност, отсече Борисов. Лидерът на ГЕРБ отново повтори, че това е целенасочена предизборна атака срещу партията. Дори се зачуди как в доклада на Държавния департамент се говори, че има натиск върху медиите, когато \"една седмица ни разпъват от сутрин до вечер\". Ние в ГЕРБ понесохме изключително тежък удар. Малко ли е да си свалите шефа на парламентарната група? Знаете ли колко хора ми се обадиха да ми кажат \"не го прави, пази си хората\", проплака премиерът.  Добави, че и Цачева \"толкова години, толкова е дала на партията\".", "date": "2019.03.28", "title": "Даниела Дариткова ще води парламентарната група на ГЕРБ"}
{"url": "https://duma.bg/ns-protochi-s-3-mesetsa-proverkata-na-pasportnata-afera-n188516", "text": "Без никакви дебати парламентът удължи с 3 месеца работата на Временната комисия, разследваща аферата с продажбата на български паспорти. Тя беше създадена по предложение на ДПС на 14 декември 2018 г., за да проучи в тримесечен срок данни, факти и обстоятелства за корупционна схема за придобиване на българско гражданство от чужденци. 17-членната комисия бе оглавена от Йордан Цонев от ДПС, а негов заместник стана Тома Биков от ГЕРБ. За търговията с паспорти се говори от години, но скандалът гръмна на 29 октомври м.г., когато Спецпрокуратурата нахлу показно в Държавната агенция за българите в чужбина и извърши обиски и над 20 ареста. Накрая с обвинения за участие в организирана престъпна група се сдобиха четирима, сред които шефът на агенцията Петър Харалампиев, издигнат на поста от Красимир Каракачанов, и главният секретар на агенцията Красимир Томов. В банков сейф на Томов бяха открити близо половин милион лева. По искане на прокуратурата Харалампиев и Томов бяха отстранени от агенцията и оставени за постоянно в ареста. От обвинението казаха, че са открили в ДАБЧ около 20 000 забавени преписки с искане за българско гражданство. При претърсване на над 50 адреса пък били открити бидони с преписки и удостоверения и други документи, доказващи престъпната схема. Президентът Румен Радев заяви, че президентството е получавало сигнали за корупционната схема в ДАБЧ и ги е внасяло в прокуратурата. За последните 10 години около 115 000 души са получили български паспорти. Между 150 и 200 заявления са подавани всеки ден от чужденци. Те са плащали между 500 и 1500 евро за разглеждане на техните документи, твърди бившата шефка на Дирекция \"Гражданство\" в Министерството на правосъдието Катя Матева.", "date": "2019.03.28", "title": "НС проточи с 3 месеца проверката на паспортната афера"}
{"url": "https://duma.bg/324-mln-lv-shte-struvat-evroizborite-n188510", "text": "Подготовката и провеждането на изборите за ЕП, които ще бъдат на 26 март, ще струват на хазната 32,4 млн. лева. Това реши вчера Министерският съвет на свое редовно заседание. Сумата е с над 10 млн. повече спрямо предишния евровот през 2015 г., за който бяха похарчени 22 млн. лв. Парите са предвидени в държавния бюджет за 2019 г.  Правителството възложи координацията по изпълнението на дейностите, свързани с организационно-техническата подготовка на вота да се осъществява от зам. министър-председателя Томислав Дончев. При осъществяване на координацията той ще бъде подпомаган от работна група, включваща представители от съответните министерства и ведомства. В решението са включени задължения и отговорности и на други министри, свързани с подготовката и произвеждането на изборите.", "date": "2019.03.28", "title": "32,4 млн. лв. ще струват евроизборите"}
{"url": "https://duma.bg/osadiha-prokurorka-za-lazhesvidetelstvane-n188509", "text": "Прокурорът от Окръжната прокуратура в Добрич Румяна Желева е осъдена на 6 месеца пробация за лъжесвидетелстване, съобщиха от прокуратурата. В началото на октомври 2018 г. Специализираната прокуратура внесе в съда обвинителен акт срещу Желева за извършване на две престъпления. Тя се опитала да преустанови започнала проверка на съпруга й, спрян от полицаите във видимо нетрезво състояние и без книжка. За това обвинение тя бе оправдана.  Желева бе обвинена и за лъжесвидетелстване. В хода на образуваното досъдебно производство по случая тя на три пъти дала лъжливи показания като свидетел пред разследващи и съдебни органи в Добрич, Варна и Разград. Това провинение й донесе 6 месеца пробация.", "date": "2019.03.28", "title": "Осъдиха прокурорка   за лъжесвидетелстване"}
{"url": "https://duma.bg/137-mln-lv-shte-struva-obeshtanieto-na-borisov-da-nyama-oshteteni-novi-pensioneri-n188511", "text": "С близо 13.7 млн. лева ще се увеличат разходите за пенсии на ДОО, за да се изпълни обещанието на правителство да няма ощетени от промяната на формулата, по която се изчисляват пенсиите. До 2023 г. новите пенсионери ще могат да избират дали парите им да се изчисляват по старата формула, която включва и трите най-добри последователни години преди 1997 г., или с коефициент, който включва само осигурителния доход след 2000 г. Това е записано в изменения на Кодекса за социално осигуряване, внесени от депутати от ГЕРБ. Освен това се дава възможност да се поиска преизчисляване по старата формула на пресметнатите по новата формула. Хората, които искат отпускане на пенсия по стария ред, трябва да представят и документи за осигурителния си доход по време на този период. Отпадането на трите най-добри години от формулата беше гласувано през 2015 г. и влезе в сила от 1 януари 2019 г. Това доведе до намаляване на пенсиите на над 30% от новите пенсионери. Тази формула щеше да спести около 9 млн. лева на ДОО за 2019 г. 2023 г. е избрана, защото се очаква тогава да намалеят хората, които имат стаж преди 1997 г.", "date": "2019.03.28", "title": "13.7 млн. лв. ще струва обещанието на Борисов да няма ощетени нови пенсионери"}
{"url": "https://duma.bg/bsp-v-sofiya-zastana-zad-meditsinskite-protesti-n188514", "text": "Здравето на народа е от критично значение за нашата национална икономика, национална сигурност и национална идентичност, пише в декларация на федерация \"Обществено здраве\" на БСП в София. Документът е в подкрепа на протестиращите медицински сестри, акушерки, фелдшери и обявилия гладна стачка акушер-гинеколог от Казанлък д-р Захари Стойчев. \"Заставаме твърдо зад исканията на медицинските сестри за увеличаване на началните им възнаграждения в размер на две минимални заплати; диференцирано плащане на труда, съобразно с придобитите квалификации; приемане на стандарти с ясен регламент за необходимия брой медицински сестри, акушерки, рехабилитатори, рентгенови лаборанти и др., съобразно броя на пациентите в кабинетите на общопрактикуващите лекари, в женските и детските консултации, детските ясли, домовете за социални грижи и др. Необходимо е осигуряване на условия за участие в задължителни форми на продължаващо обучение с гарантирани отпуск и финанси\". От федерацията припомнят, че в здравеопазването има структурна и функционална криза с нереформирани и неефективни структури и функции на системата. Лечебната система е претоварена, а ресурсите за профилактика и за ранна диагностика  са оскъдни. \"Призоваваме управляващите да не поставят медицинските специалисти пред дилемата да работят в България или да емигрират. Ако не се вземат спешни мерки, рискът от срив в здравната система нараства с всеки изминал ден\", предупреждават от федерацията.", "date": "2019.03.28", "title": "БСП в София застана зад медицинските протести"}
{"url": "https://duma.bg/nad-535-akta-za-rabotodateli-naeli-rabotnitsi-za-chuzhbina-n188512", "text": "Инспекцията по труда е съставила 536 акта на работодатели и посредници през 2018 г. Те са за неуговаряне на минималните условия на труд, неосигуряване на минимално заплащане, липса на договор между фирмата посредник и предприятието, за което се набира персонал в приемащата държава. Зачестяват случаите, в които наетите не могат да дадат достатъчно информация, за да бъде намерена фирмата, която ги е изпратила или командировала, или местният им работодател, за да може контролните или разследващите органи да се намесят. Важно е търсещите работа да имат достатъчно данни за посредниците или за предприятията, които ги изпращат или командироват в чужбина. При командироване трябва да се провери дали фирмата, която предлага договор, извършва идентична дейност в България, което е условие за реално командироване. Когато предприятие командирова зад граница свои работници и служители за предоставяне на услуги, с които има сключен и регистриран в НАП трудов договор, работодателят трябва да подпише с командированите и споразумение за изменение на договора за периода на командировката. Искането на такси и други плащания за осигуряване на работа в чужбина е забранено, припомнят от инспекцията. Ако предлагащите работа в чужбина използват само интернет и социални мрежи като начин за контакт, това е сигнал за евентуална измама, предупреждава ГИТ. Отказът от лични срещи или определяне на срещи на публични места вместо в офис, отказът за сключване на договор или предлагането на договор на език, който работникът не разбира, също крие риск от измама. Риск за попадане в схема за трафик на хора с цел трудова експлоатация е предлагащите работа да задържат личните документи на работниците.", "date": "2019.03.28", "title": "Над 535 акта за работодатели, наели работници за чужбина "}
{"url": "https://duma.bg/yambolska-oblast-ostava-bez-rodilno-n188515", "text": "Единственото родилно отделение в Ямболска област е пред затваряне. Това ще стане, ако до 1 април МБАЛ \"Св. Пантелеймон\" не намери неонатолог на постоянна длъжност. Както бе съобщено през януари, болницата в Ямбол остана без неонатолози и оттогава ползва услугите на специалисти от други градове. Освен това в момента в болницата работят само двама АГ специалисти, които са изключително натоварени. ДУМА припомня, че още през януари фондация \"Нашите недоносени деца\" предупреди, че заради недостига на неонатолози по болниците из цялата страна може да се стигне до затваряне на отделения, и призова държавата да изготви Национален план за задържане на здравните специалисти. Голяма част от неонатолозите са в пенсионна и предпенсионна възраст, което е временно и краткосрочно решение на проблема.  В областта с население около 120 000 души годишно се раждат над 400 бебета. Отделението е оборудвано със съвременна апаратура. За спешните случаи са готови дори да работят на \"ръба на закона\". Директорът на МБАЛ \"Св. Пантелеймон\" д-р Панайот Диманов обясни, че въпреки добрите условия и заплащане, които се предлагат в болницата, никой медицински специалист не желае да работи в Ямбол. В \"Св. Пантелеймон\" протичат най-тежките раждания, тъй като тези родилки не могат да отидат никъде другаде. За сметка на това при плановите раждания родилките предпочитат да отидат в Сливен, Стара Загора или Бургас.  Преди дни родилното на общинската болница в Дупница бе пред закриване заради намалели раждания и натрупани над 60 хил. лв. загуби за 2018 г. Тогава в града започна подписка срещу решението за закриване. Ражданията за 2018 г. били 156. Имало решение на Общинския съвет две от отделенията в болницата да бъдат закрити - \"Ортопедия и травматология\" и \"АГ\". Седмица по-късно обаче председателят на Общинския съвет Емил Гущеров обяви след извънредна среща, че родилното в общинската болница няма да бъде закрито.  През лятото на м.г. пред закриване бе АГ отделението в болницата в Карлово заради недостатъчен брой анестезиолози. ", "date": "2019.03.28", "title": "Ямболска област остава без родилно"}
{"url": "https://duma.bg/obyaviha-grafika-za-priem-v-parvi-klas-v-sofiya-n188513", "text": "Графикът за кандидатстване в първи клас в София и списъкът на прилежащите територии към училищата бяха обявени от Столичната община. Броят на местата за първокласници ще бъде обявен днес в интернет страниците на училището. Същинското кандидатстване започва на 15 април и приключва на 15 май. В този период родителите могат да подават документи във всяко желано училище, тъй като все още няма обща информационна система за единен прием. Първото класиране ще излезе на 2 юни, а записването ще продължи до 6 юни. Участието в следващите подреждания не става автоматично, а е нужно отново да се подават заявления.  Във всяко училище и в сайта на Столичната община родителите могат да проверят към прилежащата територия на кое училище попада адресът им, тъй като само за него ще ползват предимство при кандидатстване. Децата ще имат най-голям бонус, ако живеят на адреса повече от три години. ", "date": "2019.03.28", "title": "Обявиха графика за прием в първи клас в София"}
{"url": "https://duma.bg/bezrabotitsata-vav-vidinsko-e-dva-pati-po-visoka-ot-srednata-n188507", "text": "Над два пъти по-висока от средната за страната е безработицата в област Видин. Близо 15 на сто от хората в икономически активна възраст не работят. За февруари в бюрата по труда в областта са регистрирани 5552 лица, съобщи директорът на бюрото Иван Иванов. В сравнение с предходния месец броят им е намалял с 93 души. Във Видин безработицата е 9,67%, а в Кула достига 23,80%, а рекордът държи Белоградчик, където една трета от хората не работят.  За страната средното ниво на безработица през февруари е 6,2 на сто.", "date": "2019.03.28", "title": "Безработицата във Видинско е   два пъти по-висока от средната"}
{"url": "https://duma.bg/sadat-otstrani-ot-dlazhnost-kmeta-na-cherven-bryag-n188508", "text": "Специализираният наказателен съд отстрани от длъжност кмета на Червен бряг Данаил Вълов по искане на Специализираната прокуратура. Седмица по-рано Вълов беше обвинен за длъжностно престъпление - нарушаване на служебните задължения при възлагане на обществена поръчка. Става въпрос за търсенето на фирма, която да доставя топъл обяд за социално слаби в Червен бряг и Койнаре. Според обвинението кметът, без да има основание, е прекратил вече сключен договор със същия предмет и е възложил поръчката на две свързани с него фирми. Вълов е на свобода срещу парична гаранция от 75 000 лева. Съдът се мотивира с достатъчно основания да се смята, че служебното положение на обвиняемия ще създаде пречки за обективното и пълно изясняване на обстоятелствата по делото. ", "date": "2019.03.28", "title": " Съдът отстрани от длъжност  кмета на Червен бряг"}
{"url": "https://duma.bg/absurdite-na-sofiya-n188484", "text": "Не, това не е майтап. Това е официален сигнал, подаден от \"колежки\" на въпросния ром в контактния център на Столичната община, който всеки ден приема десетки оплаквания на жителите на града. В случая жените алармират, че продават подобна стока, но си плащат на общината за това право. Ползват и редовен касов апарат. При акции на НАП мъжът обаче успявал да избегне санкции, изчезвал, но след време отново се връщал и продължава дейността си. Жалбоподателите очакват проверка и трайно решение на проблема. Сигурно у много хора подобни сигнали будят само смях, за други са повод за съжаление, трети остават безразлични към такива дребнотемия. Абсурдни ли са в действителност оплакванията на хората от най-големия град в страната? Или просто са резултат от абсурдното му управление? Дали пък столичани са се научили да критикуват всички за всичко, само и само да неглижират собственото си бездействие? Истината е, че тъжбите на столичани са отражение на начина на ръководене на града. Колкото по-дребни и маловажни са те, толкова по-слаб и несполучлив е контролът. Колкото повече второстепенни и изолирани ситуации тревожат хората, толкова по-колеблива и немощна е управата на града. Колкото повече властта на \"Московска\" 33, и всичките й контролиращи структури, потъват в самодоволство и безнаказаност, толкова повече расте броят на жалбите, подавани онлайн от гражданите.  За последните две години сигналите за нередности, приемани в контактния център на Столичната община, са се увеличили двойно, показа проверка на ДУМА. Докато доскоро средно по 3000 оплаквания на месец се обработваха от служителите на центъра, в последно време те получават по 6000 писма с конкретни жалби, често придружени със снимки. Колко от тях се обработват и се постига някакъв резултат, е отделен въпрос. Често отговори на въпроси за непочистен лед се получават при жалбоподателя през летните жеги. Или пък агресивните кучета, които нападат хора, се оказва, че изобщо не са агресивни, а кастрирани и често липсват на посоченото място. Ако пък в някой квартал не се диша от масово изгаряне на отровни материали, обичайно от Столичния инспекторат не намират източника.  са много и са единствено свидетелство за неефективен общински контрол.  Дупки по пътя, липсващо улично осветление, несъбрани отпадъци от контейнерите, изоставени автомобили, нарушения в зелени площи, опасни дървета, шум от строителни обекти, неработещи ескалатори и асансьори в метрото, са обичайните и най-чести оплаквания на жителите на града. Списъкът на жалби продължава с изпочупени съоръжения в детски площадки, нерегламентирани паркинги, неправилно спрени коли, неработещи виртуални табла по спирките. И така, докато се стигне до онези частни случаи, приравнявани с дребнотемие, повод за закачки или обръщани на шега от самите жалбоподатели в десетия им пореден сигнал, останал без реакция. Всичко това обаче не говори, че средностатистическият столичанин се е превърнал във вечно мрънкащ неудачник. Напротив - показва натрупваща се нетърпимост към най-малките простъпки, към липсата на неадекватен отговор от управленските фактори.  \"Преди повече от месец ви изпратих сигнал за огромно сметище, което се образува в двора на изоставена къща в жк \"Стрелбище\". Доста бързо получих отговор, че служители на Столичния инспекторат са посетили мястото, констатирали са замърсяването и са изпратили писмо до район \"Триадица\". Похвално - браво на Столичния инспекторат. И край. Оттук нататък повече от месец нищо - бунището става все по-голямо. Появиха се доста мишки, които излизат от бунището. Времето се затопля и ще започнат да носят зарази в непосредствено намиращите се до сметището блокове\", пише столичанин в онлайн оплакване. Явно и  А хората от района вероятно ще пратят нов сигнал, когато дойдат плъховете.  \"Изключително ми е неприятно да пиша вече за трети или четвърти път за нещо толкова елементарно. Вече осем месеца община \"Слатина\" не може да сложи една шахта (на ъгъла на ул. \"Даскал Никита\" и ул. 590). В момента същата е покрита с голямо бетонно паве, в което човек може да се спъне или нарани. Не си правете труд да прилагате писма до фирми. Такива сте прилагали многократно. С кой имате договор и как си комуникирате с него не е работа на гражданите. Община \"Слатина\" е институцията, към която те се обръщат и очакват своевременно съдействие. Моля за четвърти път да сложите най-обикновена решетка на шахта, за да не се нарани отново някой\", гневно пише друг търпелив столичанин. Явно шахтите са кът или просто са изнесени за претопяване от онези, на които дупките не им пречат. Създалият се риск обаче трябва да е приоритет на общината... Онези софиянци, които вече са обръгнали от нередности, оплаквания и общуване с институциите, съвсем  за да се справят с проблемната ситуация. \"Премахнати са антипаркинг колчета в \"Красно село\", паркира се на тротоар! Правилният начин е да минете няколко пъти и да напишете малко глоби по 250 лева\", категоричен е жалбоподателят. И очаква в някакво недалечно бъдеще също толкова категорични действия. Но надали... От липса на тоалетни се възмущават жителите около парка \"Света Троица\". \"Трите монтирани химически тоалетни са заключени! В момента паркът е единствената свежа и зелена алтернатива за западните квартали (все още тече ремонтът на Западен парк). Е, има опции за тоалетните: на едната, ако си друсаш детето поне 20 мин. на батут и ХОП - имаш ключ! На втората трябва само бира, две, и някакъв джънкфуд... Ако трябва, въведете такса за ползване, но не е нормално да нямаш достъп до елементарна услуга. В момента облекчаването е ДО самите тоалетни\", гласи възмутен сигнал, който още чака ответ. И понеже общинските чиновници не успяват да обработят стотиците всекидневни сигнали в сайта, едва ли страхливата столичанка, която не може да мине спокойно по бул. \"Мария Луиза\" заради пияни хора, разчита на съдействие. Обаче нейната безопасност, и евентуално комфорт, не са повод за смях. Сигналът на бабите от \"Лъвов мост\" също не е смешен, нито маловажен. Смешно е само неумението на отговорните институции да се справят с работата си, да изпълняват функциите си и да отговарят на очакванията на жителите на поверения им град. ", "date": "2019.03.28", "title": "Абсурдите на София"}
{"url": "https://duma.bg/ucheni-ot-ban-izobretiha-revolyutsionna-bateriya-n188536", "text": "Батерия от ново поколение, която ще предизвика революция в съхраняването на енергия, изобретиха учени от БАН в партньорство със свои колеги от Софийския университет.   Става дума за оригинална българска разработка на безопасна, евтина и безвредна за околната среда презаредима батерия на основата на натрий, съобщиха от БАН. Тя може да се комбинира с литиево-йонните батерии или дори да ги замени изцяло в редица приложения. Голямото постижение на нашите учени е разработката на нов тип електроди от достъпни материали като сулфатните соли, които са широко разпространени и могат да бъдат намерени дори на Марс.  Водеща организация в проекта е Институтът по обща и неорганична химия (ИОНХ-БАН) при БАН. Партньори са Институтът по електрохимия и енергийни системи (ИЕЕС-БАН) на БАН и Факултетът по химия и фармация на СУ \"Св. Климент Охридски\" (ФХФ-СУ). В батерията на бъдещето литиевите йони са заменени с по-евтините, по-безопасни, по-екологични и лесно достъпни в природата натриеви йони, като механизмът на действие е запазен. Като първа стъпка изследователите от ИОНХ-БАН са създали нови електродни материали, подходящи за обратимо включване на натриевите йони, без да се наруши тяхната структура. От тези материали е конструирана моделна натриево-йонна клетка, която е подложена на електрохимични тестове в ИЕЕС-БАН. В същото време учените от ФХФ-СУ са моделирали на атомно ниво процесите в електролитния разтвор на батерията, за да ги изучат и управляват целенасочено в бъдеще. Едно от основните предимства на новата натриево-йонна батерия е акумулирането на енергия от възобновяеми източници. Това е особено важно на фона на постоянно растящия дял на възобновяемите източници в производството и потреблението на енергия в икономиката и бита по целия свят. Използването на натриевите йони за съхраняване на енергия ще намери ценно приложение и в електромобилите, където максималният пробег, цената и времето за зареждане са от първостепенно значение. Специално за автомобилната индустрия се разработва хибриден вариант - литиево-натриева батерия, която съчетава високата мощност на литиево-йонната с ниската цена на натриево-йонната.  Това е пилотен проект с многообещаващи първоначални резултати, но постигането на крайната цел изисква още проучвания, изпитания и средства, обясни проф. Радостина Стоянова от ИОНХ-БАН.", "date": "2019.03.28", "title": "Учени от БАН изобретиха революционна батерия"}
{"url": "https://duma.bg/varnaha-stariya-prag-za-preferentsiite-n188517", "text": "Парламентът върна стария праг на изборните преференции с окончателно гласувани нови поправки в Изборния кодекс, внесени от ГЕРБ. Така прагът на преференциите за местни и парламентарни избори ще е 7%, а за евровота - 5%. Само преди месец и половина с гласовете на управляващите набързо бе прокарано предложението на ДПС за вдигане на прага за преференциалния избор, което на практика го обезсмисли. Тогава БСП обяви, че в знак на протест напуска НС, и обвини партията на Бойко Борисов в договорки с ДПС и тайна коалиция. Тогава се разбра, че поправката с преференциите е била прокарана след разговор между шефа на ПГ на ГЕРБ Цветан Цветанов и лидера на ДПС Мустафа Карадайъ.  В отсъствието на левицата от пленарната зала и на Цветанов, който по-късно се завърна от САЩ, парламентът успя да събере крехък кворум от 123 души. Продължаващата липса на законопроекти бе запълнена с безсмислени дебати, като например продължилото над 2 часа надприказване между депесари и патриоти дали да се разреши предизборната агитация на чужд език освен на български, както е по Конституцията. Очаквано поправката на ДПС отново не мина, което предизвика гнева на Карадайъ. \"Това е важният дебат - когато НС си позволява да нарушава Конституцията\", коментира лаконично в кулоарите лидерът на ДПС, визирайки скандала с евтините апартаменти на властта. През целия ден депутатите от ГЕРБ и ДПС отказваха коментари за имотната афера.", "date": "2019.03.28", "title": "Върнаха стария праг за преференциите "}
{"url": "https://duma.bg/10-zhertvi-pri-udar-na-izrael-v-alepo-n188530", "text": "Израелските военновъздушни сили нанесоха удари срещу сирийския град Алепо тази нощ. Най-малко 10 души са загинали, съобщават агенциите. Според медиите, изстреляни са няколко ракети срещу индустриалната зона на Шейх Найджар. Според сирийската държавна информационна агенция САНА сирийската въздушна отбрана е успяла да отблъсне тази въздушна атака, която е била проведена около 23 часа местно времев сряда. Израелските агресори удариха няколко позиции в индустриалната зона Шейх Наджар. Избухнаха няколко вражески ракети, заяви представител на сирийското военно командване. По думите му, в резултат на удара са причинени материални щети. В същото време западните медии, позовавайки се на сирийската опозиция, се съобщава че ударът е нанесен по позициите на иранските военни в района. В Алепо е нарушено електроснабдяването. В Халеб е имало значителни прекъсвания на електричеството. Местното летище е било затворено заради попадения. За взривове се съобщава и в близкото селище Джибрин.", "date": "2019.03.28", "title": "10 жертви при удар на Израел в Алепо"}
{"url": "https://duma.bg/shte-ima-evropeyska-finansova-politsiya-n188505", "text": " Европейската комисия трябва незабавно да започне работа по предложение за създаване на eвропейска финансова полиция и звено за финансово разузнаване. Това е сред предложенията на Европейския парламент, който е приел подробен план за по-справедлива и ефективна данъчна система и за борба с финансовите престъпления, предаде пресслужбата на институцията. Предложенията, приети с 505 гласа \"за\", 63 \"против\" и 87 \"въздържал се\", са подготвени в рамките на година от Специалната комисия на Европарламента за финансовите престъпления, данъчните измами и избягването на данъци (TAX 3). Те обхващат преразглеждането на системата за борба с финансовите престъпления, данъчните измами и избягването на данъци. Целта е подобряване на сътрудничеството във всички области между големия брой компетентни органи така и установяване на нови органи на ниво ЕС и в световен план. Според ЕП липсва политическа воля в държавите членки за справяне с данъчните измами, с избягването на данъци и финансовите престъпления. Европарламентът предлага лицата, подаващи сигнали за нередности, и разследващите журналисти да бъдат много по-добре защитени и да се създаде фонд на ЕС за подкрепа на разследващи журналисти. Друга препоръка на Европарламента е създаване на контролен инструмент в ЕС за борба с прането на пари. Евродепутатите искат също да има междуправителствен данъчен орган в рамките на ООН.  Европарламентът посочва седем страни от ЕС, които показват характеристики на данъчни убежища и улесняват агресивното данъчно планиране. Това са Белгия, Кипър, Унгария, Ирландия, Люксембург, Малта и Холандия. Другото, което се предлага, е схемите за златни визи и паспорти постепенно да бъдат прекратени, като предлаганите от Малта и Кипър създават висок риск за общия стандарт за предоставяне на информация. Има критика към Дания, Финландия, Ирландия и Швеция за продължаващите възражения срещу системата за данък върху цифровите услуги. Според ЕП многостранните, а не двустранните данъчни споразумения са перспективата за пътя напред.", "date": "2019.03.28", "title": "Ще има европейска финансова полиция"}
{"url": "https://duma.bg/promenyat-drastichno-evroturnirite-ot-2024-g-n188453", "text": " Засега планът за Суперлига от 16 гранда няма да се осъществи. Представители на най-богатите и успешни отбори на континента предлагаха те да се отделят в нов супертурнир, мачовете в който да се играят през уикенда и да бъдат гарантирани по 900 млн. евро на сезон за всеки участник. ЕСА, в която България е представена от Левски, прие да бъде сформиран нов турнир - Супер Шампионска лига. Форматът му не бе съобщен, но в него се предвижда да участват предимно клубове от топ първенствата. Квота за по-скромните ще има, но ще е минимална. Има вариант турнирът да е съставен от две дивизии по 24 отбора, като има изпадащи и изкачващи се между тях. За новостите оповести президентът на ЕСА и собственик на Ювентус Андреа Аниели. Италианецът пожела турнирът да е отворен за всички клубове, а да не да бъде затворена Суперлига. Така позициите на ЕСА бяха изравнени с тези на УЕФА, което е ключово за реализацията на идеята. В Амстердам клубовете обсъдиха и създаването на трети континентален турнир Лига Европа 2, където да участват по-малките клубове. \"Приоритетът е да се поддържа система, в която участието е отворено за всички, като се мисли за глобалния растеж на европейския футбол\", разкри Аниели.", "date": "2019.03.28", "title": "Променят драстично евротурнирите от 2024 г."}
{"url": "https://duma.bg/lechkov-otpisa-evro-2020-n188460", "text": "Първият вицепрезидент на БФС Йордан Лечков отписа България за Евро 2020. Лече призна, че показаното от националите при домакинството на Черна гора и гостуването на Косово прави само илюзорни шансовете за класиране на тима, а с тази игра и нямало смисъл да ходим на големия форум. \"Лъвовете\" устискаха 1:1 с балканските джуджета Черна гора и  Косово, а тепърва предстоят сблъсъците с фаворитите Англия и Чехия. \"Играта не ми допадна и в двата мача. В тази насока трябва да се подобряваме, ако искаме да се класираме. Разглеждам нещата общо. Ако отборът побеждава, побеждаваме всички. Ако губи, губим всички. На мен ми се иска да сме по-агресивни и да задържаме повече топката. Ние да владеем ситуацията. Хората в Косово бяха респектирани, че сме България. Тези момчета показаха добри игри в Лигата на нациите, вдигнаха сами летвата. Това очакват и противниците от тях, както и ние. Играем без самочувствие, не мога да кажа страхливо. С тази игра не виждам как ще се класираме. Ние и да се класираме, няма какво да правим на голямо първенство с такава игра\", обяви Лечков. Той е отговорник в БФС именно за националните отбори. \"Трудно е като резултат, а и като игра. Срещаме трудности, защото не си вярваме достатъчно. Допускаме противниците да се опитват да се надиграват с нас. Не притежаваме топката достатъчно, но все пак за мен винаги по-важното е да вкараме един гол повече. Дай Боже, да се класираме. Имаме шанс на този етап, така че трябва да се борим докрай. Всички отбори са с изравнени възможности, така че ако не се бориш във всеки мач и не даваш максимума от себе си, можеш да загубиш от всеки\", допълни при завръщането от Косово членът на Изпълкома на БФС Емил Костадинов. Шефът на футбола ни Боби Михайлов водеше делегацията, но се скри и напусна летището през ВИП-а и отказа да отговаря на въпроси.  И футболистите, завърнали се от Прищина, отказаха да правят изявления.", "date": "2019.03.28", "title": "Лечков отписа Евро 2020"}
{"url": "https://duma.bg/mahat-vodnata-stena-na-pl-garibaldi-n188540", "text": "Пореден гаф на столична община при ремонта на ул. \"Граф Игнатиев\". Само няколко дни след като новата водна стена стана видна за столичани, кметът Йорданка Фандъкова обяви, че тя ще бъде премахната. Припомняме, че от два-три дни социалните мрежи се напълниха с иронични коментари за стената. Хората я оприличиха на нагробна плоча. Монументът се видя, след като бяха премахнати ограничителните заграждания от ремонта на \"Гарибалди\". В крайна сметка приумицата на общината ще последва съдбата на т.нар. \"перки\", които трябваше да послужат за ограничители на трамвайното трасе по \"Графа\".  На днешното заседание на СОС стана ясно, че Фандъкова е разпоредила новоизградената водна стена да бъде премахната. Аргументът на кметицата за решението да се демонтира стената е, че била прекалено голяма за малък площад като \"Гарибалди\". По думите й тя не се вписвала в пространството, а и нямало да коментира \"колко е водна\". Запитана защо при това нейно мнение е одобрен проектът за водната стена, тя отвърна, че \"на картинка е едно, а на живо – друго\" и проектантите трябвало да мислят за това как ще изглеждат идеите им, когато се реализират.", "date": "2019.03.28", "title": "Махат водната стена на пл. \"Гарибалди\""}
{"url": "https://duma.bg/okonchatelno-razsrochiha-dalgovete-na-myuftiystvoto-n188537", "text": "Дълговете на вероизповеданията получиха отстрочка за 10 години. Депутатите приеха на второ четене спорните промени в Закона за вероизповеданията. Припомняме, че първоначалният вариант бе са амнистия на дълговете, което означаваше държавата да опрости над 8 млн. лева задължения на Главното мюфтийство. Законпроектът бе остро разкритикуван от медийте, а БСП го обявиха за поредната сделка между ГЕРБ и ДПС с цел оцеляване на правителството. След намесата на премиера Бойко Борисов, от ГЕРБ си поправиха грешката и редактираха закона, като дълговете само се отстрочват. Очаквано срещу промените обявиха голяма част от депутатите от \"Обединени патриоти\". чаквано ГЕРБ и ДПС отсрочиха за 10 години дълговете на Главното мюфтийство, които са малко над 8 млн. лева. Промените в Закона за вероизповеданията бяха окончателно одобрени днес въпреки съпротивата на голяма част от парламентарната група на \"Обединените патриоти\". Мотивът на ГЕРБ за законопроекта е, че така ще се прекрати влиянието от турския Динает. От Мюфтийството признават, че получават по 2 млн. лена на година оттам. Отстрочването на дълговете трябва да отвори възможността вероизповеданията на получават държавно финансиране до 15 млн. лева на година. Бенефециент на субсидията ще бъдат Българската православна църква и Главното Мюфтийство.", "date": "2019.03.28", "title": "Окончателно разсрочиха дълговете на Мюфтийството"}
{"url": "https://duma.bg/spetsprokuraturata-vleze-v-zaharen-kombinat-na-arabadzhiev-n188538", "text": "Акция на спецпрокуратурата в \"Захарен комбинат\"-Пловдив е започнала тази сутрин, съобщиха от прокуратурата. Припомняме, че комбината е собственост на Ветко Арабаджиев, който вече е клиент на прокуратурата покрай хотелиерския си бизнес. По-рано днес прокурори и служители на ДАНС влязоха в заводите \"Кинтекс\". Съобщава се, че в сградите на \"Захарен комбинат\" са извършени претърсвания, иззети са мобилни телефони, компютри, пълномощни и документи, свързани с офшорна собственост. Извършват се и разпити на свидетели.  Дружеството \"Захарен комбинат - Пловдив\" АД е дружество, създадено за участие в приватизацията на \"Кристал 91\" ЕООД - наследник на пловдивския Захарен комбинат \"Васил Коларов\", показва справка в Търговския регистър.", "date": "2019.03.28", "title": "Спецпрокуратурата влезе в \"Захарен комбинат\" на Арабаджиев"}
{"url": "https://duma.bg/predlagat-mandatat-na-shefovete-na-bnr-i-bnt-da-bade-5-godini-n188518", "text": "Мандатът на генералните директори на БНР и на БНТ да бъде пет, а не три години, предвижда проект за промени в Закона за радиото и телевизията, внесен от депутати от ГЕРБ и ДПС. Мандатът на Управителните съвети на двете обществени медии също се увеличава от 3 на 5 години. В мотивите на вносителите е посочено, че по отношение на страните членки на Европейския съюз се прилага режим с петгодишен мандат на управление на обществените медии. Според вносителите новите срокове биха допринесли за цялостното премахване на голяма част от проблемите, с които се сблъскват БНР и БНТ на всеки три години.", "date": "2019.03.28", "title": "Предлагат мандатът на шефовете   на БНР и БНТ да бъде 5 години"}
