{"url": "https://duma.bg/bbr-dava-na-zemedeltsite-krediti-sreshtu-subsidiya-n184798", "text": "Българската банка за развитие (ББР) чрез микрофинансиращата институция \"Джобс\" предлага нов кредитен продукт за подпомагане на малкия и микро бизнес - мостови кредит в размер до 300 000 лв. срещу субсидия. Това е дългосрочен  кредит за финансиране на одобрени инвестиционни разходи, съгласно сключен договор с фонд \"Земеделие\". Задължително условие за получаването на финансирането е кандидатстващият да има сключен договор с фонда по одобрен проект за предоставяне на безвъзмездна финансова помощ, както и наличието на минимум 12 месеца бизнес история. Новата възможност за финансово подпомагане е насочена към всички, отговарящи на критериите, регистрирани земеделски производители - физически и юридически лица, еднолични търговци и кооперации, обработващи земеделска земя (собствена или под аренда). Сред ползите за клиента са широкият обхват на предназначение на кредита, бързата първоначална оценка, дългият максимален срок, възможността за дълъг гратисен период и оптимизиран погасителен план. Допълнително към инвестиционното финансиране кредитоискателят може да получи до 90% от дължимото ДДС върху одобрените разходи, съгласно сключения договор между него и ДФЗ под формата на кредитна линия.5", "date": "2019.02.07", "title": "ББР дава на земеделците кредити срещу субсидия"}
{"url": "https://duma.bg/atina-poiska-turski-potok-n184791", "text": "Гръцкият премиер Алексис Ципрас заяви, че родината му би искала да участва в изпълнението на турския поток. Той направи такова изявление след среща с турския президент Тайип Ердоган. Според Ципрас страните трябва да си сътрудничат в областта на енергетиката, която не трябва да се превръща в причина за регионални сблъсъци. \"И вече си сътрудничим в такива важни енергийни проекти като Трансадриатическия газопровод, бихме искали да имаме по-широко сътрудничество в \"Турски поток\", каза Ципрас. Ципрас каза още, че осемте турски военнослужещи, които избягаха в Гърция след неуспешния преврат в Турция през 2016 г. \"не са добре дошли\", но трябва да уважи юридическите процедури, които предвижда законодателството на Гърция, както и решенията на съдебните инстанции. Ципрас е на посещение в Турция, по време на което президентът на страната Реджеп Ердоган каза, че очаква \"повече сътрудничество от Гърция\" по отношение на връщането на осемте. Турция ги обвинява, че са част от организацията на проповедника Фетулах Гюлен, който според Анкара е организирал опита за преврат.  Съдебно решение даде политическо убежище на трима от военнослужещите, което не позволява връщането им в Турция. Останалите все още чакат съдът да се произнесе и по техните случаи. Турският президент Реджеп Тайип Ердоган заяви, че очаква повече сътрудничество от Гърция по отношение на репатрирането на осемте турски военнослужещи. Турция и Гърция да изготвят пътна карта за разрешаване на двустранните проблеми, предложи Ердоган. Сред тях са както разделението на остров Кипър, правата на православните християни и проблемът с наплива на бежанци, нарушенията на въздушното пространство и искането на Турция гръцките власти да върнат осемте избягали след опита за преврат военнослужещи. Той подчерта тясното взаимодействие, което двете страни са изградили през 2015 - 2016 г. по време на мигрантската криза. \"Ние, като Турция, смятаме, че всички проблеми с Гърция могат да бъдат разрешени по мирен начин,\" каза Ердоган. \"Ние вярваме, че всеки проблем може да бъде решен чрез диалог.\"  С частно посещение в истанбулската \"Св. София\" гръцкият премиер започна втория ден от посещението си в Турция и веднага ще замине за остров Халки, където ще се срещне с Вселенския патриарх Вартоломей, съобщи Плусинфо. В Гърция това посещение се счита за историческо, като се има предвид, че Алексис Ципрас ще бъде първият гръцки премиер от 1933 г., който ще посети Халки.", "date": "2019.02.07", "title": " Атина поиска \"Турски поток\""}
{"url": "https://duma.bg/nay-izvestnoto-yaytse-se-pukna-n184752", "text": "Пукна се най-известното яйце, чиято снимка детронира Кайли Дженър и има над 52 млн. харесвания в инстаграм само за месец. Оказва се, че създаденият профил не е бил с цел събиране на лайкове, а с много по-сериозна кауза. Яйцето е част от кампанията за психично здраве. Целта е да се привлече общественото внимание към огромното напрежение, което социалните мрежи и славата може да окажат върху психиката. \"Товарът на социалните мрежи ме застига... Ако и ти се чувстваш така, говори с някого. Ще се справим!\", пише под една от последните снимки на яйцето, кръстено от фолърите Юджийн. След като профилът с най-известния кадър се появи през януари, мнозина започнаха да си задават въпроса - кой стои зад всичко това и как успя да го постигне? Голяма част от потребителите вярват, че акаунтът е създаден от голяма фирма и си купува последователи. След това обаче изпълнителният директор на британска компания за реклама - Крис Годфри, започна да твърди, че той е авторът, с единствената цел да съберат възможно най-голям брой харесвания. С толкова много последователи обаче Юджийн вече има огромна платформа и е апетитна хапка за онези, които искат да достигнат до най-широката аудитория. Така създателите на яйчения профил започват да си партнират с Hulu в реализирането на кампанията им за психично здраве.", "date": "2019.02.07", "title": "Най-известното яйце се пукна"}
{"url": "https://duma.bg/prof-rumen-neykov-postavya-hertsoginyata-na-chikago-v-starozagorskata-opera-n184760", "text": "Премиерните спектакли на оперетата \"Херцогинята на Чикаго\" от Имре Калман ще бъдат представени в Старозагорската опера днес, 7 февруари, от 19 ч. и на 9 февруари от 16 ч., научи ДУМА от Сийка Лапачка, експерт ВО. Проф. Румен Нейков е режисьор на тази изящна, но по-малко позната оперета на Имре Калман, създадена по либретото на Юлиус Бремер и Алфред Грюнвалд.  Преработката на текста е на проф. Румен Нейков, негов (в съавторство с Мария Нейкова) е и преводът. Диригент на постановката е Владимир Бошнаков, сценографията е на Тодор Демеров, а костюмите - на Антония Попова. Вихрените танци в спектакъла са хореографски поставени от талантливите артисти на балетната трупа Пенка Димитрова и Биляна Чолакова. В творческия състав на оперетата са и изявените солисти на Старозагорската опера Милко Михайлов, Николай Моцов, Яница Нешева, Нели Нечева, Камелия Стойчева, Тереза Бракалова, Елена Петрова, Александър Марулев, Евгений Арабаджиев, Иван Кабамитов, Теодор Петков. Участват още Игнат Желев, Петър Янкулов, Нина Димитрова, Пролет Пенчева, Илиян Вичев, Румен Какамъков, Милен Стойков и Велин Ингилизов и Борислав Георгиев от ДЮСОБ \"Маргаритки\", хор, балет и оркестър на операта. Режисьорът проф. Румен Нейков: \"Подготвяме една изключително красива, мелодична, атрактивна постановка, която зрителят ще заобича. \"Херцогинята на Чикаго\" не е от познатите произведения на Калман, защото е трудна за вокално изпълнение творба. Това е третата й премиера в България и първа извън столицата. Писана е през 1928 г., а темата е актуална и днес - нахлуването на американската култура в Европа.\" Диригентът Владимир Бошнаков: \"Много съм щастлив, че мога да представя на сцената на Държавната опера в Стара Загора поредната за мен премиера на Калманова оперета. \"Херцогинята на Чикаго\" пресъздава въздействието на Америка и нейната социална революция от 20-те години на миналия век. Пиесата разкрива много за европейската култура от този период. Колизиите в сюжета са превъплътени чрез жанровото противопоставяне на джаза на валса и чардаша. За нас като изпълнители това е едно музикално предизвикателство, с което надявам се, сме се справили чудесно.\" Първото изпълнение на \"Херцогинята на Чикаго\" е на 6 април 1928 г. в Театер ан дер Вийн във Виена, а първото изпълнение в България - през 1929 г. в Кооперативен театър.  Действието се развива през 20-те години на XX век - епохата на джаза и чарлстона, в Будапеща и в столицата на измисленото европейско кралство Силвария. Интригата се върти около богатата млада американка от Чикаго мис Мери Лойд. Тя се е обзаложила с нейните приятелки, че в Европа може всичко и всеки да купи с парите си. В това време във фалиралата европейска държавица Силвария принц Шандор Борис и неговите министри се опитват да отвлекат вниманието на сънародниците си, като подготвят кралска сватба. За целта принцът престолонаследник трябва да сключи предбрачен договор със своята приятелка от детинство и също обедняла принцеса от Морения - Розмари, която всъщност не обича. Виенският валс и чарлстонът, чардашът и фокстротът, американският прагматизъм и романтиката на аристократична Европа \"се сблъскват\" в \"Херцогинята на Чикаго\". Сблъсъкът е между парите и любовта, която накрая побеждава - както е характерно за жанра.", "date": "2019.02.07", "title": "Проф. Румен Нейков поставя \"Херцогинята на Чикаго\" в Старозагорската опера "}
{"url": "https://duma.bg/razgrom-na-maritsa-v-istanbul-n184830", "text": "Волейболният отбор на Марица (Пловдив) остава без победа в груповата фаза на Шампионската лига за жени. Шампионките на България паднаха като гости на шампиона на Турция, Европа и света ВакъфБанк в Истанбул с 0:3 гейма  (19:25, 17:25, 19:25) в четвъртия си мач в Група А. Пловдивчанки остават последни, 4-и без победа до момента и без шансове да продължат във втората фаза в турнира. ВакъфБанк пък е едноличен лидер с 4 победи от 4 мача и 12 точки, като почти сигурно се класира за 1/4-финалите. В 5-ия кръг на 20 февруари (сряда) Марица е домакин на френския Безие, докато турският гранд ще гостува на Алианц МТВ (Щутгарт).  Без да подценява противника, треньорът на ВакъфБанк Джовани Гуидети, бивш селекционер на женския национален отбор на България, започна мача с най-добрите си волейболистки и те бързо наложиха надмощие. Маричанки имаха своите добри моменти в първия гейм, най-вече с отлични атаки на Мирослава Паскова, но китайската звезда Тън Жу забиваше безпощадно от всякакви възможни позиции и реализира 9 точки за крайното 25:19. Шампионките на България влязоха още по-смело във втората част и дори успяха на няколко пъти да поведат в резултата. След 16:15 в тяхна полза обаче, серия от коварни сервиси на безгрешно играещата холандска националка Лонеке Слоетжес даде на ВакъфБанк предимство с 23:16, което \"жълто-сините\" вече нямаше как да заличат. Мощна контра на Тън Жу оформи крайното 25:17 за турския гранд. Въпреки лошото начало на третия гейм, в който домакините поведоха с 5:0, момичетата на Иван Петков не се предадоха и продължиха да се борят докрай. При 21:19 интригата в гейма все още беше жива, но след 4 поредни точки при сервиси на младата Ебрар Каракурт ВакъфБанк сложи край на мача след 25:19 и 3:0. Най-резултатна за ВакъфБанк стана Лонеке Слоетжес с 19 т. (4 аса и 75% ефективност в атака) за победата. Тя бе обявена за най-полезна състезателка (MVP) на мача. Тън Жу добави още 16 (2 блока, 58% ефективност в атака и 42% позитивно посрещане), а Келси Робинсън 13 за успеха. Най-резултатна за Марица пък бе Мирослава Паскова с 14 т. (47% ефективност в атака и 20% позитивно посрещане).", "date": "2019.02.07", "title": "Разгром на Марица в Истанбул"}
{"url": "https://duma.bg/rumen-ovcharov-energetikata-se-upravlyava-ot-livadi-n184794", "text": "Състоянието на българската енергетика е трагично. Говорят се разни мантри, че нямало да спрем въгледобива и да закрием топлоцентралите, но истината е, че това ще се случи въпреки мантрите. Германия вече взе решението си да спре въгледобива си. Някой вярва ли, че ще се съобразяват с Теменужка Петкова, заяви бившият енергиен министър Румен Овчаров в Стара Загора. \"Пак ще закопаваме едни тръби за милиони, а в същото време Турция ще си направи третата АЕЦ и ще купуваме ток оттам. Защото в отрасъла управляват едни \"ливади\", събрани от кол и въже. Пълна депрофесионализация в енергетиката, тук там са останали знаещи хора, но от тях нищо не зависи\", допълни Овчаров. Според него НЕК и БЕХ са със задължения за по над 4 млрд. лв., токът струва 12 пъти по-скъпо от времето, когато скачаха срещу Жан Виденов.", "date": "2019.02.07", "title": "Румен Овчаров:   Енергетиката се управлява от \"ливади\""}
{"url": "https://duma.bg/teodor-drayzer-kak-sasht-sazdadoha-hitler-n184774", "text": "Миналия четвъртък публикувахме първата част от проучването на големия американски писател Теодор Драйзер, посветено на ролята на английския капитал за възникването на нацизма и за създаването на военната мощ на Хитлер. Сега можете да прочетете и втората му част, със съкращения, за не по-малко интересните заслуги на янките към нацизма и престъпленията му. На 27 януари 1945 г. Червената армия превзема най-страховития лагер на смъртта - Аушвиц-Биркенау. Светът изпада в ужас от това, което се разкрива там. Тази дата се отбелязва като международен ден на Холокоста. Почти всичко е известно за лагера днес, макар малцина да се интересуват от това, че (по последни данни на Полския институт в София) от газ циклон Б, от глад и болести, от чудовищните опити с хора на \"медика\" Менгеле в Аушвиц загиват 1,1-1,5 милиона души - от тях евреите са 90 на сто, останалите са поляци, руснаци, цигани, свидетели на Йехова, джендъри, психично болни и т.н. Милиони концлагеристи са използвани безмилостно от най-големите германски концерни - партньори на английските и американските финансови и индустриални гиганти, и са убивани целенасочено чрез робски труд. Носят ли  Англия и САЩ отговорност за нацистките лагери и случилото се в тях? Наивното оправдание, че не се е знаело какво се случва, в последните две десетилетия окончателно се срути. Да, те са били прекрасно информирани, но поради политически, военни и бизнес съображения са предпочели да си затворят очите пред ужаса и срама на ХХ в. Сведенията на Рудолф Врба и Алфред Ветцлер, избягали от Аушвиц, стигат до бюрата на Чърчил и Рузвелт. На апела им да бомбардират лагера, защото след бомбардировката все някой може и да оцелее, не е обърнато грам внимание. А през 2003 г. \"Роял Еър Форс\" публикува направени през 1944 г. въздушни снимки от Аушвиц, \"върху които могат да се видят горящи планини от трупове.\"  Защо повече от 10 години англоамериканските богаташи безотказно финансират Хитлер, след като фиксидеята му за изтреблението на евреите и \"непълноценните\" жители на Европа - между които и славяните, е задействана едва ли не от първия му работен ден като канцлер? Това финансиране, блестящо описано от Теодор Драйзер, не създава ли всъщност и самия Холокост? През юли 1938 г. в сп. \"Fortune\" е била публикувана анкета, показваща настроенията на американците към възможността да приемат бежанци от Европа, най-вече евреи. Само 5% са склонни за това. Две трети искат да не се допускат в страната им. Спомняте си турската поговорка, цитирана от Хемингуей: \"Вината не е само в брадвата, а и в дървото\"! А иначе на скръб и плач по милионите невинни жертви на нацизма добре го докарахме и тази година... През 1926 Италия вече стоеше на прага на разрухата. Естествено, г-н Морган знаеше това много добре. То дори беше съобщено в чикагския \"Дейли нюс\", чийто кореспондент в Рим Хайрам Мъдъруел пишеше, че хазната на фашистите е празна, страната е фалирала и жизненото равнище спада все повече и повече. Но г-н Морган упражняваше достатъчен контрол над нашия печат, за да представи съвсем друга картина и да подчертае с каква удивителна точност се движели сега италианските влакове. И бяха пуснати облигации за 100 милиона долара, които бяха използвани за спасяването на фашизма. Без този заем Мусолини щеше да се сгромоляса. Така Америка заби първия гвоздей в ковчега на демокрацията. Според Джордж Селдс, предишния американски кореспондент в Италия и най-голям познавач у нас по тези въпроси, днес американският дял в италианския фашизъм възлиза на повече от 600 милиона долара. Казано по най-простия начин, Америка и Англия всъщност изковаха ножа за \"удара в гърба\", нанесен през 1940. Комисията на Най - за чиито разкрития американският народ не научи почти нищо благодарение на контролираните от корпорациите печат и радио - е установила, че американските бизнесмени са снабдили италианските въздушни сили с най-модерна американска апаратура: усъвършенствувани жироскопи, прожектори и звукопеленгатори, уреди за контрол на управлението. Освен това огромни количества \"наше\" старо желязо са били изпратени в Италия. Така по-голямата част от италианската стомана, от която половината и повече отива за въоръжение, е произведена от старо желязо. По данни на Министерството на търговията през 1938 година - по време на масираната атака срещу демокрацията в Испания, когато президентът Рузвелт така всеотдайно се бе посветил на \"неутралитета\" - \"ние\" сме изнесли за Италия повече от 400 000 тона старо желязо, с което да бъдат избивани испанците. Същото количество сме изнесли за Италия и през 1939, а само през първата третина на 1940 - 200 000 тона. \"Ние\" сме прекратили решително продажбата на военни материали само за едно от всички воюващи правителства в Европа - демократичното правителство на Испания, което не застрашаваше никого, освен богатите и привилегированите и което бе така нагло репресирано от международните бандити... Това е то експортният модел на \"американизма\". А какво да кажем за Хитлер, великия Велзевул на \"силите на злото\"? Как ние помогнахме на куцото, но бясно куче от Берхтесгаден да прескочи оградата? Какво ще кажете за следното: Хенри Форд, Чарлс Линдберг, бившият ръководител на Международната търговска палата Томас Уотсън, заместник-председателят на \"Дженерал мотърс\" Джеймс Муни и \"известен брой влиятелни просветители\" са получили според вестник \"ПМ\" Хитлеровия \"Орден на германския орел\", който се дава на чужденци, имащи заслуги към нацисткото правителство. Уотсън е върнал ордена. \"ПМ\" пише, че \"не е известно някой от другите да е върнал нацисткото си отличие\". Муни е познат като приятел на Герхард Вестрик, нацисткия търговски агент, който доби нежелана известност... Напоследък според \"ПМ\", Муни е издал брошура, написана от самия него, която следва линията на сегашната нацистка пропаганда. Той играе важна роля в американската отбрана. Той е пръв помощник на председателя на \"Дженерал мотърс\" и отговаря за всички преговори, които засягат военни съоръжения.  Американските богаташи пасват в цялата картина толкова добре, колкото и английските. Известно е, че \"Дженерал мотърс\" има значителни капитали в \"Опел\", най-големия автомобилен концерн в Германия. От него трупа част от милионите... В Германия има и завод на Форд, 40 процента от който принадлежат на Фордовия нацистки партньор \"И. Г. Фарбениндустри\".  Нещата продължават все в тоя ред. Рокфелеровата \"Стандард ойл\" подобно на английската \"Импириъл кемикъл\" \"е установила връзки с различни немски компании и групировки, в това число и с \"И. Г. Фарбениндустри\" (цитираме икономиста д-р Плъмър от Оксфордския университет), за да се влее в огромен международен тръст, където участвуват и \"Шел ойл\" (и английската, и холандската), както и Англо-германската петролна компания\". През февруари \"Стандард ойл\" оповести, че си е осигурила от \"И. Г. Фарбен\" правата за производство на синтетичен каучук по новата технология, наречена Буна. Не бе оповестено каква е другата част от сделката, но е ясно, че във време на война Хитлер няма да предаде такава важна технология на един потенциален враг, без да получи в замяна нещо, което непосредствено би облагодетелствувало Германия като \"сила на злото\" срещу \"демокрацията\". Бюлетинът \"Ънсенсорд\" коментира: \"Най-вероятното обяснение е, че \"Стандард ойл\" ще заплати направо с петрол, от който Хитлеровата военна машина така много се нуждае. Посредством Румъния.\" Да, \"Стандард ойл\" контролира 12 процента от цялото румънско производство на петрол и продава петрол на Германия чрез една своя компания, наречена \"Дойч-американише петролеум гезелшафт\". Нека има война, нека настъпи потоп, нека става каквото ще, само да няма народен бунт срещу системата на оскъдица. Нали международната машина за производство на печалби трябва да се върти. Да вземем случая с г-н Райбър от \"Тексако\", който напоследък се поразчу във връзка с разкритията около нацисткия агент Вестрик. Както разбрахме, \"нашият\" г-н Райбър е продал на Франко по време на фашисткия метеж петрол на стойност 6 милиона долара - американски петрол, произведен от демократичното американско работничество. (Това е на практика ненамесата: петрол за Франко, старо желязо за Мусолини и нищо за законното испанско правителство). Наред с всичко друго този петрол сигурно е помогнал на Франко да смаже демокрацията в Испания. Не правя никаква връзка между двете събития, но впоследствие Райбър получи монопол върху петролния пазар във фашистка Испания. А този монопол се оказа особено удобен за снабдяването на Германия (чрез Испания), когато Хитлер започна да се нуждае от огромни количества петрол за своите танкове и щуки. \"Ню Йорк таймс\" писа: \"Много американски петролни концерни притежават петролоносачи, които плават под чужд флаг. Съгласно с акта за неутралитета на такива кораби не се забранява да посещават испански пристанища.\" Месеци наред след започването на войната нашите вестници се съсипаха да ругаят Русия, задето доставяла петрол на нацистите. Но накрая, когато стана известен случаят Вестрик, \"Ню Йорк таймс\" призна, че \"от началото на войната хер Хитлер е получил от Америка много повече петрол, отколкото е получил или изобщо би могъл да получи от Русия\". Когато нашите лицемерни управници се сблъскат е такива факти, те вдигат безпомощно ръце и мънкат, че това са недостатъците на демокрацията, че бизнесмените били \"свободни дейци\", които можели да постъпват както си щат, при условие че не нарушават закона (разбирай: при условие, че заобикалят закона и се подиграват с него). Това е най-голямата лъжа, измисляна някога... А демокрация, в която липсва информация, изобщо не е демокрация. Ако мнозинството от нашия народ има думата по този въпрос, то не би допуснало нито един американски цент да бъде заложен на която и да е от воюващите страни в Европа, защото знае, че където отидат американски пари, там рано или късно отиват американска плът и кръв, \"за да бъдат защитени вложенията\". Но райбъровци по-нагледно разкриват лицемерието на нашите американски фюрери. Райбър се оказа точно такъв, какъвто се очакваше. Последното си посещение в Германия той направил след започването на войната и се върнал с послание от Гьоринг до Рузвелт. Колко ли още райбъровци имаме? Райбър напусна \"Тексако\", когато тези неща излязоха наяве, но не само затова, а и защото сега вече официална Америка мрази Германия. Забележете обаче колко неочаквана и колко нова е тази омраза. Тя едва-едва се подаваше - никакви действия, а само думи, - когато нацистите се разшетаха да унищожат демокрацията в собствената си и в други страни. Стана по-гласовита, когато Хитлер тръгна срещу нашата истинска любов - Англия, и когато стана ясно, че той не ще да свърши работата, за която е предназначен - да нападне Русия. Тъкмо това беше и нещастието на Райбър. Както показва цялата му биография, той също би дал мило и драго само и само нацистите да тръгнат срещу Русия. Той мислеше, че те ще сторят това, както го мислеха и \"нашите\" лидери във Вашингтон, които тъкмо по тази причина нито веднъж не обезсърчиха Райбър или който и да било друг. Обезсърчиха ли казах? През 1936 комисията на Най разкри, че \"Прат и Уитни\", \"Къртис - Райт\" и други самолетостроителни концерни са продали на Хитлер стотици самолети и самолетни мотори (\"цели влакове с такава стока\", както се изрази не друг, а нашият нов министър на флота Нокс); комисията разкри още, че това е станало със знанието и съгласието на \"нашето\" военно министерство и Министерството на флота. През 1934 износът на самолети от Съединените щати за Германия е възлязъл на близо 2 милиона долара. А сега ни плашат и искат да ни смразят кръвта с Хитлеровите \"ужасни щуки\", сякаш те са някакво дяволско изобретение на \"силите на злото\". Комисията на Най разкри също, че акциите на \"Динамит акциенгезелшафт\", немския тръст за производство на експлозиви, се държат от \"Импириъл кемикъл\", \"И. Г. Фарбен\" и американската \"Дюпон\". \"Дюпон\" била сключила споразумение и с английската, и с немската фирма, по силата на което \"всяка страна... след като произведе или се сдобие с някакво патентовано секретно изобретение\", трябва \"да даде в писмена форма на другата страна незабавно или най-късно до шест месеца пълни подробности за гореказаното изобретение\". Дали това споразумение все още е в сила? Разкрито бе още, че \"компанията \"Спъри жироскоп\" е доставяла автоматични пилоти, жирокомпаси и друга апаратура, достатъчна, за да се съоръжават най-малко 50 немски самолета месечно\". Да, в онези дни да подпомагаш нацистите беше достойнство. \"Нашите\" капиталовложения в Хитлерова Германия се изчисляват на 1 400 000 000 долара. \"Ние\" - тоест банката \"Дилън-Рийд\" - сме отпуснали заем от седемдесет милиона на Фьоглеровата \"Ферайнигте щалверке\" и четиридесет и шест милиона на \"Сименс\". А Фьоглер и Сименс финансираха Хитлер и го направиха диктатор на Германия. ...Ние сме заложили на нацистката карта, макар че залогът там е нищожен в сравнение със залога ни на английската карта. В действителност обаче не сме заложили нито на едната, нито на другата карта, а на картата на интернационала на богатите, за да бъде той надеждно защитен, независимо от кого, на картата на самата война. Войната, независимо кой ще я спечели, е източник на печалби както за богатите отвъд океана, тъй и за нашите шейсет семейства. От последното тримесечие на 1938 до последното тримесечие на 1939 най-незначителното нарастване на печалбите на една стоманодобивна компания е сто процента, а най-високото - две хиляди процента. Това е само началото на военновременния бум. Богатството, съсредоточено в ръцете на малцина, се стреми към експанзия и далечни пътища. Това е закон.  1941", "date": "2019.02.07", "title": " Теодор Драйзер:  Как САЩ създадоха Хитлер   "}
{"url": "https://duma.bg/bsp-ne-podkrepi-zakonoproekt-na-vlastta-za-targovskata-tayna-n184796", "text": "Депутатите приеха вчера на първо четене законопроекта за защита на търговската тайна, който според вносителя - Министерския съвет, въвежда по-добра правна закрила срещу незаконното й придобиване, използване и разкриване. В действащото към момента законодателство търговската тайна не се счита за интелектуална собственост и не е защитена като такава. Не съществуват и специални правила за присъждане на обезщетения за нарушаване на търговски тайни. Чрез законопроекта се дават определения за понятията \"търговска тайна\", \"притежател на търговска тайна\", \"нарушител\" и \"стоки - предмет на нарушение\". Регламентират се производството и мерките за защита на търговска тайна по съдебен път. Депутатите от ПГ на БСП за България се въздържаха при гласуването и не дадоха подкрепата си за законопроекта. Тезата на опозицията разви от парламентарната трибуна народният представител Пенчо Милков, а едно от основните причини за позицията на политическата сила е, че законът не дава прецизна дефиниция за търговска тайна, което според тях може да доведе до противоречива съдебна практика.", "date": "2019.02.07", "title": "БСП не подкрепи законопроект на властта за търговската тайна"}
{"url": "https://duma.bg/es-s-novi-pravila-za-ulesnena-registratsiya-na-firmi-n184795", "text": "Европейският парламент и съветът са постигнали споразумение за нови правила, които да улеснят електронната регистрация на фирми и да насърчат извършването на административни дейности онлайн през целия жизнен цикъл на фирмите, предаде пресслужбата на европарламента. Новите правила целят да спестят време и пари на бизнеса, както и да увеличат гаранциите срещу злоупотреби и измами чрез въвеждането на онлайн проверки на самоличността. Става въпрос за подобрени онлайн процедури - от регистрирането на фирми до регистрацията на техни клонове и подаването на документи. Другото е предоставяне на лесно достъпна информация на порталите за регистрация, която е безплатна и на език, който се разбира от възможно най-голям брой презгранични потребители. Въвежда се и \"принцип на еднократност\", което означава, че от фирмите няма да се изисква да представят една и съща информация на публичните органи повече от веднъж. Временното споразумение трябва да бъде одобрено от посланиците на страните членки (Корепер) и от комисията по правни въпроси. След това директивата трябва да бъде гласувана в пленарна зала и одобрена от Съвета на ЕС. Според данни на Европейската комисия в момента само 17 страни членки предоставят пълния набор от процедури за онлайн регистрация на фирми, а електронните услуги и достъпът до информация в ЕС са разпокъсани.", "date": "2019.02.07", "title": "ЕС с нови правила за улеснена регистрация на фирми"}
{"url": "https://duma.bg/raynov-se-obyavi-za-levskar-i-vze-%E2%84%9670-n184826", "text": "Първото зимно попълнение на Левски Мартин Райнов се обяви за симпатизант на синия клуб. Полузащитникът премина на \"Герена\" от Берое във вторник и побърза да декларира, че винаги е желаел да играе за столичани. Миналата седмица той сам се предложи на 26-кратните шампиони и веднага си навлече гнева на феновете на заралии. Райнов избра да играе с №70 в Левски, защото любимият му №7 е зает от бразилеца Паулиньо. \"Развълнуван и щастлив съм от трансфера си, защото синята фланелка е огромна. Ще дам всичко от себе си, за да се докажа. Доста от нещата не зависеха от мен около трансфера, но това е част от нашата професия. Опитвах се да не го мисля много, да се абстрахирам и да се концентрирам върху подготовката ми. Моето желание беше да премина в Левски. Още като разбрах, че има интерес, исках да дойда тук. Всички трябва да сме като едно семейство и да побеждаваме заедно. Първо съм съсредоточен върху най-скорошния период да се докажа с фланелката на Левски и след това има време за всичко. Благодаря на феновете, пожелавам им да са преди всичко здрави. Искам да им обещая, че ще давам всичко от себе си със синята фланелка и ще се раздавам на 100% във всеки мач\", обяви пред клубния сайт Райнов. Той поясни, че като юноша е играл с този номер, а не копира примера на приятеля си Георги Костадинов, който също премина от Берое на \"Герена\" и игра там с №70. Райнов пристигна в Кипър, но не взе участие в контролата с шампиона на Литва Судува, завършила 1:1 с гол на Давиде Мариани (79). Швейцарецът изравни 2 минути след като резервата Елигиус Янкаускас (77) наказа разсеяната синя отбрана и вратаря Николай Михайлов. В Кипър Левски още е без победа, а само с 2 равни и 3 загуби. В последната контрола утре \"сините\" срещат Чукарички (Сър).", "date": "2019.02.07", "title": "Райнов се обяви за левскар и взе №70"}
{"url": "https://duma.bg/manolova-poiska-otstranyavane-na-problemite-s-vinetkite-n184797", "text": "Омбудсманът Мая Манолова изпрати нова препоръка до министъра на регионалното развитие и благоустройството Петя Аврамова заради десетките жалби и сигнали на граждани, които продължават да постъпват в институцията на обществения защитник, свързани с продажбата на е-винетки, съобщиха от кабинета на омбудсмана. Общественият защитник получи отговор на предходната си препоръка до МРРБ, изпратена на 9 януари, в която настояваше гражданите да не биват глобявани до момента, в който системата за продажба на е-винетки заработи без сривове и други проблеми. В писмото си до омбудсмана от ведомството информират, че \"системата работи ефективно\". В новата си препоръка Манолова обръща внимание, че оплакванията на хората продължават, като се открояват два основни проблема - при грешно въведени данни на превозно средство при закупуване на е-винетки няма възможност за коригиране, а платените вече суми не се възстановяват и затова е необходимо заявката да се повтори. Така на практика се изисква двойно заплащане за едно и също превозно средство, дори и в случаите, когато е видно, че няма такъв съществуващ регистрационен номер на автомобил. \"Да се усвояват по този начин средства е неправилно, незаконосъобразно и неморално\", подчертава омбудсманът. Хора в неравностойно положение сигнализират за друг проблем - АПИ не спазва нормативно установения срок за потвърждение на генерираните годишни електронни винетки. Освен това, на сайта на агенцията липсва такава информация. Манолова препоръчва на министър Аврамова да предприеме действия за коригиране на грешно въведените данни на превозни средства, ако ли не, да се възстановят платените от шофьорите суми, както и да се обърне внимание за подобряване на административното обслужване на лица с намалена работоспособност. ", "date": "2019.02.07", "title": " Манолова поиска отстраняване на проблемите с винетките"}
{"url": "https://duma.bg/rezultati-n184823", "text": "Левски - Судува (Лит) 1:1 0:1 Бараускас (77) 1:1 Мариани (79); Септември - Чихура (Груз) 0:0; Царско село - Иртиш (Каз) 1:0; Банско - Добруджа 2:1 0:1 Кръстев (43) 1:1 Лазаров (75) 2:1 Лечов (85);  Черно море - Дунав 2:0 1:0 Ндонгала (55) 2:0 Илиев (88); Черно море-2 - Несебър 3:1 2:0 Енрике (34 и 45) 2:1 Каймакански (71) 3:1 Василев (73); Поморие - Ботев Гъл 0:0; Пирин - Сливнишки герой 1:1; Септември Сим - Локо Сф 2:1; Чавдар Етр - Спартак Пл 3:2  0:1 Горанов (5)  Футбол Макс спорт 3 21.30 Лацио - Емполи по Макс спорт 4 19.30 Ахисарспор - Касъмпаша 22.00 Гингам - Лион по Диема спорт Тенис 12.00 \"София оупън\" по Диема спорт 2 Волейбол 18.30 Левски - ЦСКА по Евроспорт 1 Колоездене 15.00 Обиколка на Валенсия (II етап) Биатлон 19.00 и 22.45 СК в Кенмор по Евроспорт 2 Колоездене на писта 7.30 6 дни на Мелбърн Снукър 14.55 и 20.55 Уърлд Гран При в Престън", "date": "2019.02.07", "title": "Резултати"}
{"url": "https://duma.bg/milanov-napusna-apoel-n184825", "text": "Живко Миланов напусна Никозия АПОЕЛ. Юношата на Левски вече няма пречки да се върне в родния си клуб. Зетят на Боби Михайлов игра за последно на \"Герена\" през есента на 2015 г., след което подписа с кипърския клуб. 34-годишният бранител получи тежка контузия и се оказа ненужен в тима на АПОЕЛ, като дори не бе картотекиран за пролетния дял на първенството.", "date": "2019.02.07", "title": "Миланов напусна АПОЕЛ "}
{"url": "https://duma.bg/azerbaydzhan-ostava-vav-formula-1-do-2023-g-n184824", "text": "Гран при на Азербайджан поднови договора си с Формула 1 и остава част от календара до 2023 г. Надпреварата по улиците на Баку влезе във Формула 1 през 2017 г., като предложи две интересни надпревари дотук. Уличното трасе, характерно със своите дълги прави, се хареса и на пилотите. Настоящият договор изтичаше в края на годината. \"Състезанието в Баку стана едно от най-популярните през сезона и беше логично желанието на двете страни да продължим сътрудничеството си. Радвам се, че ще останем в Азербайджан поне за още 5 години\", каза директорът на \"Либърти медия\" Чейс Кери. Фирмата е собственик на Формула 1. В последните месеци нови договори подписаха и други състезания в календара - Белгия, Китай, Германия, Япония и Сингапур. През 2019 г. обаче изтичат споразуменията с Италия, Германия, Испания, Мексико и Великобритания.", "date": "2019.02.07", "title": "Азербайджан остава във Формула 1 до 2023 г."}
{"url": "https://duma.bg/kapitanat-na-tsska-sf-prizna-za-problemi-n184827", "text": "Капитанът на ЦСКА-Сф Станислав Манолев призна, че имат проблеми. Защитникът, който есента рядко намираше място за изява при новия треньор Нестор Ел Маестро, обяви, че им липсват победите над грандовете. Този сезон \"червените\" загубиха по един път от Лудогорец и Левски, като извъртяха хикс с шампионите в София. \"Мисля, че ни липсваха победи само срещу преките конкуренти. Ще станат много силни мачове, който се справи най-добре, той ще стане шампион\", каза Манолев след завръщане от лагера в Марбея. \"Получи се добра подготовка. По-дълго време бяхме в Испания, но знаехме, че тук няма условия и терени, както за нас, така и за треньорите беше по-добре да останем там, където имахме перфектни условия. Останахме същите момчета. Разделихме се с един основен футболист (Десподов). Колективът не е никак лош. Разбира се, че Десподов е добър, млад и перспективен футболист. Пожелавам му успех. Имаме други момчета, които ще се опитат да го заместят. Готвим се да бъдем по-силни и да бъдем конкурентоспособни на Лудогорец. Записахме някои победи и някои загуби, но резултатите не са толкова важни. Имахме много силови тренировки. Резултатите не са толкова важни за този лагер\", допълни той. При пристигането на \"червените\" от Испания се разбра, че руандиецът Емануел Иманишимве, който се похвали, че ще рита в ЦСКА-Сф, ще подсили сръбския Напредак Крушевац. За трансфера му съдейства Люпко Петрович, който стана шампион в Руанда начело на местния АПР. Другият играч от Руанда Фитина Омболенга първо ще поиграе в Литекс и ако се докаже, ЦСКА ще го привлече през следващия сезон.", "date": "2019.02.07", "title": " Капитанът на ЦСКА-Сф   призна за проблеми"}
{"url": "https://duma.bg/paris-e-parviyat-shampion-v-ore-n184820", "text": "Доминик Парис спечели първа световна титла в кариерата си, след като триумфира на Супер-Г в Оре, Швеция. 29-годишният италианец, който досега имаше само един сребърен медал от ски мондиал на спускане в Шладминг 2013, даде 1:24,20 мин. Той остави зад себе си Йоан Клери (Фр) и Винсент Крихмайр (Ав), които финишираха с равно време и на 0,09 сек. от него, за да разделят второто място. По регламент бронзов медал не се присъжда, а четвърти на 0,35 сек. се нареди Кристоф Инерхофер (Ит). Олимпийският шампион Матиас Майер (Ав) отпадна, а норвежката легенда Аксел Лунд Свиндал, който обяви, че след края на световното ще приключи кариерата си, завърши 16-и на 0,92 сек. от победителя. Парис пък имаше преимущество, след като трасето беше наредено от италианския щаб. Световното продължава утре с алпийска комбинация при жените, в която първата шампионка Михаела Шифрин (САЩ) отказа участие. Следващият старт при мъжете (спускане) е в събота.", "date": "2019.02.07", "title": "Парис е първият шампион в Оре"}
{"url": "https://duma.bg/korneliya-ninova-koga-premierat-shte-zavede-delo-sreshtu-boyko-borisov-n184815", "text": "\"Кога ще заведете дело срещу Бойко Борисов заради присъдите за 55 000 евро в Страсбург? Кога ще има дело срещу Цветан Цветанов за 6 дела, по които плащаме 120 000 евро?\". Това попита лидерът на БСП Корнелия Нинова по време на парламентарните дебати по доклада на министъра на правосъдието за 2017 г. по изпълнението на решенията на Европейския съд по правата на човека. По думите й, когато един политик или държавен служител погази правата на хората, но знае, че трябва да плати от джоба си, ще се замисли дали ще го направи. Нинова отбеляза като проблем факта, че управляващите отнемат права на българите. \"Хората плащат осъдителните присъди, включително и тези, които живеят под прага на бедността. Най-важното обаче е, че управляващите остават безнаказани\", възмути се тя и припомни, че решението на този проблем отдавна е разписано в законите у нас. \"Там пише, че този, който е причинил тази вреда, умишлено или при груба небрежност, чрез незаконосъобразни действия или бездействие, при или по повод изпълнение на служебните му задължения, трябва да носи отговорност, като плати от джоба си\", обърна се към мнозинството Нинова. Думите й отприщиха ярост у управляващите. Първи скочи Данаил Кирилов. Явно от вчера сте в процес на бавна ескалация на разнообразни тези, заяви той и призова левицата да започне първо с осъждането на хора от нейните редици. Нинова контрира, че още в първи курс в Юридическия факултет се учи, че инициативата за това трябва да е на финансовия министър. Владислав Горанов да заведе искове по указание на МС и премиера, настоя тя. \"Другите ви шикалкавения са приказки на вятъра. Неслучайно поемам ангажимент, че тези искове ще бъдат заведени независимо за кой период се отнасят, за кои политици, които са нарушили човешките права и са осъдени в Страсбург. Законите се приемат, за да се спазват и няма значение кой от коя партия е\", категорична бе Нинова. И на червена кобила да се качите, пак ще падате от нея, дебелашки се опита да я иронизира дежурният по темата \"антокомунизъм\" Спас Гърневски. Комунистът Александър Паунов отново му припомни, че е писал поезия за БКП и за Альоша, а после искал да бута паметника. Зам.-председателят на ПГ \"БСП за България\" Крум Зарков нарече доклада формалистика и фалш. По думите му много от решенията, по които сме осъдени в Страсбург, се повтарят и имат систематичен характер. Той обяви, че левицата няма да гласува документа, защото от него няма да има последствия. Разбрал-недоразбрал зам. правосъдният министър Николай Проданов наивно попита БСП какво не им харесва в доклада, пропускайки факта, че по висящите жалби пред ЕСПЧ за м.г. България отново се нарежда на 15-о място с 623 броя жалби.", "date": "2019.02.07", "title": "Корнелия Нинова:  Кога премиерът ще заведе дело срещу Бойко Борисов "}
{"url": "https://duma.bg/desetki-sela-v-strandzha-ostavat-bez-transport-n184817", "text": "Десетки села в Странджа са заплашени да останат без транспорт в края на месеца.  Причината е драстично намалените от държавата субсидии за превоз в труднодостъпни и планински райони. Най-голям е проблемът в община Малко Търново. Преди дни е имало спешна среща между кметове от региона, областния управител и превозвачи. Транспортните дружества обявили, че се затрудняват да изпълняват линиите, за които са подписали договори с общините заради обезлюдяването на селата, лошата инфраструктура и по-малкото държавни субсидии. Кметът на Малко Търново Илиян Янчев заяви, че хората от 12 села разчитат на транспорта, за да да идват до областния център да си купуват хранителни продукти и най-вече лекарства, тъй като по селата няма аптеки. Според него става дума да още 10-15 000 лева, които да бъдат отпуснати от държавата, за да може фирмите да изпълняват линиите. \"М-БУС\" е единствената фирма, която обслужва общината. В момента дори по линията Малко Търново-Бургас има само два автобуса сутрин и два следобед. \"Може други общини да си позволят да платят от собствената хазна, но при нас няма как да се случи това. 17 000 лева по-малко е субсидията за община Малко Търново от държавата само за ученическите автобуси. Аз не виждам как ще се справим. Тези автобуси пътуват по най-лошите пътища, непрекъснато са в ремонт\", каза още той. Карнобат е другата община, която е най-засегната от проблема. И в нея \"М-БУС\" е единственият превозвач. Кметът Георги Димитров обясни, че 31 са населените места, които зависят от транспорта, а линиите са шест. Според него има две решения - или увеличаваме субсидията, или на  цените, което обаче още повече ще намали пътникопотока.  Кметовете от района смятат, че около 140 общини в цялата страна имат проблеми с транспорта. От транспортната фирма заявиха, че в рамките на месец трупат загуби от 50 000 лева. За община Малко Търново недостигът от субсидии е в порядъка на 3000 лева месечно или 40 000 лева на година. За Карнобат проблемът е по-различен, защото там населените места не подлежат на субсидиране. ", "date": "2019.02.07", "title": " Десетки села в Странджа  остават без транспорт"}
{"url": "https://duma.bg/kozloduy-ostana-bez-elektrichestvo-n184819", "text": "Градът на ядрената ни енергетика - Козлодуй, остана без ток. Причината - авария по съоръжение на електроенергийния системен оператор. Електрозахранването беше изключено вчера в 14,50 ч., съобщиха от ЧЕЗ, които снабдяват с ток Козлодуй. От дружеството обясниха, че електричество няма да има до приключването на ремонтите, без да уточнят обаче колко време ще продължат те. От ЧЕЗ осигуриха алтернативно захранване на болницата в Козлодуй. Вчера следобед беше невъзможно да се влезе в сайта на ядрената централа. Дори само с два работещи блока АЕЦ \"Козлодуй\" запази своята роля на най-голяма генерираща мощност и е основният производител на електроенергия в България.", "date": "2019.02.07", "title": "Козлодуй остана без електричество"}
{"url": "https://duma.bg/kovachevtsi-ostava-bez-transport-do-pernik-n184832", "text": "Заради ограничените разходи за обществен транспорт пернишката община Ковачевци може да остане без превоз до областния град. Общината е осигурила средства за едно бусче, което да прави курсове до Перник. Жителите на Ковачевци обаче не са удовлетворени от графиците му. Работещите настояват автобусът да тръгва сутрин от Ковачевци и да се връща вечер. Пенсионерите искат да има и курс по обяд, за да не се налага да стоят по 10-12 часа в големия град, ако са отишли за лекарства, например. Проблемът е, че общинският съвет е гласувал малък бюджет, а приходите за транспорт към и от селата са по-малко, отколкото разходите. В Ковачевци от 1 до 10 януари 2019 г. хората са били без транспорт до областния град Перник. Общината е направила фирма и са купили автобус за 25 000 лева с ДДС, обясни кметът на Ковачевци Васил Станимиров. За 20 дни имаме 2800 лева разходи, 1400 лв. са приходите от билети, останалото ще го поеме общинският бюджет с решение на Общинския съвет. От бранша на превозвачите алармираха, че много населени места в страната са заплашени да останат без транспорт и връзка с по-големите градове. Причината за закриването на линии е, че те са нерентабилни. 128 линии в страната в момента не функционират, хората нямат достъп до градовете, каза пред БиТиВи Магдалена Милтенова - председател на УС на Браншовия съюз за стопанска инициатива в транспорта. Тя допълни, че се подготвя протест на 18 февруари. Държавата покрива 50% от загубите на превозвачите, защото бюджетът не може да си позволи повече. Според Милтенова загубите, които търпи бранша са резултат от нерегламентирания превоз. Преди дни и пернишкото село Черна гора остана без транспорт през деня. Никой от превозвачите не желаел да обслужва линията, тъй като била губеща. Хората се притесняват, че ще останат без работа, защото няма как да стигнат до работните си места. Девет деца от селото учат в Перник. Вчера се е наложило родителите им да ги прибират от училище. Липсата на транспорт през деня се отразява и на възрастните хора нито могат да отидат на лекар, нито да си купят лекарства. От общината в Перник очакват идната седмица да бъде сключен договор с превозвач по линията Перник- Черна гора.  Потърпевши от проблеми с транспорта са и жителите на село Лесковец. Както ДУМА писа, над 10 села в Малко Търново също за заплашени да останат откъснати от света заради липсата на бюджет за обществен транспорт.", "date": "2019.02.07", "title": "Ковачевци остава без транспорт до Перник"}
{"url": "https://duma.bg/valezhite-spirat-slantse-i-vyatar-se-reduvat-n184834", "text": "По-спокойно и по-меко време постепенно ще замени валежите и по-ниските температури от верашния ден.  Дъждовете и снеговалежите  От петък се оква значително повишение на температурите и слънчево време. Тази сутрин в София имаше опасност от поледици. Общо 134 снегорина са обработили улиците срещу заледяване. ", "date": "2019.02.07", "title": "Валежите спират, слънце и вятър се редуват"}
{"url": "https://duma.bg/71-ot-balgarite-iskat-razsledvane-na-koruptsiyata-no-edva-34-biha-podali-signal-n184847", "text": "Корупцията на най-високо политическо ниво трябва да бъде разследвана, смятат 71% от българите. 63 процента искат разследване на корупцията в местната власт, а 59 на сто - в централната администрация. Това показват данните от изследване на \"Алфа Рисърч\", представено днес от Боряна Димитрова. съществена система на държавата незасегната, коментира социологът по време на кръгла маса по темата. Тя добави, че основният заподозрян е политическата корупция. В същото време едва 3,4% от българските граждани са готови безусловно да подадат сигнал за корупция. Срещу тях застават 33%, които заявяват, че не биха подали сигнал. На първо място като мотив за отказ от подаване на сигнал гражданите признават страх от негативни последици в личен и професионален план - 33%. На второ място се нарежда недоверието в институциите и съмнението за корумпираност на самите длъжностните органи. 25% са убедени, че е трудно да се докаже корупция, също толкова смятат, че нищо не може да се направи. Същото изследване откроява обаче феномена, че само 1% приема за нормално да се даде подарък като благодарност за свършена работа. Това означава, че има голям потенциал за антикорупционно влияние сред обществото, за да се противодейства на корупцията като обществена нагласа - относително голям процент от българите декларират способи, с които те се противопоставят на корупцията - да откажат плащане на подкуп - 36%, гласуване за некорумпирани, участие в граждански организации и протести - 20%. Също 20% декларират, че биха подали сигнал до медиите или да бойкотират на корумпиран бизнес. Боряна Димитрова коментира данните и за оценката на корупцията в общественото мнение, което показва, макар и за пореден път, страшната констатация, че не остава съществена система на държавата, която да не е посочена като засегната от корупция. Над 50% от гражданите изброяват до 10 сфери, които считат за дълбоко корумпирани, 68% посочват между 6 и 8 такива. Според 40-49% считат, че няма смисъл да се подава сигнал за корупция, тъй като ще последва отказ за разследване. 24% заявяват, че биха сигнализирали медиите - този процент е най-висок и гражданите виждат осигуряването на публичност на корупцията, като начин да се осигури натиск върху институциите. Едва 20% биха се обърнали към полицията, а още по-малък процент - 14,5 на сто - към Антикорупционната агенция. Още по-надолу в тази своеобразна класация на доверие сред институциите стои прокуратурата - 10% биха подали сигнал. С малко по-голямо доверие от 10.2% се ползват инспекторатите или съответните контролни органи. Граждани също посочват институции като президентство или министерство, където биха подали сигнал за корупция, въпреки че те нямат никакъв ангажимент към този феномен. Хората с по-високо образование, в активна възраст, от столицата и от големите градове отбелязват с 5-10% по-висока чувствителност по тези теми. Корупцията в България се възприема като масов феномен, като обща социална структура на нагласите. Голяма част от българското население мисли сходно по тази тема, коментира още социологът.", "date": "2019.02.07", "title": "71% от българите искат разследване на корупцията, но едва 3,4% биха подали сигнал"}
{"url": "https://duma.bg/parlamentat-edinodushno-prie-po-strogi-nakazaniya-za-domashno-nasilie-n184848", "text": "С пълно единодушие и без дебати депутатите окончателно гласуваха по-строгите мерки за борба срещу домашното насилие. Парламентът прие на второ четене промените в Наказателния кодекс, които предвиждат по-сериозни наказания за насилниците и дефинират различните видове престъпления, свързани с домашното насилие. В закона вече е записано, че убийство в условията на домашно насилие ще се наказва най-малко с 15 години затвор, най-тежкото наказание е доживотен затвор. Измененията предвиждат от три до десет години затвор при системно упражняване на физическо, сексуално или психическо насилие от настоящи или бивши съпрузи, или при съпружеско съжителство. При системно преследване насилникът може да бъде осъден на една година затвор или на пробация, а ако деянието е извършено в условията на домашно насилие, наказанието е затвор до пет години. При принудителни бракове законът предвижда затвор от една до шест години, и от три до осем години, когато принудата е от страна на родител или настойник, както и при принуждаване на непълнолетни лица с користна цел. ", "date": "2019.02.07", "title": "Парламентът единодушно прие по-строги наказания за домашно насилие"}
{"url": "https://duma.bg/biem-estoniya-za-fed-kap-n184821", "text": "България започна с победа над Естония с 2:1 участието си за “Фед Къп”в Жельона гура (Полша). В първата среща в група А на Дивизия I в зона Европа/Африка на неофициалното световно първенство по тенис за женски отбори, нашите надделяха над естонките след решителна среща на двойки. В нея Виктория Томова и Изабелла Шиникова спечелиха с 6:2, 6:2 срещу Анет Контавейт и Майлеен Нууди. Шиникова (№251) даде аванс на българките след успех над Валерия Горлатц със 7:6 (6), 6:3, а звездата на Естония Контавейт (№20) изравни след 6:1, 6:7(4), 6:1 над първата ни ракета Томова (№158). В другия мач в групата Швеция надигра с 2:1 Украйна, с която играем днес. Победителите в групата ще играят финал с първия отбор в Група Б (Полша, Русия и Дания) за място във СС световна група.", "date": "2019.02.07", "title": "Бием Естония за \"Фед Къп\""}
{"url": "https://duma.bg/grisho-propuska-i-akapulko-kontuziyata-mu-e-po-seriozna-n184822", "text": "Контузията на Григор Димитров в дясното рамо се оказа сериозна. Най-добрият ни тенисист отказа да играе и на АТП 500 турнира в Акапулко от 25 февруари. 27-годишният българин, който спечели титлата в мексиканския град през 2014 г., вече е оттеглил заявката си за участие. На негово място в основната схема влиза втората ракета на Великобритания и №64 в света Камерън Нори. Миналата седмица шампионът от финалите на АТП за 2017 г. се оттегли и от турнира в Ротердам, заради възпаление на сухожилие в рамото, което налага по-дълго възстановяване. На Откритото първенство на Австралия през януари хасковлията игра с превръзка на дясното рамо, която се виждаше под екипа му. В нито една от срещите обаче той не се оплака от травма, нито поиска медицинска помощ. Контузията обаче ще извади Гришо от топ 30 на ранглистата. В момента той е 24-и с 1610 т., но ще загуби 300 т. заради финала в Ротердам преди година. Вероятно Димитров ще се завърне на корта за \"Мастърс\"-а в Индиън Уелс (7-17 март), където миналия сезон отпадна във II кръг от Фернандо Ведраско (Исп), който сега играе на \"София Оупън\".", "date": "2019.02.07", "title": "Гришо пропуска и Акапулко,  контузията му е по-сериозна"}
{"url": "https://duma.bg/zarkov-po-zakon-tryabva-da-izberem-nova-tsik-debatat-e-izlishen-n184838", "text": "Законът казва ясно, че мандатът на тази ЦИК изтича в края на февруари и трябва да бъде избран нов състав. Законът трябва да се спазва, но управляващите се ослушват и обясняват, че една нова комисия няма да се справи с изборите. Този дебат е безсмислен. Това коментира пред БиТиВи зам.-председателят на ПГ на БСП Крум Зарков. Социалистите вчера внесоха в парламента проект за решение за избор на нов състав на ЦИК. От левицата дадоха срок от една седмица, за да влезе гласуването в пленарна зала. Преди това ресорната комисия трябва да одобри правилата за избор на новите членове. Зарков обясни защо БСП настояват за това. Според закона, до 21 февруари ЦИК трябва да има избран нов състав, защото мандатът на настоящия изтича на 21 март. Няма какво да се разсъждава по въпроса, подчерта народният представител. Бяхме принудени да поемем тази инициатива, защото очевидно управляващите се ослушват. Процедурата можеше да започне още декември месец. Сега да ни обясняват, че новата ЦИК няма да има време да влезе във функциите си е неадекватно твърдение, възмути се Зарков. През ум не ни минаваше, че управляващите ще бавят процедурата за нова ЦИК и ще искат да запазят настоящата. Не разбирам защо обаче, коментира още социалистът. Законът е над всички, включително и над тези, които го пишат. За нас най-голям е проблемът с изборните списъци. Крайно време е той да бъде решен и ние сме направили предложения, припомни Крум Зарков.", "date": "2019.02.07", "title": "Зарков: По закон трябва да изберем нова ЦИК, дебатът е излишен"}
{"url": "https://duma.bg/hilyadi-balgari-otselyavat-samo-s-lekarstva-kupeni-zad-granitsa-n184851", "text": "Хиляди пациенти в България са принудени да купуват животоподдържащи медикаменти от чужди държави, защото въпросните лекарства не са регистрирани у нас. Проблемът с т.нар. \"аптечен туризъм\" постави пред БНР Ваня Добрева, председател на Сдружение за развитие на българското здравеопазване и Асоциация \"Хипофиза\".  Тя даде пример с пациентите със заболявания на хихофизата, които са около 500 българи. По-голямата част от тях имат нужда от хидрокортизон таблетки и хидрокортизон инжекции. Пациентите с ревматологични заболявания са много повече и купуват от Гърция своите лекарства. Другата група пациенти, които ще останат, са децата с онкологични заболявания, на които досега Фондът за лечение на деца плащаше медикаментите. По наши данни те са около 200, заедно с децата с редки заболявания, обясни още Добрева.  Проблемът, по думите й е, че количествата на подобни лекарства, нужни са нашия пазар, не са колеми. Но ако фирмата трябва да заплати таксата за регистрация, а лекарството е оригинал, таксата е 15 хиляди лева, а само продажбите ще бъдат толкова за година и половина. Затова пациентските организации излизат с няколко предложения. Първият вариант е такива лекарства да могат да се доставят и до аптеките извън болницата. В момента имат възможност само болниците да купуват нерегистрирани лекарства. Процедурата е страшно сложна, но когато става дума за домашно лечение, пациентът няма как да си вземе лекарството от болницата. Другото ни предложение е в закона за лекарствените продукти да се регистрират лекарства по член 11 а, което означава без такси и без фирмата да подготвя досие, ако това лекарство е регистрирано в друга европейска държава. Когато става дума за наистина евтини лекарства би могло фирмата да се освободи от това задължение.", "date": "2019.02.07", "title": "Хиляди българи оцеляват само с лекарства, купени зад граница"}
{"url": "https://duma.bg/kratki-novini-n184783", "text": "Броят на смъртните случаи в резултат на грипния вирус в Румъния достигна 89 души, съобщава Аджерпрес. Последните две жертви на грипа са мъж на 51 години от южния окръг Прахова и жена на 94 години от Букурещ. И двамата не са били ваксинирани срещу грип. В Гърция починалите от заразата са 22-ма. Последната жертва е 78-годишна жена, която е починала на остров Крит. Председателят на Европейския съвет Доналд Туск прати в ада онези, които призоваваха за \"Брекзит\", без да знаят как да го осъществят. \"Чудя се как изглежда специалното място в ада за тези, които рекламираха \"Брекзит\", без дори да имат бегъл план как да го осъществят безопасно\", заяви той в Брюксел. Британските министри са имали тайно заседание, за да обсъдят отлагането на \"Брекзит\", разкри в. \"Телеграф\". Новата дата щяла да бъде 24 май, вместо досегашната 29 март. Правосъдното министерство и вътрешното ведомство на САЩ обявиха, че не е имало чужда намеса на междинните избори през 2018 г., съобщиха местни медии. Преди изборите САЩ предупредиха, че държави като Русия, Китай и Иран могат да се намесят и да повлияят върху избора на американските гласоподаватели. ", "date": "2019.02.07", "title": "Кратки новини"}
{"url": "https://duma.bg/borisov-se-zagrizhi-za-selata-bez-transport-n184849", "text": "След предупреждението за протест на фирмите, които извършват обществени превози от и за малки населени места, Бойко Борисов спешно разпореди проверка по проблема. Въпреки че от години села в различни райони на страната масово остават без транспорт до общински и областни центрове, до днес държавата няма целенасочена политика за решаване на казуса. Общинските бюджети са орязани и се покриват много малка част от разходите на превозвачите, които реално работят на загуба. Преди ден пропищяха села от района на Малко Търново, днес се заговориха за същия проблем в Пернишко. Спешно премиерът Бойко Борисов се срешна с представители на бранша и разпореди проверка. От Министерството на транспорта, информационните технологии и съобщенията трябва да проверят отпускането на субсидии за превоз на пътници по нерентабилни автобусни линии. Субсидията е за слабо населени планински и гранични райони в страната, съобщиха от Министерския съвет. Повод за проверката са именно случаите, изнесени в медиите, за които и ДУМА писа. Борисов се срещна с транспортния министър Росен Желязков и председателя на Конфедерацията на автобусните превозвачи Магдалена Милтенова. Тя предупреди, че фипмите готвят протест на 18 февруари.  Повече пари сме дали, а има недоволни хора, това няма как да се случва, разгневи се Борисов. По думите му са отпуснати 4 милиона лева повече за дотиране на линии, които са за малки населени места. Борисов поиска да се мисли в посока промяна на модела - \"за повече справедливост и отговорност, не само от държавата, а и от общините в субсидирането и компенсирането на обществените автобусни превози\". Той поиска да се вземат конкретни мерки срещу нерегламентирания сив сектор в транспорта - проблем, за който превозвачите алармират от години.  Магдалена Милтенова заяви, че от организацията са отворени към всички предложения на транспортното ведомство за \"изсветляването\" на бранша и подобряването на транспортните услуги.", "date": "2019.02.07", "title": "Борисов се загрижи за селата без транспорт"}
{"url": "https://duma.bg/slantse-za-detsata-ni-ili-nakade-varvi-dianabad-n184775", "text": "Протестите срещу презастрояването в София през последните години не подминаха и жителите на кв. \"Дианабад\". Почти централно разположеният квартал не просто е изправен пред риска да бъде надупчен заради поредните инвеститорски въжделения, защото дупките вече са факт. Ямите са изкопани, дори преди да е приключила процедурата по окончателно одобрение на някои от проектите. Така строителите си осигуряват летящ старт, за да могат да започнат бетонирането при първата зелена светлинка, която ще проблесне от страна на отговорните институции. Заради два спорни обекта през последните месеци, жители на района спориха на обществени обсъждания, излизаха на протести и планират нови Огромен ров, мръсотия, трафик на строителна техника от седмици трови нервите на хората от квартала, които живеят в непосредствена близост до метростанцията \"Г. М. Димитров\". Там се очаква в близко бъдеще да се появи 75-метрова жилищна сграда. Инвеститорът, в лицето на \"Артекс\", предвижда да изгради над 200 апартамента за около 900 новодомци, които ще трябва да намерят място за паркиране на 600-те си автомобила. Всичко това ще бъде обединено с името \"Хармония\".  Въпреки че окончателно решение за допускане на огромния строеж не е взето от Столичния общински съвет, там вече вървят строителни дейности. Те са замаскирани зад разрешението за укрепване на изкоп за премахване на съществуващи фундаменти. Местните хора помнят, че на мястото е имало химическо предприятие с вредни отпадъци. Е, каквото вредно е имало, вече го няма, защото за няколко седмици са извозени големи количества земна маса.  Възмущението на жителите на райони е породено от няколко обстоятелства. Никой от общинската администрация, която позволява строежа, например не е предвидил, че новодомците ще дойдат с децата си. За тях обаче няма да има места в детските градини и училищата. Защото  От тях не се печели, общината дори губи. Защо тогава да предвижда учебни заведения, а не жилищни и офис сгради.  Друг негативен момент за хората е, че за колите на новите жители не се предвижда нито разширяване на съществуващата инфраструктура, нито промени в и без това натоварения трафик. Предполага се, че сградата си върви с подземен паркинг, но никой не може да задължи бъдещите собственици на жилища да си закупят и съответното паркомясто. Далеч по-евтино ще им излезе да ползват съществуващите такива и да влязат в спор със стародомците.  Накрая на опашката от негативите за местните хора остават слънцето и въздухът. Те някак си никога не са в приоритетите нито на строителите, нито на институциите, които дават картбланш.  Когато става дума за милиони, те не се вълнуват дали небостъргачът ще ограничи притока на свежи въздушни маси към квартала или ще засенчи някой и друг блок или детска площадка. А в случая точно това ще стане. На две обществени обсъждания, на които хората от района бяха запознати с проекта, те не спестиха критиките си и към инвеститора, и към общинската администрация. Директно ги обвиниха в алчност, бездействие и изразиха недоумение от неприсъствието на кмета на района Цветомир Жеков на тези важни срещи. Сега, докато чакат строителят да премине през поредната административна и законова врата и с бързи крачки да се приближи към окончателното разрешение за реализиране на проекта, хората не се уморяват да пращат възражения с надежда някъде  Това съвсем не е единствената висока сграда в района, която е планирана в близко бъдеще. Зоната около метростанция \"Г. М. Димитров\" ще промени драстично вида си, тъй като около ключовото кръстовище се реализират няколко проекта в различни фази на готовност. Там съвсем отскоро строителни дейности извършва фирмата \"Либеро\", която има разрешение за строеж на жилищна сграда с разгърната площ от 34 000 кв. метра и с височина 45 метра. Апартаментите в нея ще са около 200. В този случай отново идват въпросите къде ще паркират новодомците, къде ще учат децата им, как ще стигат до домовете си. По този повод сред местните хора се носи оптимистичната мълва, че новите семейства ще са бездетни колоездачи... Още една гореща точка има в района. Тя повишава температурата си отдавна. Наскоро обаче градусът достигна точката на кипене и жителите на района започнаха да изразяват недоволството си от намерението за строеж на висока жилищна сграда. Засега тя е само идея - няма ров, няма излят бетон. Затова и местните се надяват, че ще могат да спрат бъдещия строеж. Този път той ще е до детска градина. Частният терен е в непосредствена близост до двора на 49 ДГ \"Радост\". Дълги години той е бил общински, но преди година и половина е заменен и става частен. Тъй като заменките са незаконни, прехвърлянето на терени вече става чрез взаимни дарения. Така например  която го \"обезщетява\" с неин - на по-удобно място. В случая с \"Дианабад\" обаче удобството отново не е постигнато. По ирония на съдбата инвеститорът бяга от място, на което столичани не му дават да строи, за да иде на друго, където пак получава гневен отказ от гражданите. В случая са намесени имената на Петьо Блъсков и неговия син и многогодишната им имотна сага. Тя започва с желанието да се използва за строителство наследствен имот на столичната улица \"Незабравка\" в кв. \"Изток\", точно до Борисовата градина. След неколкократни осуетявания, съдебни битки и протести става ясно, че строителните намерения на семейството могат да бъдат реализирани само на друго място. Затова меракът е за замяна на частния имот с друг на друга територия. Блянът става реалност преди година и малко, когато Столичният общински съвет приема като дарение частната земя и дава на собственика общинска - \"Дианабад\". Според проект на инвеститора там трябва да се появят две високи сгради. И тук се появява нова пречка - местните хора и тук не са благосклонно настроени към проекта. Замененият терен на практика е зелена площ, точно до двора на детска градина. Хората от района са хранели утопични надежди там да се появи нова детска градина. Или да се разшири настоящата. Сега обаче се очаква децата от забавачката да дишат прахоляци, да слушат оглушителните шумове на строителната техника и да бъдат засенчени от високи сгради. От районната администрация пък имат оправдание - теренът и като общински е бил с предназначение за високо жилищно строителство... Затова и не обръщат внимание на протестите, петициите, подписките. А хората от района продължават да издигат апела си \"Слънце за децата ни!\" ", "date": "2019.02.07", "title": "Слънце за децата ни или   накъде върви \"Дианабад\""}
{"url": "https://duma.bg/s-chuzhda-pita-pomen-pravi-n184778", "text": "С 5000 думи, произнесени за малко повече от час, президентът на САЩ Доналд Тръмп се опита да обясни в годишното си слово \"За състоянието на съюза\" колко са преуспели американците под неговото управление. Той дори обяви, че е настъпило времето САЩ да отворят нова страница на \"великото американско приключение\". И припомни, че не друг, а Америка е спасила свободата и е осигурила демокрация в по-голямата част от света. Интересно какво ли мислят в Ирак, Афганистан, Либия, Сирия и къде ли още не за тази свобода и демокрация? Всъщност Тръмп не подмина в словото си и въпросите за войната. Той подчерта, че великите нации не водят безкрайни войни, за които САЩ между другото вече похарчиха над 7 трлн. долара. Така президентът аргументира решението си за изтегляне на американските войски от Сирия и частично от Афганистан. Заедно с това Тръмп се похвали с огромния военен бюджет, с разваления руско-американски Договор за ракетите със среден и малък обсег и отсече, че интересите на Америка са над всичко. Вярно е, че с половин уста стопанинът на Белия дом намекна за някакъв нов договор с руснаците, в който да бъде включен и Китай. Това обаче са някакви мъгляви планове, за които самият Тръмп каза, че може да станат, но може и да не се сбъднат. Така че американците ще продължат да се въоръжават с все по-нови и по-унищожителни оръжия. Защото нали трябва да останат най-великата нация, която явно ще продължи \"да спасява свободата и демокрацията\" не само у дома, но и в света. Както се казва - дупе да ни е яко. Очаквано по-голямата част от речта си Тръмп посвети на огромните си \"успехи\" във вътрешната политика. Той се похвали с невероятния икономически възход, небивало ниската безработица и обеща на американците още по-светло бъдеще. Истината обаче е малко по-различна от казаното от президента. Икономиката на САЩ наистина е във възход. Този ръст обаче започна още при президента демократ Барак Обама. Същото може да се каже и за нивото на безработицата. Или както казват у нас - с чужда пита помен прави. Тревожното е, че през последните месеци обаче се забелязва забавяне както на икономическия ръст, така и на спада на безработните хора, коментират експертите. Медиите в страната откриват и откровени неточности в хвалбите на президента за бързите темпове на увеличението на заплатите, ръста на БВП, \"революцията\" в енергетиката. В речта си Тръмп се опита и да разгроми социализма. Той бе категоричен, че САЩ никога няма да се превърнат в социалистическа страна. Тези думи бяха адресирани към демократите в конгреса, които се обявяват за привърженици на \"демократическия социализъм\". Един от тях е популярният сенатор от Върмонт Бърни Сандърс. Другата известна демократка социалистка в американския конгрес е Александрия Окасио-Кортес - новата звезда на политическия небосклон в Америка. Въпреки яростната си критика противникът на социализма озвучи в речта си няколко инициативи, които са повече характерни за левите европейски правителства. Една от тях е възможността за получаване на платен отпуск за гледане на бебе. Такова предложение се чува за първи път в историята на САЩ. Освен това Тръмп поиска конгресът да побърза да приеме закон, който да позволи намаляване на цените на лекарствата в страната. Тези предложения със сигурност ще се харесат на обикновените американци, но дали ще бъдат реализирани е съвсем друг въпрос. Засега например президентът на САЩ е реализирал съвсем малка част от предизборните си обещания отпреди 2 години. А до изборите остават само 2 години. И президентът прекрасно знае, че шансът му за втори мандат е в това да убеди сънародниците си, че живеят добре. Според социологическите проучвания обаче 70% от американците смятат, че страната е на грешен път. А 52% смятат, че през тази година нещата ще станат още по-зле. Толкоз за величието...", "date": "2019.02.07", "title": " С чужда пита помен прави..."}
{"url": "https://duma.bg/razkriha-nay-dobroto-vreme-za-publikatsii-v-sotsialnite-mrezhi-n184751", "text": "Експерти от Hopper HQ разкриха най-доброто време за публикации в социалните мрежи, в което хората събират най-много лайкове. Специалистите са направили акаунт, който създава уникално съдържание за всеки, а алгоритъм е изчислил кой е най-добрият час за постване на снимки във всеки ден от седмицата. Ето и какви са резултатите: Понеделник - 13 ч. Вторник - 5 ч. Сряда - 15 ч. Четвъртък - 16 ч. Петък - 5 ч. Събота - 11 ч. Неделя - 10 ч.", "date": "2019.02.07", "title": "Разкриха най-доброто време за публикации в социалните мрежи"}
{"url": "https://duma.bg/datata-n184767", "text": "1478 - РАЖДА СЕ ТОМАС МОР, АНГЛИЙСКИ ХУМАНИСТ, ДЪРЖАВНИК И ПИСАТЕЛ (УМИРА 1535 Г.). Със съчинението си \"Утопия\" става основоположник на утопическия социализъм. Бидейки католик, отказва да се закълне във вярност на английския крал като \"върховен църковен глава\" на англиканската църква, за което е обвинен в държавна измяна и екзекутиран. Канонизиран е от католическата църква. 1812 - РАЖДА СЕ ЧАРЛЗ ДИКЕНС, АНГЛИЙСКИ ПИСАТЕЛ (УМИРА 1870 Г.). Много от романите му са с акцент върху социалната реформа и първоначално се появяват предимно в многотиражни списания. Сред най-известните му творби са \"Оливър Туист\", \"Дейвид Копърфийлд\", \"Трудни времена\" и др. 1900 - УМИРА ПЕТКО ВОЙВОДА, РЕВОЛЮЦИОНЕР, ХАЙДУТИН И ВОЙВОДА (Р. 1844 Г.). Истинското му име е Петко Киряков - участник в националноосвободителното движение и легенда за тракийските българи. Защитник на местното население в Беломорска Тракия и Родопите. Съидейник на Гарибалди, участник в Руско-турската освободителна война. Награден с руски орден, а заради русофилските си убеждения след Освобождението многократно е арестуван и интерниран. В България са издигнати над 20 негови паметника. 1906 - РАЖДА СЕ ОЛЕГ АНТОНОВ, РУСКИ АВИОКОНСТРУКТОР (УМИРА 1984 Г.). Разработва над 30 вида планери. Под негово ръководство са създадени пътническите самолети със съкращение Ан. Първият известен негов модел е Ан-2, който започва да се произвежда през 1946 г. От него са произведени над 18 000 броя. През 70-те години създава Ан-124. С разпереност на крилото 73 м и дължина 69 м той печели рекорда за най-голям самолет на света за това време. 1938 - В НЕСЕБЪР СЕ РАЖДА ГЕОРГИ ДЖУБРИЛОВ, АКТЬОР (УМИРА 2004 Г.). Театралната си биография пише на сцената на театър \"Сълза и смях\". Най-значимите му роли в киното са в сериала \"На всеки километър\" (ролята на капитан Дойчев) и във филма \"Борис I - последният езичник\". Посмъртно е удостоен със званието Почетен гражданин на община Несебър (на снимката - със съпругата си, актрисата Надя Топалова). 1960 - УМИРА ИГОР КУРЧАТОВ, РУСКИ УЧЕН (Р. 1903 Г.). Открива през 1935 г. явлението ядрена изомерия - разпад на еднакви атоми с различна скорост. Пръв директор на Института по атомна енергия в Москва. Под негово ръководство са създадени първият в Европа ядрен реактор (влиза в действие на 30 декември 1946 г.), първата в Европа атомна бомба (1949), първата в света термоядрена (водородна) бомба (1953). 1992 - ПОДПИСАН Е ДОГОВОРЪТ, С КОЙТО СЕ СЪЗДАВА ЕС. В гр. Маастрихт министрите на външните работи на 12-те страни, членуващи в Европейската икономическа общност, подписват договор след отделни преговори за образуване на икономически, валутен и политически съюз. Маастрихтският договор влиза в сила на 1 ноември 1993 г. и води до създаването на ЕС.", "date": "2019.02.07", "title": "Датата"}
{"url": "https://duma.bg/verdasko-dade-samo-3-geyma-na-lazarov-n184773", "text": "В турнира обаче Лазаров записа единствените български победи на сингъл, след като премина двата кръга на квалификациите. Срещу опитния Вердаско обаче той беше безпомощен, въпреки че игра смело срещу един от идолите си. 21-годишният сливналия допусна по два пробива в сетовете, но можеше и да са повече, а бившият №7 в света триумфира след втория си мачбол. Във II кръг той очаква финалиста от 2018 г. Мариус Копил (Рум, №56), отстранил 3-кратния шампион от Големия шлем Стан Вавринка (Швейц, №57). За Лазаров пък остава невероятният опит и 12 точки за АТР ранглистата, с които от понеделник ще влезе в топ 500. \"Чувствах се като човек, който хваща ракетата за първи път. Не бях на неговото ниво и ще съм доволен, ако достигна една стотна от това, което е постигнал той. Последната седмица почти не успях да спя. Емоциите и умората ми дойдоха в повече\", каза Лазаров. Той обаче продължава и участието си на двойки, където с Александър Донски ще спорят за място на 1/2-финал с Роан Бопана/Дивиж Шаран (Инд), които отстраниха  Мате Павич (Хър)/Ненад Зимонич (Сър) със 7:6, 6:2 . Кузманов пък загуби за втори път на старта на \"София Оупън\" от Хаасе след 2017 г. Преди 2 г. втората ни ракета спечели само 3 гейма (в първия сет). \"Робин заслужено спечели и няма какво да се оправдавам. Петият гейм в първия сет ми оказа голямо психологическо въздействие, но допуснах и втори пробив, така че не това бе определящо. Не съм доволен, защото не се получиха нещата, които исках да направя. Благодаря на всички, които дойдоха да ме подкрепят, и се надявам да подкрепят всички българи”, каза Кузманов. Шампионът от 2018 г. Мирза Башич (БиХ, №99) сдаде титлата след загуба още на старта от полуфиналиста от 2016 г. Мартин Клижан (Слвк, №38) с 0:6, 6:3, 2:6. На двойки Кузманов и Адриан Андреев отпаднаха в I кръг след загуба с 2:6, 2:6 от холандците Хаасе и Матве Миделкооп, миналогодишни шампиони в турнира, за по-малко от час игра. Българите допуснаха по 2 пробива във всеки сет и претърпяха поражение в първия си мач заедно.", "date": "2019.02.07", "title": "Вердаско даде само 3 гейма на Лазаров "}
{"url": "https://duma.bg/malki-lovtsi-na-mitove-pokazvat-umeniyata-si-n184725", "text": "Ново поколение млади ловци на митове проверява истинността на популярни градски легенди с помощта на модерна наука, която отсява фактите от измислиците. Адам Савидж се завръща, за да даде на 6 гениални деца възможност да покажат невероятните си умения. Пред какви предизвикателства ще се изправят невръстните експериментатори - ще разберат зрителите с \"Малки ловци на митове\" днес, 7 февруари, от 22 ч. по Discovery Channel. Те са млади, но определено могат да се мерят с възрастните, докато се занимават с митове, свързани с шофиране, експлозии, химия, физика, популярна култура и много други. Възможно ли е да се направи функциониращ парашут от изолирбанд? Има ли начин да се създаде джетпак от пожарогасители? На тези и на още много други въпроси ще бъде даден отговор, докато талантливите тийнейджъри изпитват границите на науката и технологиите.", "date": "2019.02.07", "title": "Малки ловци на митове показват уменията си"}
{"url": "https://duma.bg/darzhaven-absurd-n184772", "text": "Едно обикновено семейство от Варна потъна в скръб и се почерни завинаги, загубвайки при нелеп инцидент 2-годишния си син. Детенцето загина, падайки от третия етаж през необезопасения стълбищен парапет в старата сграда на варненската болница \"Св. Ана\", построена преди 140 години. Момченцето било на свиждане с майка си и баба си, които за миг го изтървали от поглед и то се провряло през широките перила и полетяло. Няма по-голямо страдание от това да загубиш дете. А още по-страшно е да попаднеш под ударите на собствената си съвест доживот, ако лично си виновен за нещастието, какъвто е случаят на обикновеното семейство от Варна. Репресивната държавна машина обаче не признава скръб. За часове районната прокуратура във Варна се задейства и започна досъдебно производство единствено срещу \"безотговорния родител или настойник, който не е положил достатъчно грижи за детето\". Защото така повелявала буквата на закона. Ден по-късно по случая се самосезира и Държавната агенция за закрила на детето. И тя се включи в държавния тормоз на скърбящото семейство. Говорим за същата агенция, която години наред не искаше да знае за издевателствата, насилието и кошмарите в домовете за изоставени деца. Но и ДАЗД спазва буквата на закона. Пет дни след инцидента нито една институция не започна разследване срещу главния виновник - болницата, която не е предприела мерки за обезопасяване на стълбищата. От ръководството отричат да са виновни и дори се хвалят, че за 140 години това бил първият инцидент в сградата. Според действащите строителни регламенти от 2009 г. при норма 9 см, ширината на сегментите по стълбището в болницата е между 19 и 30 см. Излиза, че 9 години болницата е проспала задължението си да обезопаси стълбището, а 9 години контролните органи са го проспали.  Виновните са много, не само родителите. Въпросът е ще има ли правосъдие, при положение че почти цялото ръководство на болницата е свързано с ГЕРБ и е банка кадри за депутати и общинари. Дано Темида отсъди за обикновените родители така, както оневини бившия транспортен министър Ивайло Московски за смъртта на детето му при също толкова нелеп инцидент точно преди година. ", "date": "2019.02.07", "title": " Държавен абсурд   "}
{"url": "https://duma.bg/chomski-balgariya-e-provalena-darzhava-n184768", "text": "Когато шеговито попитали Чомски, вярно ли е, че двете най-големи бедствия, сполетeли САЩ през 20-ти век, са японското нападение на Пърл Харбър (7 декември 1941) и раждането във Филаделфия на Ноам Чомски, той отговорил \"Не мога да отрека за второто. Него го има в болничните архиви, така че трябва да се е случило\". Поради смелите си позиции, остри изказвания и мнения за вътрешната и външната политика на САЩ и за международни проблеми, определят Ноам Чомски като водещ интелектуалец дисидент, който поема по този път през 1967 г. с отрицанието му на Виетнамската война. Той не пропуска да се изкаже и по адрес на България. \"Балканите като цяло, казва той, се разглеждат като регион на много разрушителни конфликти. България има късмет да не бъде в епицентъра им, засега. От друга страна, България пострада, както и всички страни от Европейския изток, от рухването на комунистическия режим и сериозния срив на икономиките през 90-те години. Този колапс на икономиките вървеше до известна степен и с нещо, което би могло да се нарече  \"Вие сте малка държава и от вас се искат повече морални усилия да отстоявате независимостта си, обяснява той пред родна медия. В книгата си \"Провалени държави\" обяснявам, че \"провалена\" е държава, която или не е в състояние, или не желае да защити населението си от много сериозни заплахи. Това са държави, в които цари беззаконие или липсва държавност. Може да са налице демократични форми на институции или форми като такива, но те са лишени от съдържание и не функционират. Добре е да знаете, че България е една провалена държава благодарение на САЩ. Но след всеки провал може да следва възход. Дали ще ви се случи, зависи от вас!\" Известният философ смята, че е налице приемственост между политиката на президентите Джордж Буш-младши и Барак Обама, макар че са представители на две съперничещи си партии. Обама разшири в огромна степен някои от по-вредните и всъщност криминални аспекти от програмите на Буш, убеден е Чомски. САЩ по същество са победени в Ирак и те трябваше да започнат изтегляне. В Афганистан Обама всъщност разшири войната с надеждата да постигне някакъв вид победа, но това не стана. Същевременно, този президент разшири други програми, като тази за приложение на дроновете, а тя представлява международна терористична кампания.  Във вътрешен план Чомски напомня, че преди години в САЩ саркастично се е говорело, че има само една партия - бизнес партията с двете си фракции. Всъщност, сега тази партия има една фракция - на умерените републиканци, тъй като всичко се е изместило вдясно. Републиканците едва успяват да се преструват, че са нормална парламентарна партия, а реално служат на богатството и властта. В светлината на това, нямаше голяма изненада от победата на Тръмп - един мултимилиардер, телевизионна звезда, със съществена медийна подкрепа от водещата кабелна телевизия \"Фокс\" и влиятелното дясно Ток рейдио. Имаше и непряка, но щедра подкрепа от останалите големи медии, които бяха омагьосани от клоунадата на Тръмп и рекламните приходи, които се изливаха върху тях. В Европа, коментира Ноам Чомски, функциониращата демокрация ерозира, като естествен ефект от концентрацията на икономическата власт, която се превръща в политическа. Един от преките методи за подкопаване на демокрацията на този континент е, като се поставят съдбоносни решения в ръцете на тройката, която не подлежи на избори - Международния валутен фонд, Европейската централна банка и Европейската комисия. Тази тройка слуша северните банки и кредиторската общност, а не гласуващото население. ЕС се стреми към отслабване и намаляване на обвързаността си със САЩ и Великобритания. Обединеното кралство често е било сурогат на САЩ в европейската политика.  да поеме по-независима политика в световните дела, която би могла да бъде ускорена от политиката на Тръмп, който все повече изолира САЩ от света.  Докато той крещи шумно и размахва огромна тояга, Китай би могъл да поеме водеща роля в глобалните енергийни политики, разширявайки влиянието си на Запад и в крайна сметка към Европа - чрез Шанхайската организация за сътрудничество (ШОС) и Новия път на коприната. Вероятността Европа да се превърне в независима сила е било предмет на загриженост от страна на стратезите на САЩ още след Втората световна война. Но каквото и да се случи, Германия със сигурност ще запази господстваща роля в европейските дела. Интересни са и коментарите на Ноам Чомски за други региони и държави. Според него в Турция съществува реално разцепление между консервативния ислямски елемент и светския, прогресивен елемент, който иска по-демократично и отворено общество. Ислямизацията видимо нараства. Процесите в Турция са от огромно значение, а важността на тази страна в региона е съществена. Естествено, интерес представлява погледа на Ноам Чомски към Русия. От тактичност, деликатността на темата или от други съображения, той оценява тази държава Русия, използвайки паралела и съпоставянето. Като илюстрация ще посоча, че според Чомски изпращането на оръжия от САЩ за бунтовниците в Сирия за частично изравняване на военния баланс и тласкане на Асад към преговори е илюзия. Защото, веднага в отговор, оръжия - и то по-напреднали в технологично отношение - пристигнаха за режима от Русия. Смътната му надежда за решаване на конфликта е нещо като  Женевски преговори, в които да се постигне споразумение между Русия и Щатите,  Относно кризата през 1962 г., Чомски напомня, че \"шест месеца преди Никита Хрущов да изпрати ракети в Куба, Кенеди изпрати на японския остров Окинава междуконтинентални ракети, насочени срещу Китай. А Япония тогава е била като колония на САЩ. Разбира се, казва той, ние не говорим за това. Говорим само за руските ракети в Куба, но не и за американските в Окинава, в Турция или другаде\". \"Тълкувайки думата \"агресия\", Чомски се позовава на Крим с думите: \"Никой въобще не се колебае да опише завземането на Крим от Владимир Путин или действията му в Източна Украйна, като агресия. Но да сте чували някога същият термин да се използва (у нас) за американското нахлуване в Ирак? Спори се дали завземането на Крим е законен или незаконен акт, но имат ли САЩ по-основателни претенции към залива Гуантанамо, отколкото Русия към Крим? Не, ние нямаме никакви права над него. Взехме го на мушка преди повече от столетие, но той няма никакви исторически връзки със САЩ\".  А аз бих добавил това, което той не е доизказал - за разлика от вековните връзки между Русия и Крим!. А с риториката си \"да направим Америка отново велика\", продължава Чомски, Тръмп си навлече яростни упреци с изказването, че Путин е по-силен лидер от Обама, защото той получава каквото си иска, а ние - не. Тази риторика предполага, че светът би трябвало да е наш: Южнокитайско море да е американско езеро, държавите около Русия да са под наш контрол, но същевременно никога не бихме приели примерно руски сили в Мексико или китайски самолетоносачи по крайбрежията на Калифорния.\" Накрая на въпрос: \"Имате ли рецепта за дълголетие?\", Ноам Чомски отговаря: \"Да, проста е всъщност. Ако караш велосипед и не искаш да паднеш, трябва да продължиш да караш....бързо!", "date": "2019.02.07", "title": " Чомски: България е провалена държава "}
{"url": "https://duma.bg/dyado-dade-blizo-100-000-lv-na-alo-izmamnitsi-n184804", "text": "71-годишен мъж даде между 90 и 100 000 лева на телефонни измамници в София. На 25 януари той получил обаждане от човек, който се представил за полицай. Измамникът обяснил, че в момента се провежда операция за залавяне на телефонни измамници и успял да убеди дядото, че неговата помощ ще е от съществено значение. Мъжът събрал наличните в дома си златни накити и сумата от 91 540 лева, които по предварителна уговорка прибрал в плик и оставил до паднало дърво в близката градинка. Мъжът живеел сам и нямал наследници. Едва след като дал парите, чул за предупрежденията на МВР и подал сигнал в полицията.", "date": "2019.02.07", "title": "Дядо даде близо 100 000 лв. на \"ало\" измамници"}
{"url": "https://duma.bg/piyan-mazh-napadna-lekarka-v-lehchevo-n184807", "text": "37-годишен пиян мъж е нападнал лекарка в село Лехчево, община Бойчиновци, на 5 февруари. Той поискал да бъде прегледан поради здравословен проблем със сърцето. Мъжът пристигнал пиян в лекарския кабинет и започнал да се държи агресивно. Когато лекарката опитала да извърши преглед, той посегнал и я ударил по ръката, тя изпуснала слушалките от апарата за измерване на кръвно налягане и те се счупили. Медицинското лице и двете й колежки се изплашили от грубите и непристойни действия на пациента. Съставен му е акт за дребно хулиганство. Припомняме, че това е поредният случай на нападение над лекар. Преди дни мъж нападна шофьор и фелдшер на спешен екип в Петрич.  В край на януари 35-годишна нападна медицинска сестра от Горна Оряховица, а двама мъже и една жена се държаха агресивно с медицински екип в Отделението по хемодиализа на Великотърновската болница.", "date": "2019.02.07", "title": "Пиян мъж нападна лекарка в Лехчево"}
{"url": "https://duma.bg/priemna-n184808", "text": "Днес в постоянната приемна на БСП в София, ул. \"Леге\" 10, ет. 1, гражданите ще получат безплатни юридически консултации. Юристите ще бъдат на разположение на софиянци от 15 до 18 часа.", "date": "2019.02.07", "title": "Приемна"}
{"url": "https://duma.bg/ombudsmanat-podozira-chadar-nad-toplofikatsiya-n184806", "text": "Омбудсманът Мая Манолова заяви, че има съмнения за \"чадър\" над \"Топлофикация-София\". По думите й той е упражняван не само от Столичната община, но и от всички институции. От \"Топлофикация-София\" водят хиляди дела за задължения от стотинки, под 10 лева. Целта е една - да се съберат допълнителни суми от юрисконсулти, заяви пред БНТ Манолова. Тя цитира данни, според които през 2015 г. по този начин са събрани 15 млн. лв. \"От \"Топлофикация\" са платени огромни суми на адвокатски кантори\", поясни омбудсманът. \"Трета година се развива съдебната сага между мен и \"Топлофикация-София\". Зададохме въпроса колко са събраните от юрисконсулти пари от столичани и за какво са похарчени\", припомни Манолова защо води дело срещу столичната фирма. \"Става въпрос за едно общинско дружество, което е собственост на столичани и което според мен би следвало прозрачно и публично да дава информация за всяка похарчена стотинка, а не да крие 15 млн. лв. как са похарчени\", каза Манолова и сравни дружеството с ДАНС, тъй като три години не дава информация. \"За удоволствието да бъдат осъдени, гражданите плащат два пъти - заплатата на юрисконсултите, калкулирани в сметките. Вторият път е по заведеното дело\", обясни тя.", "date": "2019.02.07", "title": " Омбудсманът подозира \"чадър\" над \"Топлофикация\""}
{"url": "https://duma.bg/shest-slabi-trusa-zasyakoha-kray-slanchev-bryag-n184805", "text": "Шест слаби труса бяха регистрирани вчера сутринта в Черно море на около 30 км от Бургас и на около 15-20 км от нос Емона и Слънчев бряг, съобщи Националният институт по геофизика, геодезия и география при БАН. Трусовете са били слаби - с магнитуд между 2,4 и 2,2 по Рихтер. Първият е регистриран в 5,50 часа. Земетресенията са били плитки - между 3 км и 6 км.", "date": "2019.02.07", "title": "Шест слаби труса засякоха край Слънчев бряг "}
{"url": "https://duma.bg/krasimir-karakachanov-tsigankite-s-nad-dve-detsa-ne-sa-samotni-mayki-n184810", "text": "Концепцията за решаване на проблема с несоциализираните цигански групи, която обещах, е готова, обяви в социалните мрежи вицепремиерът Красимир Каракачанов. Документът бе качен и на партийния сайт на ВМРО. Пакетът от мерки предвижда обществено полезен труд, контрол над социалните помощи, спиране на детската раждаемост и др. Ще се търси подкрепа от \"циганите, които са се реализирали пълноценно в обществото\". Според Каракачанов \"при циганките с над две деца трябва да се премахне статутът \"самотна майка\". При жени, които са оставили за отглеждане в дом повече от 2 деца, да се предложат безплатни мерки, които да ограничат възможността за последващи нежелани бременности. Това трябва да се предложи като възможност и за жените от цигански произход с над определен брой деца (3 и повече)\", гласят част от идеите на ВМРО. Използването на спешната медицинска помощ от здравно неосигурените трябва да се заплаща, когато сигналите за повикване не отговарят на критерия \"спешност\". \"По места трябва общините да направят спешни проверки и описи и незаконните постройки трябва да бъдат съборени. Циганите без адресна регистрация да нямат право да обитават територията на съответното населено място\", са друга част от предложенията му. Като компенсация Каракачанов предлага \"заселване на безимотните цигани с ангажимента да закупят предоставените им имоти и да обработват земята\". Вицепремиерът настоява неправителствените организации, работещи с роми, да бъдат задължени да декларират източниците си на финансиране и да дадат отчет за изразходваните пари по проекти за интеграция назад в годините.", "date": "2019.02.07", "title": "Красимир Каракачанов:  \"Циганките с над две деца не са самотни майки\" "}
{"url": "https://duma.bg/pravnata-komisiya-otlozhi-zakona-za-sotsialnite-uslugi-n184809", "text": "Депутатите от комисията по труда, социалната и демографската политика отложиха гласуването на Законопроекта за социалните услуги. Народните представители приеха, че трябва да се създаде експертна група, която да отстрани противоречията в трите закона, които имат отношение към хората с увреждания. Междувременно социалният министър Бисер Петков представи идеите на МТСП за промени в Кодекса на труда. Сред тях е идеята извънредният труд да може да се договаря чрез колективните трудови договори и да е не повече от 300 часа. От социалните партньори дошли и други предложения, но Петков е категоричен, че ако няма съгласие, те няма да бъдат обсъждани. Ден по-рано от КНСБ се възмутиха, че т.нар. нулеви договори не са били обсъждани на Тристранка, а те отказват и предварително да ги обсъждат. Петков отчете, че все пак са необходими промени в Кодекса на труда. От Министерството на труда и социалната политика предлагат редица промени като срок за съхраняване на документите в трудово досие и решаване проблеми, породени в практиката от прилагане на КТ.", "date": "2019.02.07", "title": "Правната комисия отложи Закона за социалните услуги"}
{"url": "https://duma.bg/nad-polovinata-psihiatrii-sa-v-kritichno-sastoyanie-n184811", "text": "Психиатричната помощ у нас е в критично състояние, над половината психиатрични отделения, болници и центрове се нуждаят от пълен ремонт и оборудване, призна здравният министър Кирил Ананиев. В България има 12 държавни психиатрични болници, 12 центъра за психично здраве и 22 психиатрични отделения към болници, каза министърът след заседанието на Министерския съвет. Той е представил доклад за състоянието на психиатричната помощ у нас с разчетите и необходимите средства за ремонт на тези здравни центрове и е получил подкрепата на правителството за прилагане на спешните мерки. От думите му стана ясно, че държавата ще вложи само около 10 млн. лв. в подобряване на мизерните психиатрични заведения. Той ще подготви проект на постановление, с което да бъдат отпуснати средствата. Ананиев обяви, че в най-кратки срокове Министерството на здравеопазването ще подготви обществените поръчки за ремонти и оборудване на психиатричните структури. Анализът обаче показал, че инвестицията в ремонтни дейности за психиатричното отделение в МБАЛ в Търговище и в Центъра за психично здраве в София е нерентабилна. Затова при тези два случая усилията ще бъдат насочени към търсене на подходящо място за преместване на звената.  Освен в материалната база министърът обеща и промяна в подхода и начина на работа на психиатричната помощ в България, като всичко щяло да бъде съобразено с добрите европейски практики. Имало създадена работна група по въпроса, която щяла да излезе с решения след около месец и половина. За да има повече кадри в системата, държавата щяла да поеме специализацията на лекарите по психиатрия. Планират се повече изнесени услуги, които да подпомагат хората извън болниците, повече политики за приобщаване, трудова адаптация, социализация и др. Според плановете на държавата подобни промени могат да се очакват около 2021-2022 г. Припомняме, че от години страната ни е обект на сериозни критики от световни и европейски организации заради условията в психиатричните клиники и отношението към хората там. Наскоро и Европейската психиатрична асоциация посочи в доклад, че в България се нарушават човешките права, а условията в някои психиатрични заведения и работата на персонала са в нарушения на Европейското законодателство. Безотговорността към психиатричната реформа е равносилна на геноцид, Министерството на здравеопазването започна определени действия в правилната посока, но с незадоволителни темпове и в типичния му разпокъсан стил, отразен и в доклада на Европейската психиатрична асоциация. Това заяви по БНР националният консултант по психиатрия проф. Дроздстой Стоянов. Експертът предлага МЗ да извърши пилотна реформа в две големи общини в следващите 18 месеца, когато приключва старият програмен период. \"С готов дизайн за следващия оперативен програмен период ще можем да мотивираме по-мащабна реформа с вече предвидените средства чрез резултатите от пилотния проект\", аргументира се Стоянов. \"Органите, отговорни за разпределението на средствата от европейски оперативни програми, отказват да заделят отдавна обещани средства за психиатрията. Оправдават се, че реформата в психиатрията изисква такава голяма инвестиция, каквато трябва да се предвиди за следващия програмен период след 2021 г.\", поясни той. В момента психиатричната помощ у нас се крепи на 50 души на 56-57-годишна възраст, при необходимост от 500, посочи консултантът.", "date": "2019.02.07", "title": "Над половината психиатрии са в критично състояние"}
{"url": "https://duma.bg/nabirat-dobrovoltsi-za-sofiya-film-fest-n184756", "text": "За десета поредна година доброволческата организация \"Си Ви Ес-България\" набира хора, които да помагат при провеждането на \"София филм фест\". Търсят се желаещи да се включат в събитието в периода 7-28 март, както и за някои организационни дейности от 25 февруари. Задачите включват посрещане и информиране на зрителите, разнасяне на рекламни материали, подпомагане на екипа в офиса на фестивала и при провеждане на пресконференции, награждавания, партита и коктейли. Задачи ще има между 10 и 23 ч. по предварително разработен график, съобразен с възможностите на доброволците. Готовността за включване в извънредни и непланирани дейности е предимство. Позицията е подходяща за студенти и ученици над 16 г., както и за всички любители на киното със свободно време. Формулярът за кандидатстване може да се намери на сайта на \"Cи Ви Ес-България\", а срокът за подаването му е 12 февруари.", "date": "2019.02.07", "title": "Набират доброволци за \"София филм фест\""}
{"url": "https://duma.bg/11-000-uchiteli-shte-napusnat-uchilishte-tazi-godina-n184812", "text": "Около 11 000 учители и персонал ще излязат от системата на образованието в България. По-голямата част - 8100 души, са педагози, а останалите 2900 са персонал. Това са индикативните числа, заложени в проекта на национална програма \"Оптимизиране на вътрешната структура на персонала\" на Министерството на образованието и науката.  Повечето ще освободят позициите си поради пенсиониране, други - заради закриване или преструктуриране на учебното заведение. За обезщетения на всички напускащи са заложени над 36,5 млн. лв. На педагогически специалист се полагат до 10 брутни работни заплати, а на непедагогическия персонал - до 8 брутни работни заплати. Ограничението не важи за директори на институции. Няма да се финансират или се възстановяват получените обезщетения, ако след прекратяването на трудовите отношения човекът бъде нает от същия работодател в срок до 5 ноември. Възстановените средства се използват също за обезщетения до края на 2020 г. Програмата обхваща всички държавни и общински детски градини и училища, центрове за подкрепа на личностното развитие, регионалните центрове за подкрепа на процеса на приобщаващото образование, Националния дворец на децата и Логопедичния център в София. ДУМА припомня, че през миналата година по програмата на МОН също бе предвидено системата да напуснат 11 000 души. Тогава обаче за обезщетения бяха предвидени по-малко средства - 28 млн. лева.  Всяка година средно по 3000 учители не достигат в цялата страна. Според синдикати след 7-8 години дефицитът ще е от 40 000 педагози.  Междувременно от синдикат \"Образование\" към КТ \"Подкрепа\" настояха да се разработи програма за рехабилитация на педагогическите специалисти. Синдикалистите смятат, че е крайно необходимо да се предоставят възможности за рехабилитация на учителите със сърдечносъдови, респираторни, ендокринни и метаболитни, неврологични и психични заболявания.", "date": "2019.02.07", "title": "11 000 учители ще напуснат училище тази година"}
{"url": "https://duma.bg/sreshta-s-angliyskiyat-sased-v-teatara-na-armiyata-n184755", "text": "Малко след десетия рожден ден на \"Английският съсед\" неговият автор Михаил Вешим и изд. \"Сиела\" канят в зала \"Миракъл\" на театър \"Българска армия\" днес, 7 февруари, от 18.30 ч. на среща-разговор за романа, сериала и всички превъплъщения на английския съсед. Ще участват актьорите Биляна Петринска и Николай Урумов, които влязоха в ролите на барманката Глория и на Кмета на Плодородно в едноименния сериал по романа. Юбилейното издание е с илюстрации от Дамян Дамянов. сн. 1705-2", "date": "2019.02.07", "title": "Среща с \"Английският съсед\" в Театъра на армията"}
{"url": "https://duma.bg/bunin-chehov-i-kuprin-v-kniga-za-lyubovta-n184757", "text": "Сантиментални, романтични и лирични трогателни истории от творчеството на трима велики руски писатели - нобелиста Иван Бунин, Антон Чехов и Александър Куприн, са включени в \"Книга за любовта\", която публикува \"Изток-Запад\". Това са разкази и новели със задължително място в нашия живот, за да ни напомнят за съществуването на любов, мъка, състрадание и душевна красота, отбелязват издателите. ", "date": "2019.02.07", "title": "Бунин, Чехов и Куприн в \"Книга за любовта\""}
{"url": "https://duma.bg/big-bend-dzhaz-akademiya-predstavya-trio-via-mavis-n184758", "text": "Биг бендът на Българското национално радио с диригент Антони Дончев представя млади музиканти в поредицата Биг бенд джаз академия. Днес, 7 февруари, от 19.30 ч. в Първо студио на БНР негови гости ще бъдат Виктория Кирилова - контрабас, Виктор Бенев - перкусии, и Мартин Хафизи - ударни инструменти. Виктория Кирилова завършва Националната музикална академия в София и продължава следването си в Консерватория \"Верди\" в Милано. Участва в многобройни майсторски класове и състави. Изпълнява както джаз, така и класическа музика. Виктор Бенев е перкусионист и композитор, роден в София. Работи и живее в Париж. Музиката му съчетава ритмичното разнообразие на джаза, електронната музика и рока с езика и богатството на свободната импровизация, конкретната музика (Pierre Schaeffer) и \"noise\" движението на Luigi Russolo. През 2017 г. завършва Националната консерватория за музика и танци в Париж (CNSMDP), със специалност джаз и импровизационна музика. Мартин Хафизи е възпитаник на Консерваторията за изкуства \"Кодартс\" в Холандия. Свирил е на една сцена с Христо Йоцов, Хилда Казасян и Борислав Йоцов. Виктория, Виктор и Мартин идват от различни краища на Европа, за да се впуснат в  музикално приключение - създаването на необикновеното трио \"Via Mavis\". Творчеството им е съставено от оригинални композиции, в които присъстват различни влияния от стилове като класическата музика, традиционния и модерния джаз, българския фолклор. Едно от основните неща, които правят триото непредсказуемо, е соловият инструмент в него - МалетКАТ, той предоставя голяма палитра от звуци и тембри, които вдъхновяват младите музиканти.", "date": "2019.02.07", "title": "Биг бенд джаз академия представя трио \"Via Mavis\""}
{"url": "https://duma.bg/op-se-hvanaha-za-gushite-zaradi-publikatsiya-n184813", "text": "Нов скандал разтърси т.нар. Обединени патриоти. Лидерите на НФСБ Валери Симеонов и на \"Атака\" Волен Сидеров се скараха заради мнението на бившия вицепремиер за партийния вестник на атакиста. В началото на януари двамата уж се помириха, вчера обаче напрежението отново се нажежи. Причината е, че в свое интервю Симеонов заявил, че партийният вестник на Сидеров е \"парцал\". В отговор медията излезе с чело на първа страница, озаглавено: \"Валери, този \"парцал\" те изстреля от Бургас в парламента\". В статията авторите, подписали се като \"Пасквилчици\", обясняват, че Симеонов ги е обидил \"изключително грозно\", но не искат неговото извинение, защото видели как се извинил на майките на деца с увреждания. Да се твърди, че Симеонов дължи политическата си кариера на \"Атака\" е все едно кравата да суче от телето, скочи зам.-шефът на НФСБ Валентин Касабов. По думите му партията на Сидеров била отроче на телевизията на Симеонов. Той пък отказа да коментира \"тази малотиражка\". По думите на шефа на НФСБ от \"Атака\" водели последователна политика на неоснователни нападки срещу коалиционните си партньори. Атакистът Николай Александров се сопна, че няма да обяснява думите на Симеонов, че вестникът им е парцал, защото той не можел още да обясни думите си срещу майките на деца с увреждания.", "date": "2019.02.07", "title": "ОП се хванаха за гушите заради публикация"}
{"url": "https://duma.bg/sofiyskata-filharmoniya-s-zhest-kam-melomanite-n184759", "text": "В месеца на любовта и виното Софийската филхармония подарява на публиката си 20% отстъпка от редовната цена на билетите (валидна до 14 февруари) за 3 от емблематичните събития, които предстоят през този месец. Фрагменти от операта \"Дон Жуан\"на Моцарт и Симфония 7 на Дворжак ще слушаме в зала \"България\" днес, 7 февруари. Специално за концерта в София пристига диригентът и музикален директор на Пражката опера Ярослав Кюзлинк, а някои от най-красивите български оперни гласове ще звучат в концертната вечер с музиката на гениалните композитори. Марияна Панова, Мария Цветкова-Маджарова, Гиргина Гиргинова, Иво Йорданов, Николай Моцов, Гео Чобанов, Бисер Георгиев и Пламен Бейков ще пеят в \"Най-великата творба за всички времена\". Това е категоричната оценка на гениалните композитори Росини, Гуно и Вагнер за операта \"Дон Жуан\" на Моцарт. От създаването й до днес нейният успех е безапелационен навсякъде по света. Софийската филхармония представя най-красивите фрагменти от операта в концерт-комплимент към изисканата публика. Диригентът, цигулар, пианист и композитор на над 300 произведения Лейф Сегерстам ще изнесе първия си концерт у нас в зала \"България\" на 21 февруари. Колоритният Лейф Сегерстам и Софийската филхармония ще ни потопят в атмосферата на концерта \"Северна фантазия\". В програмата са включени произведения на Александър Скрябин, Ян Сибелиус, както и световната премиера на най-новата концерта пиеса, композирана от самия Лейф Сегерстам. Емоционален, ексцентричен и с визия на добрия вълшебник от приказките, мултиталантливият Лейф Сегерстам предизвиква вълна от възторзи навсякъде, където дирижира. Солист в концерта е носителят на наградата \"Музикален проект на годината\" в анкетата на БНР \"Музикант на годината 2017\" Иво Върбанов - пиано. Бляскавата и талантлива оперна певица Анджела Георгиу, както ДУМА писа, прие поканата на Софийската филхармония да изнесе концерт в София. Към въздействащото сопрано на 25 февруари в зала 1 на НДК ще се присъедини американският тенор Стивън Костело, който само на 37 години се подрежда в списъка на най-добрите тенори в света. Публиката ще се наслади на арии и дуети от \"Кармен\" на Бизе, \"Бохеми\" и \"Мадам Бътерфлай\" на Пучини, \"Еликсир на любовта\" на Доницети, \"Ромео и Жулиета\" на Гуно и други. За откриването на концерта диригентът и директор на Софийската филхармония маестро Найден Тодоров e избрал красивата увертюра от \"Набуко\" на Верди. Концертът на Георгиу е част от програмата по повод 90-годишния юбилей на Софийската филхармония, научи ДУМА от Кремена Николова-Флор, реклама и връзки с медиите на Софийската филхармония.", "date": "2019.02.07", "title": "Софийската филхармония  с жест към меломаните"}
{"url": "https://duma.bg/poroshenko-nyama-shans-bez-izborna-izmama-n184784", "text": "Петро Порошенко няма шанс да бъде преизбран на президентските избори на 31 март без фалшификации. Това обяви предшественикът му Виктор Янукович на пресконференция в Москва. \"Днес, когато сме изправени пред избори за държавен глава, а след това ще има парламентарни избори, еднозначно трябва да се каже, че властта ще направи всичко, за да задейства ресурса, с който разполага, имам предвид административния и различните технологии, които ще позволят да бъдат фалшифицирани изборите, защото без фалшификация президентът Порошенко няма как да победи\", поясни Янукович.  Изборите са на 31 март. В момент с най-висок рейтинг според анкетите има шоуменът Владимир Зеленски, а второ и трето място делят лидерката на партията \"Баткившчина\" (\"Отечество\") Юлия Тимошенко и Порошенко. ", "date": "2019.02.07", "title": " Порошенко няма шанс  без изборна измама"}
{"url": "https://duma.bg/skopie-vliza-v-nato-n184786", "text": "Протоколът за присъединяване на Македония в НАТО бе подписан от всичките 29 държави-членки на НАТО. \"Това е само първата стъпка. Пътят нататък няма да бъде лесен, той ще бъде истинско предизвикателство\", заяви генсекът на НАТО Йенс Столтенберг в началото на церемонията. \"Пътят не е свършил, но вече не сме сами по него. Благодаря на всички столици и посланици. Скоро ще посетя всички във връзка с официалното ратифициране на протокола,\" отвърна външният министър на Македония Никола Димитров. Столтенберг подари на Димитров химикалката, с която бе подписан протоколът от страните-членки: \"Използвайте я добре!\", заръча той.", "date": "2019.02.07", "title": "Скопие влиза в НАТО "}
{"url": "https://duma.bg/robotite-plashat-evropeytsite-n184785", "text": "Гражданите на ЕС се отнасят все по-скептично към роботите на работното място. Това показват данните от проучване, която е проведено от психолози и социолози от университетите във Вюрцбург (Германия) и Линц (Австрия). Те са взели под внимание данните от 2012, 2014 и 2017 г. Общият брой на анкетираните от 27-те държави в ЕС достига 80 хиляди души. Като цяло европейците положително се отнасят към роботите, но настръхват стане ли дума за използването на роботи в медицината, за обгрижването на болни или възрастни хора, а също така в офиса. Според Маркус Апел от университета във Вюрцбург \"главната причина е, че хората се страхуват за своите работни места. Именно за това роботите стават все по-непопулярни\".", "date": "2019.02.07", "title": "Роботите плашат  европейците"}
{"url": "https://duma.bg/tachi-e-za-korektsiya-na-granitsite-n184787", "text": "Прищина трябва да даде част от територията си заради споразумение с Белград, заяви косовският президент Хашим Тачи във Вашингтон. \"Ако има малка корекция на границата като цена за окончателно мирно споразумение, то тя трябва да бъде приемлива\", каза Тачи и повтори, че езерото Газиводе, Митровица и Трепча са обекти, за които няма да се преговаря. Той добави, че основната цел на Косово е признаването и членството му в ООН. Хашим Тачи разкри още, че Русия е готова да подкрепи евентуално споразумение между Косово и Сърбия. Двамата са разговаряли на срещата през ноември за стогодишнината от края на Първата световна война. \"Попитах го много директно - каква ще бъде реакцията на Русия, ако Косово и Сърбия постигнат споразумение? Неговият отговор беше, че ще го подкрепи. Неговият отговор беше, че не можем да бъдем по-големи сърби от сърбите... бих се радвал, ако спази думата си.\"", "date": "2019.02.07", "title": "Тачи е за корекция на границите"}
{"url": "https://duma.bg/tramp-obeshta-da-varne-velichieto-na-amerika-n184790", "text": "Америка никога няма да бъде социалистическа страна. Така атакува в годишната си реч \"За състоянието на съюза\" президентът Тръмп Демократическата партия. Държавният глава е недоволен от призивите на демократите за повече социална политика. \"Тук, в САЩ, ние сме обезпокоени от нови призиви за приемане на социализъм в нашата страна. Америка е основана на свободата и независимостта - без принуда от страна на правителството. Ние сме родени свободни и ще останем свободни. Тази вечер подновяваме нашата решимост, че Америка никога няма да бъде социалистическа страна\", обеща Тръмп под възгласите от залата \"САЩ, САЩ\". В речта си президентът се спря на американската мечта и на това как благоденствието на нацията е свързано с единство и величие. Тръмп се опита да убеди американците, че са осигурили свобода и демокрация в по-голямата част от света през ХХ век. Америка е спасила свободата, трансформирала науката и предефинирала стандарта на живот на средната класа за целия свят, убеден е президентът. Сега страната трябвало смело да влезе в следващата глава на \"това велико американско приключение и да създаде нов стандарт на живот за XXI век\". В речта си президентът призова републиканците и демократите да правят компромиси. \"Трябва да отхвърлим политиките на отмъщения и ответни удари и да прегърнем безграничния потенциал на сътрудничеството, компромиса и общото благо\", заяви Тръмп. Речта му идва след дълги седмици спорове между демократите и републиканците за стената, която Тръмп иска да построи при границата с Мексико. Тръмп призова членовете на Конгреса да работят заедно по деликатната тема за имиграцията и увери, че само една стена по южната граница може да гарантира сигурността на САЩ. \"Ще построя тази стена\", каза Тръмп. Той разкритикува и разследването на специалния прокурор Робърт Мълър, част от която касае подозренията за съглашателство между Русия и предизборния екип на Тръмп по време на кампанията за президентските избори от 2016 г. \"В САЩ се извършва едно икономическо чудо и единствените неща, които могат да го спрат, са идиотските войни, политиката или смехотворните и партийни разследвания\", заяви Тръмп. Той предупреди, че Китай повече няма да може \"да краде работните места и богатството на американците\" и настоя Пекин да сложи край на \"несправедливите си търговски практики\". \"Имам голямо уважение към президента Си (Цзинпин) и работим по ново търговско споразумение с Китай, но то трябва да включва реални структурни промени, за да се сложи край на несправедливите търговски практики, да се намали хроничният ни дефицит и да се защитят американските работни места\", заяви Тръмп, който започна търговска война с Китай. Президентът обяви, че ще се срещне с лидера на Северна Корея Ким Чен Ун на 27 и 28 февруари във Виетнам, за да продължат преговорите по ядреното разоръжаване на Пхенян. САЩ са съсредоточили усилията си към създаване на съвременна система за противоракетна отбрана, заяви Тръмп. \"През последните 2 г. започнахме широкомащабно възстановяване на въоръжените сили на САЩ\", каза той и напомни, че бюджетът на Пентагона за 2018 г. е бил около 700 млрд. долара, а за тази година - около 716 млрд. долара. Президентът отбеляза, че неговата администрация \"никога няма да се извинява за отстояването на американските интереси\". САЩ са готови да проучат възможността за ново сключване на американско-руски Договор за ликвидиране на ракети със среден и малък обсег, в който да се включат още Китай и други държави, заяви Тръмп. \"Може би можем да договорим друго споразумение, като включим в него Китай и други страни. А може би не. В такъв случай ние ще отделим много повече пари от всички други и ще внедряваме много повече от тях в областта на отбраната\", каза Тръмп. САЩ успяха да накарат другите членки на НАТО да увеличат разходите си за отбрана\", което позволява по-справедливо разпределение на финансовия товар в алианса, похвали се Тръмп. Демократите атакуваха годишната реч на Тръмп. Противниците на президента определиха речта като бедна на съдържание и неспособна да обедини нацията.", "date": "2019.02.07", "title": "Тръмп обеща да върне  величието на Америка"}
{"url": "https://duma.bg/tusk-prati-v-ada-fenovete-na-brekzit-n184788", "text": "Председателят на Европейския съвет Доналд Туск прати в ада онези, които призоваваха за \"Брекзит\", без да знаят как да го осъществят. \"Чудя се как изглежда специалното място в ада за тези, които рекламираха \"Брекзит\", без дори да имат бегъл план как да го осъществят безопасно\", заяви той на съвместна конференция с ирландския премиер Лео Варадкар. Британските министри са имали тайно заседание, за да обсъдят отлагането на \"Брекзит\", разкри британският в. \"Телеграф\". Новата дата щяла да бъде 24 май, вместо досегашната 29 март. Министрите се надявали Брюксел да се съгласи на отсрочката, която те наричат \"гратисен период\", през който да се гласуват нови закони, ако сделката на премиера Тереза Мей с ЕС мине в парламента.", "date": "2019.02.07", "title": "Туск прати в ада  феновете на \"Брекзит\""}
{"url": "https://duma.bg/pavlopulos-ni-vklyuchi-v-yugoiztochniya-stalb-na-es-n184789", "text": "Гърция и Хърватия, заедно с Румъния и България, са задължени да изградят югоизточен стълб на Евросъюза. Това заяви гръцкият президент Прокопиос Павлопулос след преговорите си в Загреб с хърватския президент г-жа Колинда Грабар-Китарович. Той заяви, че страната му ще подкрепи влизането на Хърватия в Шенгенското пространство и еврозоната. Според Павлопулос всички съседни страни трябва да влязат в ЕС, защото \"колкото е по-голям, толкова е по-добре за него, но и за целия свят\".  По повод предстоящите избори за Европарламент Павлопулос се изказа срещу засилването на популистките партии. \"Това е отглас от миналото. Европа е построена върху руините на Втората световна война и ние трябва да се борим, за да не повторим такова нещо\", предупреди той.", "date": "2019.02.07", "title": "Павлопулос ни включи  в югоизточния стълб на ЕС"}
{"url": "https://duma.bg/vavezhdat-videokontrol-varhu-gorivata-n184792", "text": "Премиерът Бойко Борисов ще демонстрира утре нагледно пред журналисти как държавата ще се бори с контрабандата при горивата. В началото на правителственото заседание вчера той съобщи, че в петък кани всички медии в ГДБОП, за да покаже 24-часова система за наблюдение за преноса на горивото до бензиностанциите. \"В петък, 9,30 ч., ще поканим и медиите, защото го правим открито в ГДБОП, на съвещание с всички служби, данъчни, митници, \"Морска администрация\", прокурорите, депутатите от комисията на Владислав Горанов. Извели сме сигналите от \"Морска администрация\", \"Гранична полиция\", цялата акватория на Черно море, Дунав, рафинериите и в петък ще покажем изцяло онлайн движението на даден танкер до продажбата в бензиностанция, как се контролира от различните служби\", обяви Борисов. Премиерът обясни, че за да се елиминира човешкият фактор, всички сигнали са изведени в контрабандния център. \"По този начин ще покажем какво се прави, за да спрат тези басни, които се говорят. Ще оставя медиите да слушат и да гледат. Ще оставим точка за контакт с всички сигнали, които идват от гражданите. Всеки квадратен метър се наблюдава от камерите. В петък сигналите ще бъдат извадени в ГДБОП\", отбеляза той. Накрая отново изтъкна, че благодарение на взетите мерки, контрабандата на цигарите била сведена от 34% на 5%. ", "date": "2019.02.07", "title": " Въвеждат видеоконтрол върху горивата"}
{"url": "https://duma.bg/biznesat-iska-nov-srok-za-kasovite-aparati-n184793", "text": "Според новоприетите правила от миналата година всички фирми трябва да сменят софтуера за управление на продажбите си в търговските обекти и касовите си апарати, като срокът за регистрираните по ДДС търговци е 31 март 2019 г., а за фирмите без ДДС регистрация - до края на юни 2019 г. Това на практика означава, че до началото на април над 170 хил. касови апарати трябва да бъдат сменени или софтуерът им да бъде подобрен.   Промяната е доста съществена. За първи път наредбата предвижда изисквания не само към фискалните устройства, но и към софтуерите, които ги управляват, коментира в ефира на bTV Станислав Попдончев, главен финансов директор на Българската стопанска камара. Въпреки че за промяната се знае от есента на миналата година, а новите касови апарати са на пазара от началото на декември, той е категоричен, че бизнесът не е готов, а и в голяма степен не е информиран. По думите му сроковете са изключително кратки и неизпълними. Според Ричард Алибегов, председател на Българската асоциация на заведенията (БАЗ), е нужна отсрочка за смяната на фискалните устройства, а още по-нужна е разяснителна кампания. Малкият и средният бизнес не си дават сметка, че това не е просто подмяна на апарата, а става въпрос за подмяна на софтуера, което отнема два-три месеца, смята Алибегов.  В началото на януари от НАП заявиха, че хаос с новите фискални устройства и софтуера няма да има. Данъчните призоваха фирмите да започнат веднага подмяна или актуализация на касовите си апарати, а не да чакат до последния момент.", "date": "2019.02.07", "title": "Бизнесът иска нов срок за касовите апарати"}
{"url": "https://duma.bg/raboteshtite-v-bolnitsata-v-kozloduy-sa-gotovi-za-kolektivna-ostavka-n184801", "text": "Медицинските сестри и целият екип на общинската болница в Козлодуй са категорични, че и след срещата с министъра на здравеопазването Кирил Ананиев няма да подпишат новите си трудови договори. Ако до началото на март няма промяна, целият екип на болницата в Козлодуй, ще подаде колективно оставка. Екипът на здравното заведение не е съгласен с минималните заплати, които им се предлагат, а иска достойно заплащане на висококвалифицирания си труд. Засега обаче медиците продължават да работят в болницата и дават срок от месец, в който искат да усетят, че реално се работи по въпроса за повишаване на заплатите им. Увеличението се очаква да дойде от промяна във финансите, които отпуска община Козлодуй за болницата. Другите възможности са от няколко мерки, които се очаква да бъдат предприети след обсъждане по време на срещата със здравния министър Кирил Ананиев. Предложението е да бъдат преразгледани всички договори на болницата с помощта на здравното министерство и да се предоговорят на по-ниски цени, за да се освободи финансов ресурс. Другата идея е, при подписването на новия договор с АЕЦ \"Козлодуй\" да се поиска по-голямо финансиране.", "date": "2019.02.07", "title": "Работещите в болницата в Козлодуй  са готови за колективна оставка "}
