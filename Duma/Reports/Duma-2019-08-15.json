{"url": "https://duma.bg/meyd-in-balgeriya-n197846", "text": "Образованието в България ускорено обраства с все повече абсурди. След като стисна училището в менгемето на пещерния антикомунизъм, властта го поднесе и в лапите на... държавната сигурност. Предишната ДС, дето уж толкова я мразят, ряпа да яде. Обект на тотално и денонощно следене от ДАНС стават всички българи - от 5-годишните до абсолвентите след вуза. Защо - никой не ти казва. Логика няма никаква. Ако ДАНС ще събира информация колко деца не ходят на училище, колко напускат страната, колко са с крими прояви, колко учат право или медицина, да речем, колко трябва да бъдат осигурени от държавата и т.н., значи службите да вършат работата на МОН, на социалните, на МВР, митниците и прочее институции, което е нонсенс. Затова вероятно са прави стихийните коментатори в мрежата, които тутакси съзряха в новите щения на ДАНС тотална полицейщина и възможност за разправа с политически противници чрез следене на децата им. А понеже още в закона за ДАНС на службите се вменява да се занимават с всичко в държавата, те вече искаха да си напъхат носа дори във военното разузнаване, утре ще поискат данни от банките кой какви влогове има или от магазините кой какви кревати си е купил...  Зер и подходящ главен прокурор си гласят.  Няма да простят и на висшето образование. На държавните вузове се разрешава да правят фирми, уж за стопанска реализация на научните им продукти. Само че тия фирми ще се правят със \"собствени приходи\", сиреч - с таксите на студентите. Обаче. Фирмата не е на вуза, вноската му в капитала не може да е над 5000 лв., а участието му в собствеността на фирмата трябва да не е под 34%. Не дори 51%! А останалите 66%? Ами в частни ръце са. С една дума, с бюджетните пари вузът създава наука, а печалбата от нея влиза в частните джобове. Чисто осигурено от закона претакане на държавните пари към \"нашите фирми\" - ония, дето осигуряват джакузита и асансьори в едни мезонети. А ако се отчислява някоя и друга стотинка за вуза, тя се ползва не за неговото и на науката развитие, а за... разрастване на фирмата! Закони \"мейд ин Бългерия\". Да не говорим за развращаването на учени и преподаватели. Досега се трудеха за заплатка в града Х, докато си изкарваха частно хонорарче в N-ска губерния. Сега се отваря цял друм - бачкаш в лабораторията, а парите - не при студентите, а в частната ти фирма. Това щяло било да донесе ефективност на вложения държавен бюджет! Аферим, да живеят обръчите от фирми!                         ", "date": "2019.08.15", "title": "Мейд ин Бългерия "}
{"url": "https://duma.bg/razreshavat-na-vuzovete-da-uchastvat-v-chastni-firmi-n197839", "text": "С постановление на МС на държавните вузове се разрешава да образуват търговски дружества (ООД и АД) за стопанска реализация на продукти от научната дейност и от обекти на интелектуалната собственост, предвижда проект на МОН, публикуван за обществено обсъждане до 11 септември т.г. Вузовете може да създават тези фирми само със собствени средства по решение на Академичните съвети, които решават и въпросите за собствеността на капитала. Във фирмите вузовете трябва да притежават поне 34% от капитала, като паричната вноска не може да е над 5 хил. лв., а като непарична вноска се ползват само патентите. В общото събрание на фирмите вузът е представен от едно лице. Фирмите се създават за изследване, реализация и развитие на научни разработки, индустриални проучвания и разработване на нови продукти и технологии; за внедряване и продажба на научни разработки, в т.ч. доставка или изработване на оборудване за производство на иновативни продукти и патенти; за иновационно посредничество за трансфер на технологии и знания между технологични центрове и технологични паркове. От печалбите на фирмите се правят отчисления за вуза, определени с фирмения устав по реда на Търговския закон. Отчисленията се ползват само за увеличаване на капитала на фирмите и/или регистриране и разпореждане с интелектуалната собственост, както и за оценка на пазарния потенциал на регистрираните патенти.", "date": "2019.08.15", "title": "Разрешават на вузовете да участват в частни фирми "}
{"url": "https://duma.bg/sportat-po-televiziyata-dnes-n197861", "text": "20.00 Зоря Луганск - ЦСКА-Сф 20.30 ТНС - Лудогорец 21.30 Страсбург - Локо Пд 21.45 Уулвърхемптън - Пюник 3.30 Колон - Сулия 16.00 Бинк Банк тур (IV етап) 18.00 Арктична обиколка на Норвегия (I етап) 22.30 Обиколка на Юта (III етап) 18.00 \"Мастърс\" в Синсинати", "date": "2019.08.15", "title": "Спортът по телевизията днес"}
{"url": "https://duma.bg/i-kamarata-na-inzhenerite-ne-odobryava-sgradata-za-detska-bolnitsa-n197840", "text": "Сградата, в която ще се помещава Националната детска болница, не отговаря на съвременните изисквания за качество и безопасност, заяви инж. Иван Каралеев, председател на Камарата на инженерите в инвестиционното проектиране. Той е категоричен, че трябва да се направи технически паспорт за състоянието й. Инж. Каралеев е участвал в обследването и проектирането на ВМА, \"Майчин дом\" и Националната кардиологична болница. Като една от причините за некачественото строителство той изтъкна възрастта на конструкцията - строежът е започнал 1976 г.  Детският пулмолог д-р Елена Георгиева, участвала в Инициативния комитет за създаването на Национална детска болница, посочи, че целта им била да се обединят функциите на различни здравни заведения. Тя е притеснена, че преди 10 години има категорично заключение, че сградата е негодна, а сега се оказва, че строежът е годен. Инж. Каралеев заяви, че едно болнично заведение трябва да отговаря на съвременните изисквания, защото се предполага да издържи десетилетия. Обществената поръчка за изграждането на Националната детска болница към момента е спряна заради жалба на Камарата на архитектите пред КЗК. В писмо до министъра на здравеопазването Кирил Ананиев архитектите и инженерите обясняват причините за несъгласието си с обявената поръчка.", "date": "2019.08.15", "title": "И Камарата на инженерите не одобрява сградата за детска болница "}
{"url": "https://duma.bg/artinstalatsiite-na-myastoto-na-mavzoleya-shte-stoyat-po-2-godini-n197836", "text": "Артинсталациите, които се планира да бъдат поставяни на мястото на съборения мавзолей в центъра на София, ще стоят по 2 години, а не по една, както беше предвидено. Това е записано в промени в правилата на програма \"Навън\", която бе приета миналата година от Столичната община. Тя е в подкрепа на временни художествени инсталации в градска среда и е част от програма \"Култура\" на общината. Проектът бе приет след скандалите около поставянето на Бронзовата къща на спорното място. По план тя ще бъде наследена от високотехнологичната интерактивна инсталация \"Един човек\" с автор Венелин Шурелов. 12-метровата стоманена конструкция ще има двустранно разположени 56 броя LED екрани. По тях ще вървят кадри от всекидневието на града. Победителят в конкурса бе обявен през февруари, но проектът още не е реализиран.  От общината установили, че е трудно да спазват заложените срокове поради сложни съгласувателни процедури. Заради това в правилата на програмата вече няма да има график. Освен това инсталациите ще бъдат експонирани в рамките на две години, предлага още вносителят Тодор Чобанов, зам.-кмет по културата.", "date": "2019.08.15", "title": "Артинсталациите на мястото на   мавзолея ще стоят по 2 години"}
{"url": "https://duma.bg/nagradiha-plamen-georgiev-s-konsulski-post-n197845", "text": "Консулски пост във Валенсия внезапно получи вече бившият шеф на КПКОНПИ Пламен Георгиев. Само 4 дни след като ВСС се събра на извънредно заседание, за да го възстанови като прокурор, той се отказа и реши да стане дипломат. С решение на Министерския съвет Георгиев заменя консула Цветелин Цолов и ще отговаря за автономните области Валенсия, Мурсия, Кастиля ла Манча и Балеарските острови. Новината възмути зам.-председателя на Народното събрание Кристиян Вигенин, който видя в решението на МС тотална подигравка с институциите и обществото. \"Има само един, който може да осигури тази светкавична поредица от абсурди - Бойко Борисов\", написа социалистът в социалните мрежи.  В края на юли, в последния ден преди НС да излезе във ваканция, Пламен Георгиев изненадващо напусна КПКОНПИ. Покрай \"Апартаментгейт\" стана ясно, че той не е декларирал тераса от над 180 кв.м в луксозен тризонет в столичния кв. \"Гео Милев\". Разследването обаче го \"изпра\". Георгиев изчака окончателното оправдаване, за да обяви, че напуска поста. За решението си той обвини медиите и \"олигарсите\".  Вигенин смята, че консулската длъжност на Георгиев е подигравка към ГЕРБ, които са \"брали срама\" му по време на предизборната кампания за евровота и е трябвало да го крият няколко месеца. Спешното вкарване на оставката му и приемането й без дебат е подигравка с НС, смята социалистът. \"Подиграха се на ВСС, който беше събран спешно и извънредно, за да го възстанови като прокурор. Подиграха се на МВнР, което го предложи по принуда и абсолютно необосновано за генерален консул във Валенсия, за да го скрият далеч. Подиграха се на целия кабинет, който го одобри в екстремно кратък срок, за да няма време за обсъждане, пак с цел да го скрият от публичност. Подиграха се на българската общност в Испания, като пращат там човек, който няма понятие от дипломатическа и консулска дейност, само и само да не дразни с присъствието си в София\", обобщава бившият външен министър. Вигенин отбелязва, че явно Пламен Георгиев е много важен. \"Браво за ефективността! Но помнете - трупът е скрит, но уликите остават!\", завършва той многозначително.", "date": "2019.08.15", "title": "Наградиха Пламен Георгиев  с консулски пост"}
{"url": "https://duma.bg/prokuraturata-proveryava-goryashtiya-sklad-za-smet-v-dupnitsa-n197843", "text": "Агенция \"Пътна инфраструктура\" внесе в прокуратурата сигнал срещу собственика на предприятието за преработка и изкупуване на вторични суровини, чиито складирани отпадъци предизвикаха пожар и затвориха автомагистрала \"Струма\". От районната екоинспекция заявиха, че лицензът на фирмата вероятно ще бъде отнет. Преминаването в участъка от магистралата между пътните възли \"Дупница\" и \"Бобошево\" и вчера остана ограничено в двете посоки, а трафикът се пренасочваше по обходен маршрут. Под аутобана са били складирани тонове отпадъци, основно пластмасови, които се запалиха във вторник успоредно с горски пожар в Дупница.  Все още няма информация за степента на обгазяване на района и на града, но кметът издаде заповед за бедствено положение за част от населените места. Екипи на Областното пътно управление проверяваха основите на моста и дали има компрометирани елементи. Има съмнения за състоянието на три от колоните. Оказа се, че магистралата е построена върху част от терен, в който от години се складират отпадъци на \"Феникс ресурс\". Защо складът не е затворен или преместен няма обяснение. Собственикът на фирмата за вторични суровини Кольо Илиев призна, че не е било редно полиетиленовите отпадъци и опаковки от лекарства да бъдат съхранявани под моста на магистралата, сметта е трябвало да отидe за изгаряне в ТЕЦ \"Бобов дол\". По думите му пожарът е заради нещо, хвърлено от магистралата.  Фирмата има няколко големи бази за изкупуване, предварително третиране и преработка на хартия, пластмаса, черни и цветни метали. За последните 5 г. дружеството е санкционирано три пъти, наложените глоби са за почти 20 000 лева. Едната е за неправилно и неразрешено складиране на тютюнев прах, който е изсипван на сметището на Дупница, когато Кольо Илиев е бил и оператор на депото. Друга глоба е за запалване на същото сметище през 2014 г., когато магистралата още не е минавала оттам. Екологът Тома Белев настоя да се търси отговорност от МОСВ. Той попита кой е разрешил без екооценка ТЕЦ \"Бобов дол\" да гори подобни отпадъци. По темата се изказа и Бойко Борисов. \"Има прокурори, да им повдигат обвинения и да ги вкарват в затвора. Аз строя, няма да ходя да ги пазя\", заяви премиерът. Още един пожар избухна вчера близо до автомагистрала \"Струма\" край санданското село Левуново, където са се подпалили слънчеви панели. Засегнати са насаждения с лозови масиви и сухи треви.  Втори протест направиха вчера жителите на населени места около пловдивското с. Шишманци. Над двеста души от Шишманци, Белозем и Раковски блокираха пътя, който води към входа на завода за отпадъци. От няколко дни не стихва пожарът на сметището. Огънят тлее в дълбочина. Хората настояват институциите да наложат сериозен контрол на инсталацията и сметището, за да се сложи край на периодичните инциденти. Много от тях са с маски, оплакват се, че не могат да дишат. Започнала е подписка за закриването на завода за битови отпадъци. Пожарът край хасковските села Родопи, Любеново и Брягово бе локализиран. Във вторник вечерта той се възобнови заради силния вятър и високите температури, след като по-рано беше ограничен. Смята се, че причина за него е човешка немарливост.", "date": "2019.08.15", "title": "Прокуратурата проверява  горящия склад за смет в Дупница"}
{"url": "https://duma.bg/mladi-lekari-sa-protiv-sluzhebnoto-razpredelenie-n197838", "text": "Млади лекари и БЛС са против промените в Наредбата за специализациите, стана ясно на среща на зам.-министъра на здравеопазването Жени Начева със специализанти, завършващи медицина студенти и БЛС. Измененията предвиждат специализиращите на държавна издръжка лекари да бъдат служебно разпределяни след приключване на обучението си в посочени от МЗ лечебни заведения. Ако специализантът не изпълни задължението си, трябва да връща заплатите, получени по време на специализацията.  БЛС настоява да не бъде нарушавано правото на свободен избор на младите лекари къде да специализират. Вместо това за финансираните от МЗ специализации да бъде обявено къде в страната и за кои специалности има недостиг на кадри и всеки да избира дали и с коя болница да сключи договор. Тези, които кандидатстват за финансираните от МЗ специалности, трябва да знаят предварително къде и при какви условия ще работят след завършването си, това би трябвало да се гарантира с предварително подписан договор. БЛС иска да бъде запазен съществуващият механизъм за специализация и всяка болница да има възможност да обяви конкурс за специализанти и да наеме на трудов договор необходимия за лечебното заведение брой млади лекари. Жени Начева обясни, че и към момента новата наредба не предвижда служебно разпределение в конкретни лечебни заведения. Според нея става въпрос за недостатъчно ясно формулиран текст в документа.", "date": "2019.08.15", "title": "Млади лекари са против служебното разпределение"}
{"url": "https://duma.bg/dans-sazdade-pretsedent-iska-da-sledi-i-detsata-n197842", "text": "Скандален е проектът за инструкция на ДАНС и МОН, който предвижда агенцията по сигурността да има пълен достъп до данните на всяко дете от 5-годишна възраст до завършване на висшето образование, коментират юристи и фондации за защита на правата на децата.   Децата до 18 години са защитени по закон от вербуване и всякакво взаимодействие със службите, а неограниченият достъп на ДАНС до данните им дава възможност за вербуване след пълнолетието им, коментират разузнавачи. Защо на агенцията се дава пълен перманентен достъп до данните на всички деца и студенти, без да се конкретизира как ще се използват, а не при конкретен случай с аргументация за извършено противозаконно деяние, питат специалистите. Личните данни са защитени от перманентен достъп, въвеждането на такъв е абсурдно и недомислено, категорични са юристи. Текстът на инструкцията може да бъде интерпретиран по различни начини, създава се опасен прецедент, твърдят те. Едва ли следенето на деца в забавачките е важно за националната сигурност, възмущават се и правозащитници.  Държавна агенция \"Национална сигурност\" поиска безконтролен и 24-часов достъп 7 дни в седмицата до цялата информация на МОН за всички деца от 5 години нагоре, за учениците и студентите в България. Ако МОН създаде нова база данни, тя трябва тутакси да се предостави на ДАНС. Това ще става чрез виртуална частна мрежа със защитена връзка. Хардуерът, софтуерът и комуникационното оборудване за т.нар. справочна дейност също ще са под контрола на ДАНС, предвижда проект на съвместна инструкция на ДАНС и МОН, пуснат за обществено обсъждане до 9 септември т.г.   Ако документът бъде приет от МС в този вид, агенцията за национална сигурност ще има пълен и непрекъснат достъп в реално време до Регистъра за документите за завършено основно образование, средно образование и/или степен на професионална квалификация; Регистъра за завършилите студенти и докторанти; Регистъра на всички действащи и прекъснали студенти и докторанти по степени на обучение и по професионални направления, както и до Националната електронна информационна система за предучилищното и училищното образование (кое дете в коя задължителна предучилищна група е записано и кой ученик в кое училище учи). ДАНС ще разполага и с перманентна информация за движението на децата и учениците при преместването им от един клас в друг и от едно училище в друго. Като цел на безпрецедентната инструкция е посочено, че ДАНС ще \"извършва справочна дейност\" за изпълнение на функциите си. От инструкцията и от мотивите към нея не става ясно защо й е на ДАНС цялата тази информация, защо агенцията иска да знае примерно кой студент в каква специалност учи и за какво ще използва данните. Цитиран е само чл. 30(3) от Закона за ДАНС от 2008 г.: \"Министерствата и ведомствата предоставят достъп до информационните си фондове на агенцията по ред, определен със съвместна инструкция на председателя на агенцията и съответния министър или ръководител на ведомство.\"", "date": "2019.08.15", "title": " ДАНС създаде прецедент, иска да следи и децата"}
{"url": "https://duma.bg/nad-25-mln-dushi-nito-rabotyat-nito-sa-bezrabotni-n197844", "text": "Икономически неактивните през второто тримесечие на 2019 г. са 2,564 млн. души. Това са хората между 15-64 г., които нито работят, нито са регистрирани като безработни, сочат данни на НСИ. Според статистиците участието в образование и обучение, лични или семейни причини са най-честите фактори за икономическа неактивност. Обезкуражените са над 62 хил. души. Това са хората, които са извън работната сила и искат да работят, но не търсят активно работа, защото не вярват, че ще намерят. Те са над 5% от икономически неактивните между 15 и 64 г.  Безработицата в сравнение с 2018 г. намалява с 1,3 процентни пункта и стига до 4,2%. Много по-слабо обаче е намалението на хората, които са били на борсата повече от една година. Най-много са безработните със средно образование - над 45%, а висшистите без трудов ангажимент са 15%. При най-младите безработните мъже са с около процент повече от жените. При силния пол и коефициентът на продължителна безработица е по-голям от този при жените. Според експерти причината е, че жените се съгласяват и на по-ниско платена работа, стига да имат трудов ангажимент и доход.     Българските граждани, които работят, са 3,262 млн. души, като над 63% от тях са в сферата на услугите, а в селското, горското и рибното стопанство са по-малко от 7%. Около 20 хил. души са неплатени семейни работници. По-малко от 4% са работодатели. Запазва се тенденцията 3/4 от заетите да работят в частния сектор, само 695 хил. души са в обществения. Като цяло заетите през второто тримесечие на 2019 г. се увеличават в сравнение с миналата година. С временна работа са 134 хил. души. 65% от хората на 55-64 г. работят. Това са 621 хил. души и са с около 3% повече от миналата година по това време. Припомняме, че с всяка изминала година се увеличава възрастта за пенсиониране и през т.г. за жените тя е 61 г. и 4 месеца, а за мъжете - 64 г. и 2 месеца, което ги оставя по-дълго на пазара на труда. ", "date": "2019.08.15", "title": "Над 2,5 млн. души нито работят, нито са безработни"}
{"url": "https://duma.bg/krib-brani-vlastta-ot-hakerite-teroristi-n197841", "text": "Тотална защита на правителството прояви от тв екрана изпълнителният директор на КРИБ Евгений Иванов. В коментар за скандала с изтеклите данни от НАП той се оплака и от финансово изнудване на фирмите. \"Необходимо е законодателство, което да сложи край на опитите да се решават вътрешнофинансови проблеми във фирми с рекет на големия бизнес. Искаме законодателят да си свърши работата, искаме законодателство, което да накара този тип престъпници много да се замислят дали да посегнат на големия бизнес\", заяви Иванов. Според шефа на КРИБ много банки са въвели двойна система за сигурност на данните си. По думите му работният му компютър също бил хакнат. \"Излезе ми надпис да се обадя, за да платя някаква сума. Нашите съмнения са, че това е процес. Отговорих им, че с терористи не преговарям - това е терор, това е точната дума. Те се опитваха да видят дали в компютъра ми има точна информация, която да струва пари и да се откупи. Същото е и с други наши членове\", оплака се бизнесменът.  \"Досега се мъчихме със силата на единството да се опазим, но не успяхме. Прокуратурата успя да си свърши работата, но ще има следващ подобен случай, поради което трябва да има ново законодателство, което да пресече този рекет\", продължи Иванов. Заради пробива в базата данни на НАП от КРИБ определят извършителите и поръчителите на атаката като \"Наглите 2\". \"Видяхте какво стана след атаката срещу НАП - опозицията веднага поиска оставки, а това не трябва да се допуска сега, когато се развиват сериозни процеси за бъдещето на страната - и ERM II, концесията на летището, сделката с \"Фолксваген\", сделката с Ф-16\", впусна се Иванов да хвали кабинета на Бойко Борисов.", "date": "2019.08.15", "title": " КРИБ брани властта от хакерите \"терористи\""}
{"url": "https://duma.bg/rosatom-i-oshte-chetiri-firmi-iskali-da-stroyat-belene-n197835", "text": "\"Росатом\" и още 4 фирми са заявили желание да участват в реализацията на АЕЦ \"Белене\", обяви министърът на енергетиката Теменужка Петкова пред БНТ. Тя призова за търпение до 19 август, когато ще бъдат изпратени всички заявления от компаниите, които искат да участват в реализацията на този проект. Според Петкова няма да има негативна реакция от страна на Европейската комисия, ако руската атомна компания спечели проекта. Спазени са абсолютно всички изисквания на европейското законодателство в областта на атомната енергия, каза Петкова. Тя обясни, че България ще предостави на ЕК всяка информация, която бъде поискана. След 19 август ще се разработи кратък списък на желаещите да участват в проекта и държавата ще започне преговори с тях. Ние ще решим с кои компании бихме искали да водим преговори за АЕЦ \"Белене\" и тях ще поканим да дадат обвързваща оферта, заяви Петкова. До края на работния ден 19 август в деловодството на НЕК ще се приемат писма за интерес в четири направления - за стратегически инвеститор; за миноритарни акционери; от желаещи и дял, и да купуват ток; и само от желаещи да получават електроенергия от бъдещата ядрена мощност. Към момента като единствените сигурно кандидати за стратегически инвеститори се очертават Китайската национална ядрена корпорация (CNNC) и руската \"Росатом\". СNNC повече от две години афишира интереса си и периодично се среща с представители на НЕК и на Министерството на енергетиката. Последно са били в София в началото на миналата седмица и по неофициална информация са готови с изискваните от тях документи за участие в процедурата за стратегически инвеститор. Основният им конкурент се очаква да е руската \"Росатом\", която досега избягваше да каже дали ще подаде оферта. Според източници на Медиапул \"Фраматом\" и \"Дженерал Електрик\" няма да кандидатстват за акционери в ядрения строеж, а преговарят с \"Росатом\" и CNNC да станат част от подизпълнителите им при подаването на бъдещите оферти за довършване на проекта, за които Петкова даде примерни параметри. На въпрос дали е възможно няколко кандидати да работят по проекта Петкова каза: \"Всичко е възможно, процедурата е максимално отворена, дава възможност за водене на разговори и по време на процедурата. Възможни са всякакви комбинации, които да бъдат от взаимен интерес\". Крайният срок за приключване на процедурата е една година.", "date": "2019.08.15", "title": "\"Росатом\" и още четири фирми искали да строят \"Белене\""}
{"url": "https://duma.bg/kratki-novini-n197825", "text": "Международните терористи се опитват да наемат чуждестранни студенти, които учат в руски университети. Това заяви директорът на ФСБ Александър Бортников по време на заседание на Националния антитерористичен комитет (НАК). По думите му има опити за вербуване и на мигранти.  Агенти на ФБР откриха арсенал от 25 огнестрелни оръжия и 10 000 патрона, след като арестуваха младеж, който направи онлайн коментари в подкрепа на масовите убийства. В къщата на баща му бяха намерени 25 пушки, 10 полуавтоматични пистолета и боеприпаси. Открити са и Дкамуфлажни дрехи, и камуфлажни ранициУ.  Три деца са загинали в инцидент с лодка за забавления край бреговете на Нормандия. Лодката се преобърнала, докато правела завой на около 800 метра от брега край град Агон-Кутанвил. Спасителите намерили на борда трима възрастни и три деца, две момичета на 13 и 9 години и едно момче на 7 години. Възрастните имали само леки наранявания. При преобръщане на лодката децата са останали блокирани в каютата и не са могли да изплуват на повърхността. Най-малко 23 души са починали, а други близо 13 000 бяха хоспитализирани с топлинни удари в Япония през последната седмица, съобщиха властите. Страната продължава да страда от горещина. В някои региони температурата достига 39 градуса по Целзий. Повечето от потърпевшите и починалите са възрастни хора, които често не включват климатик у дома поради икономии.  Мощно изригна вулканът Попокатепетел в Мексико, изхвърляйки на височина 1 км огромен стълб пепел и скали. Попокатепетел се намира на над 5400 метра надморска височина. Той е вторият най-висок връх в Мексико и пети в Северна Америка. ", "date": "2019.08.15", "title": "Кратки новини"}
{"url": "https://duma.bg/atina-prashta-feribot-za-zakasali-turisti-n197826", "text": "Гръцкият ферибот \"Андрос Джет\" е тръгнал от остров Наксос към остров Самотракти вчера по обед, за да започне превозването на 1500 туристи, блокирани там от силния вятър и бурното море. По разписание плавателният съд трябва да пристигне в 22:00 часа в сряда, веднага ще натовари пътници и леки автомобили и ще отплава към Александруполис. Ако условията позволяват, фериботът веднага ще направи следващо пътуване до Самотраки. В четвъртък, 15 август, корабът ще изпълнява толкова маршрути, колкото е необходимо, за да облекчи ситуацията на остров Самотраки. Той обаче не може да превозва камиони. Поради нарушените връзки, островът изпитва остра нужда от почти всякакви продоволствия. Затова фериботът започна от 14 август да превозва камиони с продоволствия от пристанището в Александруполис, предназначени за Самотраки. Българите могат да звънят на пристанището или на консулството ни в Солун на телефони: +30 2310 829 210; +30 2310 869 520.", "date": "2019.08.15", "title": "Атина праща ферибот  за закъсали туристи"}
{"url": "https://duma.bg/kitay-sasht-da-ne-si-pahat-nosa-v-honkong-n197824", "text": "Китайското външно министерство се обърна към властите в САЩ да не се намесват в работите на Хонконг, предаде РИА \"Новости\". В министерството отбелязват, че неведнъж са молили САЩ да не изразяват позиция за протестните настроения в Хонконг. \"Ние още веднъж призоваваме американската страна да спре да си пъха носа в работите на Хонконг\", заявява Китай. Критиците на Тръмп у дома пък го обвиниха, че не изразява достатъчно категорична подкрепа за протестите в далечна Азия. Въпреки че американската политическа традиция е да се окуражават продемократичните движения по света, стопанинът на Белия дом нарече ситуацията в бившата британска колония \"много сложна\". В същото време сателитни снимки показаха бронирани машини и други превозни средства, принадлежащи на военизираната полиция на Китай, разположени в спортен комплекс в град Шенжен. Някои побързаха да интерпретират това като заплаха от Пекин да използват сила срещу продемократичните протестиращи в Хонконг. Китайските държавни медии от своя страна съобщават, че това са учения, планирани още преди събитията и не са пряко свързани с вълненията в Хонконг. Машините обаче пристигат малко след като централното правителство в Пекин заяви, че протестите започват да показват \"признаци на тероризъм\". Медиите в страната не спират да призовават за по-сериозни действия и за справяне с протестите. Доналд Тръмп пък написа в туитър, че според разузнаването на САЩ китайското правителство премества войски към границата си с Хонконг и \"всички трябва да са спокойни и в безопасност!\"  Полетите на летището в Хонконг бяха подновени в сряда сутринта след втори пореден ден на безредици на терминалите. Хиляди протестиращи блокираха залите на летището, а на моменти имаше и сблъсъци с полицията. Протестите продължават вече 10-та седмица, въпреки че под техния натиск властите се отказаха от проектозакона за екстрадиция, който провокира недоволството.   Междувременно Пекин отхвърли молбата на два кораба от американския военноморски флот да посетят пристанището на Хонконг.", "date": "2019.08.15", "title": "Китай: САЩ да не си   пъхат носа в Хонконг "}
{"url": "https://duma.bg/sarbiya-e-parva-v-sveta-po-direktni-chuzhdi-investitsii-n197830", "text": "Сърбия е на първо място в света по отношение на директните чуждестранни инвестиции според британско издание \"Файненшъл таймс\". Това се случва за втори път през последните три години. Според класацията за 2019 г. Сърбия е на върха с индекс от 11,92 точки, което е с 1,33 точки повече от м.г. През 2018 г. Сърбия е привлякла около 107 проекта за инвестиции, което е с 26 повече от 2017 г. Сърбия привлича близо 12 пъти повече чуждестранни директни инвестиции, отколкото може да се очаква от икономика с нейната големина, се казва в текста. В тази класация България е 17-та от 105 държави. Страната ни е оценена с индекс от 4,69 пункта с 54 нови проекта от 2018 г. Миналогодишният лидер Мозамбик пада до 12-та позиция, тъй като новите инвестиции през 2018 г. са почти наполовина в сравнение с 2017 г. Все пак страната е водещата за изцяло нови инвестиции за региона на Африка. На второ място е Черна гора с оценка 11,49 пункта, а на трето място е Камбоджа с 10,82 пункта. Топ 10 се допълва от Литва, Малта, Узбекистан, Виетнам, Сингапур, Армения и Грузия. Водещата инвестиционна дестинация за Близкия изток са Обединените арабски емирства (21-во място). За Латинска Америка и Карибския регион най-предпочитана за начални инвестиции е Никарагуа, за Северна Америка - Канада, а за Западна Европа - Малта.", "date": "2019.08.15", "title": "Сърбия е първа в света по директни чужди инвестиции"}
{"url": "https://duma.bg/sasht-i-velikobritaniya-komandvat-na-ukrayna-n197827", "text": "Украйна не действа самостоятелно, а следва заповедите на САЩ и Великобритания. Така председателят на руската Държавна дума Вячеслав Володин коментира издадения указ на украинския президент Владимир Зеленски. Съгласно документа Киев предлага украинско гражданство на преследваните по политически причини граждани на Русия, както и на чужденци, които са воювали на украинска страна в конфликта в Източна Украйна. \"Изявлението на президента Зеленски не говори за желанието на Украйна да предоставя политическо убежище на граждани на Русия, а за нежеланието на САЩ и Великобритания сами да предоставят такова убежище на руснаци\", каза Володин на сайта на Думата. Според него Украйна е била избрана от САЩ за държава, която с цента на собствената си стабилност, икономика и социално състояние е поела ангажимент да създава проблеми и да бъде огнище на напрежение в непосредствена близост до Русия.", "date": "2019.08.15", "title": "САЩ и Великобритания   командват на Украйна"}
{"url": "https://duma.bg/smartfoni-i-televizori-nay-kupuvani-na-izplashtane-n197829", "text": "Смартфонът и телевизорът са най-търсените стоки на изплащане през първите шест месеца на 2019 г., показват данните на \"БНП Париба лични финанси\". Статистиката показва, че 56% от заявленията за финансиране на покупка на стоки на изплащане са били за смарт устройства за комуникация и забавление. Най-търсеният смартфон е на средна стойност 460-500 лв., като предпочитаните устройства са с двойна 20+2 MPX камера и предна 24+2 MPX камера. Най-често смартфони на изплащане си купуват хора до 30-годишна възраст. През първата половина на 2019 г. най-търсените телевизори на изплащане са 43 Ф4K Ultra HD, с резолюция 3840 x 2160 на средна цена 670-720 лв. Българите харчат все повече пари за бяла техника - хладилници, перални и готварски печки. Наблюдава се тенденция на купуване на по-висок клас бяла техника. Причина за това е, че тези уреди се приемат като дългосрочна инвестиция за семейството и пестят пари от битови сметки.", "date": "2019.08.15", "title": "Смартфони и телевизори - най-купувани на изплащане"}
{"url": "https://duma.bg/afrikanskata-chuma-na-28-km-ot-sofiya-n197831", "text": "Положителен е резултатът от пробата, взета от прасе в района на село Желява, което се намира на 28 км източно от София, съобщи д-р Димитър Рачев от Областната дирекция по храните, цитиран от БНТ. БАБХ констатира нови случаи на африканска чума при диви свине, съобщиха от агенцията. Новооткритите случаи са в землището на село Бистренци, община Бяла, област Русе, на територията на община Девин, област Смолян, в землището на село Желява, община Столична, област София, в землището на село Върбино, община Дулово, област Силистра. С новите огнища случаите на африканска чума при дивите свине стават 32, обяви заместник-министърът на земеделието Атанас Добрев пред БНТ. По данни на земеделското министерство повече от 130 хил. прасета са унищожени вследствие на заразата от африканска чума. Около половината от тях са от големите свинекомплекси в Русенско. В селата Николово и Бръшлен прасетата вече са унищожени.  В Добричка област е обявено бедствено положение заради чумата до 2 септември. Досега в региона има само един потвърден случай на болестта при диво прасе, ударено от автомобил в землището на село Дуранкулак. Отменено е бедственото положение, което беше обявено в Свищовско.", "date": "2019.08.15", "title": "Африканската чума - на 28 км от София"}
{"url": "https://duma.bg/shofori-sazryaha-lobizam-v-zakona-za-patishtata-n197832", "text": "Българското обединение на шофьорите заподозря лобистки интереси в новия проектозакон за пътните превозни средства - един от трите, които трябва да заменят сега действащия Закон за движение по пътищата. Според проектозакона първата регистрация на кола вече ще може да се прави не само в Пътна полиция, но и в частни пунктове в цялата страна. Освен това се предвижда всички автомобили да имат технически паспорти, данните от които ще влизат в специален регистър. Той ще се следи от Изпълнителна агенция \"Автомобилна администрация\". Тези паспорти ще се издават при техническия преглед за първа регистрация. За първи път се регламентира търговията с части втора употреба, като сделки с употребявани части за коли ще се извършват, само ако едно от лицата е търговец, който трябва да е вписан в регистър, воден от кметовете на общините. За първи път се въвеждат и правила за автосервизите.  Според Българското обединение на шофьорите обаче част от новите текстове са наложени от лобистки интереси.  \"Такива са на организацията на сервизите, които вместо да използват пазарни механизми за привличане на клиенти, желаят да се започне налагане на санкции срещу всеки собственик, който извършва ремонтни дейности по собственото или управляваното от него ППС. Тук е добре да подчертаем, че подобни непазарни методи и санкции не са познати в другите държави членки на Европейския съюз\", подчертават оттам. От организацията са категорични, че изискваният технически паспорт ще доведе до по-голяма административна тежест за шофьорите, а новият начин за регистрация на превозно средство ще оскъпи услугата, като според тях във възможността това да се извършва от частни пунктове също прозират лобистки интереси. ", "date": "2019.08.15", "title": "Шофьори съзряха лобизъм в Закона за пътищата"}
{"url": "https://duma.bg/prizovavat-kosovo-i-sarbiya-kam-pomirenie-n197828", "text": "Правителствата на Франция, Германия, Италия, Великобритания и САЩ излязоха със съвместно комюнике, в което обявяват, че са обединени в целта си да доведат до пълна нормализация отношенията между Белград и Прищина чрез всеобхватно, политически устойчиво и правно обвързващо споразумение, което ще допринесе за стабилността в региона. Това съобщи електронното издание на прищинския ежедневник \"Газета експрес\". В съвместното съобщение се отбелязва, че статуквото спира напредъка на Косово и Сърбия по пътя към ЕС и просто не е устойчиво. \"Призоваваме Косово и Сърбия да възобновят спешно водения от ЕС диалог\", се посочва още в документа. \"Готови сме да увеличим нашата роля в процеса в подкрепа на върховния представител на ЕС, но не можем да го направим, докато и двете страни не изпратят сигнал, че имат желание да постигнат компромис, да премахнат препятствията и да продължат разговорите. За Косово това означава да отмени наложените на Сърбия мита. За Сърбия това означава да спре кампанията за отмяна на признанията срещу Косово\", завършва комюникето до пресата. В съобщението си посолствата не споменават политическата криза и евентуалните предсрочни избори след оставката на Рамуш Харадинай от поста премиер на Косово. Миналата седмица политическите партии в страната се съгласиха да разпуснат настоящия състав на парламента на 22 август, което е първата стъпка към насрочване на предсрочни избори. От канцеларията на Рамуш Харадинай реагираха, като подчертаха, че въвеждането на митата е било правилно решение и не Косово е спряло диалога със Сърбия. \"Що се касае до диалога, Косово никога не го е възпрепятствало и винаги е готово да седне на масата за преговори, за да обсъди постигането на окончателно, правнообвързващо споразумение в сегашните граници, което ще доведе до взаимно признаване. В този процес не могат да се поставят условия\", се казва в съобщението. Междувременно част от американската администрация, и по-точно хора от най-близкото обкръжение на президента Тръмп, се опитват да върнат в играта размяната на територии като възможно решение на косовския въпрос, пише белградският в. \"Вечерне новости\". За такова разрешаване на дългогодишния конфликт се обявява съветникът на Тръмп по национална сигурност Джон Болтън.", "date": "2019.08.15", "title": "Призовават Косово и  Сърбия към помирение"}
{"url": "https://duma.bg/datata-n197817", "text": "ДЕН НА МЕДИЦИТЕ, ЗАГИНАЛИ ПРИ ИЗПЪЛНЕНИЕ НА СЛУЖЕБНИЯ СИ ДЪЛГ. Идеята за отбелязване е на Национален алианс \"Живот за България\" и в. \"Български лекар\" и е подкрепена от всички лечебни заведения в страната. Днес е Националният ден на спасението. На 15 август 1963 г. от тежко изгаряне умира д-р Стефан Черкезов, след като спасява пътници от пламнал автобус. 1867 - В ПЛЕВЕН СЕ РАЖДА ГЕОРГИ КИРКОВ-МАЙСТОРА, ПУБЛИЦИСТ И ОБЩЕСТВЕНИК (УМИРА 1919 Г.). Активен член на БРСДП, сътрудничи на в. \"Социалист\" и на сп. \"Ден\". През 1897 г. по негово предложение конгресът на БРСДП в Казанлък слага началото на в. \"Работнически вестник\". Редактирането е възложено на Георги Кирков и Евтим Дабев. От 1898 г. е член на Централния комитет на партията до края на живота си. Вторият (след Янко Сакъзов) депутат от социалистическа партия в НС. Както отбелязва за него Димитър Благоев: \"За пръв път в Народното събрание се чува социалистическа реч и се поставя работническият въпрос.\" 1892 - РАЖДА СЕ ЛУИ ДЬО БРОЙЛ, ФРЕНСКИ ФИЗИК (УМИРА 1987 Г.). Нобелов лауреат за физика за 1929 г. Според него светлината е вид лъчиста енергия с електромагнитен характер. Всеки светлинен източник изпуска отделни малки порции (кванти) светлинна енергия, съставени от частици, наречени фотони. Българският физик акад. Асен Дацев (1911-1994) като френски стипендиант на специализация в Париж работи под ръководството на Луи дьо Бройл и става доктор в \"Сорбоната\". 1945 - ИМПЕРАТОР ХИРОХИТО ОБЯВЯВА БЕЗУСЛОВНА КАПИТУЛАЦИЯ НА ЯПОНИЯ. Страната на изгряващото слънце участва във Втората световна война като част от оста Рим-Берлин-Токио. Подписва Тристранния пакт на 27 септември 1940 г. и на 7 декември 1941 г. започва война срещу САЩ с внезапното нападение над американската военноморска база Пърл Харбър (Хаваите). На 2 септември 1945 г. на американския линеен кораб \"Мисури\" Япония подписва Акт за безусловна капитулация (на снимката), с което се слага край на военните действия във Втората световна война. 1969 - ЗАПОЧВА ФЕСТИВАЛЪТ ЗА МУЗИКА И ИЗКУСТВА \"УУДСТОК\". Проявата, в която участват над 450 000 души, продължава три дни на площ от 600 акра във фермата на Макс Ясгур. Фестивалът трябвало да се проведе в градчето Уудсток, но местните жители се възпротивили. \"Уудсток\" е своеобразна кулминация на протеста на младото поколение срещу догмите и предразсъдъците на обществото и на хипи движението през 60-те години. По-късни фестивали със същото име се провеждат в щата Ню Йорк през 1979, 1989, 1994 и 1999 г. и включват изпълнители от различни музикални жанрове. През 2009 г. се провежда възпоменателно турне \"Героите на Уудсток\" с 15 концертни дати.", "date": "2019.08.15", "title": "Датата"}
{"url": "https://duma.bg/ikonomicheskiyat-rastezh-se-zabavya-n197834", "text": "Брутният вътрешен продукт на страната се е увеличил през второто тримесечие на 2019 година с 0,6% спрямо началото на годината, когато нарасна с 1,2%. На годишна база обаче икономическият растеж се забавя до 3,3% , в сравнение с първото тримесечие, когато той е бил 3,5%, показват данни на НСИ. Според тях това представлява най-слабото повишение на БВП на тримесечна база от третото тримесечие на 2014 година. Това не попречи на премиера Бойко Борисов отново да се похвали какво благоденствие е осигурил на поданиците.  Според експресната оценка на НСИ за второто тримесечие на 2019 година брутният вътрешен продукт в номинално изражение възлиза на 28,099 млрд. лева, а реализираната добавена стойност е в размер на 24,241 млрд. лева. Най-голям дял в БВП отново заема крайното потребление (76,3% от БВП), което в стойностно изражение възлиза на 21,445 млрд. лева. Износът на стоки и услуги обаче се понижава през второто тримесечие с 3,3% спрямо началото на годината, когато нарасна с 1,9%, докато вносът на стоки и услуги се сви с цели 8,4% след повишение с 1,5% през първото тримесечие. Ръстът на цените на някои храни, на хотелските и ресторантьорските услуги в разгара на летния туристически сезон, както и на транспорта в активния сезон на пътуванията дават тласък на инфлацията през юли, показват още данните на НСИ. След като през юни националната статистика отчете дефлация от 0,6 % за месеца, през юли ръстът на потребителските цени се е повишил с 1,4 до 0,8 на сто. Годишната инфлация се ускорява слабо с 0,1% до 2,9%. Най-силен ръст на цените се отчита в групата развлечения и култура - 6,6%. Следват ресторанти и хотели с ръст от 2,8%. На трето място са комуналните услуги с увеличение на цените от 1,2%. Храните поскъпват с 0,3%, като кризата с африканската чума по свинете все още не се е отразила на цените на свинското месо, които отбелязват минимален ръст от 0,1% през юли. Алкохолът и тютюневите изделия поскъпват с 0,2%, транспортът - с 0,4%. Намаление на цените е регистрирано само в групата на облеклото и обувките на фона на сезонните разпродажби - 2,9%. От комуналните услуги най-силен ръст е отчетен при цените за топлинна енергия и подгряване на вода - 3,4%. Електроенергията е поскъпнала с 2,9%.", "date": "2019.08.15", "title": "Икономическият растеж се забавя"}
{"url": "https://duma.bg/rast-v-potreblenieto-na-tok-zaradi-zhegite-n197833", "text": "Жегите от последните дни вдигнаха потреблението на ток с между 7 и 17%, показват данните на Електроенергийния системен оператор (ЕСО). Експертите съветват да пестим ток не само заради очакваните по-високи сметки, но и за да се избегне претоварване на мрежите. Най-много ток в момента произвежда атомната централа в Козлодуй - и двата й блока са натоварени на 104%, показват данните на ЕСО. Големи количества ток идват от тецовете и слънчевите панели. Заради жегите и масовото включване на охладителни уреди консумацията на ток се увеличава рязко в диапазона между 12 и 20 часа, показват данните на ЕСО. Увеличава се и износът, но място за притеснения няма, уверяват от държавната компания. \"Засега нещата са напълно нормални, товарът в мрежата е около 4500 мегавата и около 5500 мегавата е товарът на мрежата на количествата, които се изнасят от страната\", коментира директорът на ЕСО Ангелин Цачев, цитиран от БНТ. Средното натоварване на мрежата е далеч от пълния й капацитет - около 30%, въпреки това обаче има участъци, които са критични, защото достигат близко до максималните си товари.", "date": "2019.08.15", "title": "Ръст в потреблението на ток заради жегите"}
{"url": "https://duma.bg/pet-miliona-mishleta-s-probiti-v-nap-dosieta-n197819", "text": "Какви са видът и обхватът на изтеклата информация? За- страшена ли е националната сигурност? По какъв начин ще бъдат защитени гражданите и фирмите? Тези въпроси си за- даваме от 15 юли, когато сървърите на НАП бяха про- бити и оттам изтекоха огром- ни масиви от чувствителна информация. Причините за това са все още неясни, но каквито и да са те, фактът си е факт и милиони физически лица и фирми вече са застра- шени от злоупотреба с инфор- мация за тях. Сървърите на НАП се сринаха и това доба- вя още един въпрос - дали приходната агенция е техно- логично готова да работи по новите правила за касовите апарати, налагани от просло- вутата наредба Н-18. Както изглежда, тя ще претърпи про- вал, въпреки че Върховният административен съд отхвърли жалбата на бизнеса срещу нея. НАП е подложена на постоянен натиск да уве- личава данъчната събираемост и това да дава повод Той да се хвали под път и над път. Как- то се казва, лакомо правител- ство НАП затрива. От БСК официално декларираха, че скандалът с регистрите на НАП прави повече от нало- жителни промените в наредба Н-18, включително прецизира- не на текстове и промяна на срокове, така че нейното при- ложение да не създава риско- ве за фирмите и за хората. В опитите си да се пребо- ри с укриването на обороти правителството чрез Минис- терството на финансите и НАП на практика усложни условията за бизнес. През есента на миналата година беше въведено изискването всички търговци поетапно до средата на 2019 г. да усъвършенстват фискалните си устройства, така че да от- печатват QR код на всяка ка- сова бележка и данните за всяка продажба да се отчитат онлайн в НАП. Така стана ясно, че до края на тази годи- Пет милиона мишлета с пробити в НАП досиета Сривът на сървърите на приходната агенция показа, че наредбата за касовите апарати създава повече проблеми, отколкото ги решава на трябва да бъдат подменени и всички над 400 000 касови апарата в страната. По груби оценки на НАП това означава над 120 млн. лв. допълнителни разходи за фирмите. Според Адриан Николов от Институ- та за пазарна икономика най- неприемливият аспект на но- вите изисквания към фискал- ните устройства е безраз- борното трупане на неочак- вани разходи върху бизнеса. “Никой не остана незасегнат - при малките търговци раз- ходите може да означават за- тягане на коланите за месец- два. Големите фирми са при- нудени да инвестират в зна- чителни изменения в своя соф- туер за управление на продаж- бите и само можем да гадаем колко точно им струва това”, твърди Николов. но одобрени програмни про- дукти и няма да се позволява на търговците да използват софтуер извън този списък. Подмяната на касовите апарати и софтуера за управ- ление на продажбите на реги- стрираните по ДДС близо 150 000 фирми у нас върви обаче към ново отлагане. Около два месеца преди крайния срок в НАП са регистрирани само 196 програмни продукта, кои- то отговарят на условията на наредба Н-18. Те са само на български производители, като нито една международна компания до момента не е представила пред НАП свои продукти, въпреки че те са добре разпространени у нас. Няма одобрен и нито един та си и всички бензиностан- ции. ИТ специалисти преду- преждават, че при това темпо на одобрение на софтуерните продукти е невъзможно да се спази крайният срок - 30 сеп- тември. Както стана вече дума, към момента има одобрени само 196 софтуерни продук- та, а те са хиляди. Фирмите, които останат да работят с неодобрен от НАП софтуер и след 30 септември, ги грози глоба от 10 хил. лв. и затваряне на обектите. Непо- средствено преди местните избори властта обаче едва ли ще си позволи да допусне на- прежение сред търговците.  Наредбата за касовите апа- рати беше редактирана мина- лата година с иначе нелошата ворите, въпреки че на сайта на НАП са качени 30 страни- ци с разяснения, данъчните променят част от правилата в крачка, а за капак дойде ха- керската атака, която съвсем оплете ситуацията. През пролетта правителст- вото одобри поредния доклад на Съвета за административ- на реформа, в който ключов проект бе каталог с услуги за гражданите и бизнеса, който бе кръстен с помпозното за- главие “10 епизода от живо- та”. Не стана ясно кои точно епизоди от живота е включи- ло правителството в този ка- талог, но със сигурност всеки бизнес, всяко малко и средно предприятие може да разкаже своите премеждия от допира си с държавната администра- ция. Специално предприема- чите вероятно ще запомнят онзи епизод от своя живот, в който за пореден път им се наложи да подменят касовите апарати и софтуера, с който управляват своите продажби. Оказа се, че не само срокът за подмяната на този софтуер е твърде кратък, но и изисква- нията към него са твърде не- логични, неясни и много чес- то написани така, сякаш в България всички са кръчмари. “С тази наредба НАП на- прави така, че всички по за- кон ставаме зависими от сървърите на данъчната адми- нистрация, които не са ста- билни. Когато се прави една сериозна централизирана сис- тема, тя се защитава - незави- симо дали някой изпраща при- ятни или неприятни данни. В момента има няколко разра- ботчика на касови апарати и те могат да ги съберат в една стая и да им се скарат. Но какво ще стане, след като на- правим софтуерна фискализа- ция и софтуерите, с които се работи и които изпращат ка- сови бележки, станат хиляди? Не се прави така. А в същото време НАП предприе такава драстична ИТ инициатива, без да е подготвена”, казва Иван Аржентински от Българската асоциация по информационни технологии (БАИТ), цитиран от “Капитал”. Резултатът е очевиден - 5 милиона мишлета се оказаха с пробити в НАП досиета. По традиция изгоря- ха бушоните - шефовете по си- гурността в НАП. А нейната директорка Галя Димитрова се върна на бял кон след отпус- ка. Даже се оплака пред спе- циално създадената парламен- тарна комисия, че и тя била хакната. Преди време парламентът прие безобидни на пръв по- глед промени в Закона за мит- ниците, свързани с премахва- нето на някои хартиени удо- стоверения, които фирмите трябва да представят пред митническите органи. По до- бре известния вече тарикат- ски начин, без предварително публично обсъждане, в пре- ходните и заключителните разпоредби на закона между първо и второ четене ти- хомълком бяха вмъкнати и промени в Закона за ДДС. Те въведоха нови изисквания към софтуера, с който в търгов- ските обекти се управляват продажбите. Официалната цел бе да се прекратят възможностите за манипули- ране на устройствата и укри- ване на обороти. НАП бе задължена да поддържа пуб- личен списък с предварител- софтуер за продажба в елек- тронен магазин, въпреки че в НАП се регистрираха 15 000 електронни търговци. Данните за одобрения соф- туер бяха предоставени от представители на НАП на поредната среща с бизнеса в края на миналия месец, орга- низирана специално от Аген- цията за малки и средни пред- приятия. Там за пореден път стана ясно, че предприемачи- те и софтуерните специалис- ти продължават да нямат представа какво точно се изи- сква от тях и как да прилагат поредните претенции на НАП. Неясноти има и как точно да се разбира понятие- то “търговски обект”. Проблемът идва и от това, че наредбата Н-18 засягаше само търговията на дребно, заведенията, хотелите, но НАП включи към изисквания- идея държавата да се бори със сивата икономика. Макар НАП първо да отричаше, по- сле мълчаливо призна, че сро- ковете са твърде кратки, тек- стовете са неясни, а мащабът на промените е значително по-голям от първоначалните очаквания на приходната агенция. Всичко това създаде ненужно напрежение между администрацията и стотици хиляди компании въпреки вече обявеното удължаване на сроковете за ползващите софтуер за управление на продажбите (СУПТО). Междувременно срещите между бизнес организации и НАП станаха ежедневие, но хаосът около прилагането на наредба Н-18 на Министер- ството на финансите продъл- жава. Въпросите на компани- ите - разработчици на софту- ер, все още са повече от отго-", "date": "2019.08.15", "title": "Пет милиона мишлета с пробити в НАП досиета"}
{"url": "https://duma.bg/hronika-na-edno-poseshtenie-n197822", "text": "Те се домъкнаха в Туркменистан - там отглеждат овни и нямаше как да не навестят своите. Делегацията бе представена от чиновници, отбити насила от държавните ясли за лятната екскурзия. Хубав фон се нарежда с тях - не рипат, кротичко преживят. И са все от сой - вижте само как зъркелчетата им играят наляво-надясно! Личи, че носят вълча душа - тия гадинки винаги ще вземат своето. Бравос! А дедото, гонил ги с бухалката чак от чумавата земя, се хили и напира да прегръща де когото види. Малко си пада чудак, но е забавен. И знаете ли, той опитва да говори! Питайте преводача, ако не вярвате! \"Инвестиции\", \"хъбчета\", \"ме - меее!\"... Не, глобализацията определено е голямо нещо, щом умните думички са стигнали даже до балканците, които изкопаха гьола на простотията и потопиха в него цяла държава!  Родните ачигьозчета присъстваха на редица конструктивни срещи и потвърдиха своето принципното съгласие по следните теми: 1. Другите си имат национални интереси, а ние - фикс идея. Тя е да седим на газовата тръба и да връткаме кранчето й.  2. Правилно е с националното ни богатство да се поддържа икономиката на отвъдморския стратегически партньор, а за българското стопанство да се просят грошове по целия свят.   3. Нечия ненормална глава е нарочила нашите братя по кръв и вяра за врагове и като че ли готви народа за пушечно месо във войната срещу тях. Може да сме подли в отношенията с руснаците, ала това не е причина да спрем да се възползваме от тях. Презираме оказалите ни добро, а пред чуждите радостно махаме опашки - нали са господа, висша раса! И все подлагаме ръка за милостиня, вместо да хванем ралото. И сме велики в своите слепи очи. Така ден след ден, визита след визита българската политика се стича като мазна храчка по земното кълбо.", "date": "2019.08.15", "title": "Хроника на едно посещение"}
{"url": "https://duma.bg/angliya-voyuva-s-fashizma-u-nas-oshte-ot-1940-g-n197820", "text": "Съпротивата срещу българския фашизъм от 1941 до 1944 г. била дело само на комунисти шумкари и на криминални престъпници - напоследък често се чуват подобни \"проникновения\". Изцяло се забравя участието на земеделците, анархистите, социалдемократите, представителите на нефашистките буржоазни партии. А наистина пълно мълчание цари около битката с българския фашизъм на Англия и САЩ. Тази битка започва, преди още първият български партизанин Иван Козарев да хване хайдушките пътеки в Пирин планина - нещо, премълчавано и преди 1989 г. Тя се изразява преди всичко в диверсионни акции и разузнавателна дейност. Много от бойците на тихия фронт от страна на Англия - повечето от тях български граждани, ръководени от британски офицери, са разкрити от българското контраразузнаване и от Гестапо; някои са осъдени на смърт и екзекутирани. Тази ярост ми е необяснима - да, според тогавашните закони те са подсъдни, но защо е трябвало да ги избиват с жестокости. Нека не забравяме и трагичната участ на майор Мостин Дейвис и групата му, на Ник Марвин (Монро), на Джон Уолкър, на майор Франк Томпсън, когото нашите фашисти отказват да третират като военнопленник, макар ние самите да сме обявили война на Англия. На 10 юни 1944 г. е разстрелян в местността Калето край с. Литаково заедно с партизанина Лазар Атанасов и ятака Христо Гурбов. И това се случва само три месеца преди септември 1944 г.! Според някои твърдения и неговата глава е отрязана и изложена на поругание. Немалко са и осъдените на смърт за дейност в полза на Съветския съюз, при това повече от тях са съветски граждани, макар да са българи по рождение. И мисъл не им минава през акъла на нашите висши управници тогава, че може да ги връхлети възмездие. А Великобритания, САЩ и СССР - трите велики сили, победителки във Втората световна война, ги предупреждават за това от няколко години.  Днес ви предлагаме редове от малко известно, но изключително научно изследване на историците Аврора Котева и Николай Котев, както и от това на легендарния през петдесетте години шеф на външното ни разузнаване Господин Гочев. Авторите по категоричен начин разкриват, че в битката срещу фашизма и нацизма участниците в нашата съпротива са били рамо до рамо с представители не само на Съветския съюз, но и на Англия и САЩ. И нещо, което е доста необяснимо и днес. Шефът на отделение \"Б\" на Държавна сигурност - българското контраразузнаване, Андрей Праматаров, роден през  1901 г. в Стара Загора, нанесъл десетки смъртоносни удари на английското разузнаване в България, и не само на него, разкрил и изпратил на смърт много чужди разузнавачи, умира чак през 1963 г. в София. Защо ли? Отговорът е брутално прост - той сътрудничи всеотдайно на новата власт и дори учи социалистическите Джеймсбондовци на занаята.  ...В края на 1940 г. българското военно разузнаване постига определени успехи в борбата си с англичаните. То успява да разкрие и неутрализира в зародиш част от замислите на британския пресаташе Норман Джеймс Дейвис, като внедрява в Службата за пропаганда и информация свой сътрудник - младия журналист Юлий Генов, който е препоръчан на Норман Дейвис от чиновничката в Английската легация Елен Оксли, която е много близка с българския журналист, без да подозира, че той работи за РО (военното контраразузнаване). ...На 21 февруари 1941 г. Норман Дейвис се среща в дома си с Юлий Генов, на когото предава 150 000 лева за развитието на пропагандните усилия в полза на Великобритания в страната... В хода на срещата Юлий Генов успява да се добере до една наистина любопитна информация - случая с катастрофата на товарния влак на гара Калотина, станала на 11 февруари 1941 г., при която са убити седем души. Пресата от това време доста подробно се спира на разследването, извършено от специално създадена анкетна комисия за този инцидент. Заключението е \"никакви данни или съмнения за някаква умишленост от външни лица не са открити\". В действителност след предложението на Юлий Генов да подготви саботажи в страната Норман Дейвис го информира, че \"саботажът при гара Калотина е тяхна работа и че за подобни работи те разполагали с доста и по-способни хора\"... На 3 март 1941 г. дипломатическите отношения между двете държави са прекъснати. Започва изтеглянето на личния състав на Английската легация  и британските поданици от страната. Изтеглянето не минава без инциденти. На 11 март европейската общественост е потресена от факта за бомбена експлозия, станала в истанбулския хотел \"Пера палас\", в който дипломатическите служители отсядат непосредствено след пристигането си от София. Експлозията се дължи на поставена мина със закъснител в един от куфарите, с които се превозвал дипломатическият багаж на легацията. Убити са шест души, а други шестнадесет са ранени. Обвиненията са взаимни - англичаните са категорични, че това е дело на германските или на българските специални служби, докато представители на българското правителство отричат това и прехвърлят вината върху англичаните. Не трябва да се забравя, че в края на февруари 1941 г. българската полиция разкрива няколко случая на снабдяване на оръжие и експлозиви от служители от английската легация за подготвяната от Г.М. Димитров въоръжена съпротива в България... Чие дело е атентатът срещу дипломатическия персонал на Английската легация в София? Историята все още не може да даде точен отговор на този въпрос, но съществуват косвени свидетелства, че то е дело преди всичко на германската разузнавателна служба, по-специално на нейното подразделение в България, което е под ръководството на д-р Делиус. За участието в атентата на някой си Асен Савов, сътрудник от службата на д-р Делиус, споменава и Господин Гочев в книгата си \"Бюро д-р Делиус\". В потвърждение на това тук привеждаме съдържанието на три неизвестни до днес документа, (предлагаме ви по-долу два от тях - б.а.) в които се споменава името на Асен Савов, който и по негови собствени думи е участвал в подготовката на атентата срещу британските дипломати...  ...Английската разузнавателна служба, както и навсякъде другаде по света притежава относително силни позиции в дипломатическото представителство на Великобритания в София. Освен многочисления апарат на военния аташе, ръководен от подполковник Александър Рос, в английската легация функционира и представителство на Сикрет интелиджънс сървиз, прикрито под фирмата на Служба за паспортен контрол..., която се оглавява от опитния разузнавач Едуард Смит Рос и неговия помощник Вадим Павлович Гриневич... Първите удари срещу английската резидентура в страната нанасят контраразузнавателните органи на полицията и армията в края на февруари 1941 г. След продължителна и упорита дейност на голям екип от сътрудници ръководителят на отделение \"Б\" Андрей Праматаров успява да получи съответните доказателства и да установи факти, които по безспорен начин доказват противодържавната дейност на определен кръг лица - повечето са бивши офицери от царската руска армия, натурализирани в България. Преценявайки, че е настъпил отдавна подготвяният момент за нанасянето на удари, които целят \"ослепяването\" на противника, отдел \"Държавна сигурност\" при Дирекция на полицията пристъпва към задържането на набелязаните лица и към пълното разкриване на отделни звена от организираната разузнавателна мрежа на Сикрет интелиджънс сървис, изградена (съдейки по всичко в страната) още от края на 20-те и началото на 30-те години... В заседание на 15 юли 1941 г. Софийският областен военен съд с присъда щ 69 признава за виновни и осъжда на смърт чрез обесване по силата на член 112 от наказателния закон четиримата обвиняеми Георги (Юрий) К. Плотницки, Сергей Ст. Осиюк, Едуард М. Соколовски и Михаил Д. Скобликов за извършената от тях престъпна дейност - шпионаж в полза на Сикрет интелиджънс сървис. В България Английската легация предприема интензивна кампания за пропагандиране на британските успехи при воденето на бойните действия със силите на Оста... Според едно донесение на внедрения в Английската легация български контраразузнавач от отделение \"Б\" с псевдоним РН 10 през декември 1940 г. подобни бюлетини, например поверителни бюлетини щ 9 и 10, които засягат събитията в Румъния, получават (на домашните си адреси - б.а.) следните лица: Стойчо Мошанов, Петко Стайнов, Цвятко Бобошевски, Никола Петков, Димо Казасов, Стоян Нейков, Петър Нейков, Никола Мушанов. ...Георги Иванов Вълков (баща на някогашния външен министър Виктор Вълков и известната журналистка Ивайла Вълкова - б.а.) е роден на 28 октомври 1897 г. във Велико Търново. Той е един от най-близките сподвижници на д-р Г. М. Димитров и БЗНС \"Ал. Стамболийски\". От 1928 г. е директор на в. \"Пладне\"... Началото на Втората световна война заварва Георги Вълков с изградена гражданска позиция. Борещ се против провежданата правителствена политика на сближение с Третия райх, той решава да подпомогне действията на демократичните сили, като се свърже с представителите на тайните служби на Великобритания и Югославия. До интернирането му на 22 февруари 1941 г. успява да създаде разузнавателна група, която подпомага с разнообразна по характер поверителна информация представителите на двете разузнавателни служби. Така например Георги Вълков успява да подготви и предаде подробни сведения за структурата на българските ВВС, местоположението на летищата, приблизителното количество на наличните самолети, включително и някои тактико-технически характеристики на бомбардировача \"Дорние\" и изтребителя \"Месершмит\" (Ме-109), на кадровите разузнавачи и служители на Английската и Югославската легация в София. Георги Вълков още от началото на 1940 г. предава сведения за всички германски граждани, отседнали в реномирания софийски хотел \"България\" (кои офицери, кои цивилни)... От 5 октомври 1941 г. започва да подава разузнавателна информация почти ежедневно. На 3 ноември органите на РО ЩВ в съвместна операция с германската разузнавателна служба арестуват Георги Вълков и неговите сътрудници... Поради неопровержимите доказателства за извършен шпионаж и тримата задържани - Георги Вълков, Емил Стратев и Васил Вълков (брат на земеделския водач), са осъдени на смърт от военния съд, като първите двама са обесени на 10 април 1942 г. в Софийския затвор. Уважаеми господин полковник! (началника на РО полковник Ничо Георгиев - бел. авторите) На 5 май 1941 година българският поданик Асен Савов, живущ ул. \"Момина скала\" щ 9, е бил арестуван от българската полицейска власт в Египетската легация под предлог грабеж на пари. Савов работеше за едно от нашите отделения и ни е известен като сътрудник. Той е работил много успешно и усърдно. Моля най-належащо щото Савов да бъде освободен от полицията и поставен на разположение на 2-то бюро (РО - 2 - бел. авторите), за да може да му се доставят свързани със службата ни  въпроси. Случаят е с особена важност в интереса на германската държавна защита.  С поздрав. Ваш предан Delius\"  10 февруари 1942 г. 1. На 23. 1. 1942 година се явил в германската легация на \"Патриарх Евтимий\" 2 господин Дамянов от Дирекцията по печата при българското министерство на външните работи и питал за един господин на име Бюрман. Г-н Дамянов съобщил, че някой си Савов е бил при него и му казал, че той - последният, бил направил много нещо за германците. Така например той влязъл няколко пъти насила в Английската легация в София и освен това бил организирал и случката в \"Пера палас\". Господин Бюрман тогава от благодарност за тези услуги бил дал на Савов плик с пари и един пистолет...\" На 5 март 1941 г. царското правителство под натиска на Хитлер скъса дипломатическите си отношения с Англия. Пет дена след това пълномощният министър Рендел и служителите му отидоха на гара Подуяне, където за тях беше композиран специален влак. Двама от секретарите, като заеха купето си, видяха вътре два куфара, но в бързината и суматохата не им обърнаха внимание. Целият влак беше пълен с куфари, трудно беше сега да разпитват за собствениците и това те сториха по пътя. Вече на турска територия, секретарите отвориха единия куфар. В него намериха плътно прикрепени за стената му две батерии, пуловер и бельо. Във втория куфар също намериха батерии. Решиха, че куфарите служат за радиопредаване. Марката на батериите беше германска, а на една от ризите имаше етикет \"М. Костурков\". Запазиха куфарите да ги изследват в Цариград. При пристигането там голяма част от служителите на легацията се настаниха в хотел \"Пера палас\". Вече разопаковаха багажа си, когато в злополучните куфари избухна адска машина, причини големи разрушения и уби една от секретарките и един офицер.  Цялата световна преса тогава писа за този атентат, който беше организиран от Делиус и извършен от човек на Праматаров - някой си Савов. Всъщност описаният атентат е само дял от провокациите и шантажите на Делиус, които целяха да уронят престижа на държавата и да влошат докрай отношенията й със СССР, САЩ и Англия... 1001 1002 Според информационния сайт на МО има данни, че Андрей Праматаров е успял да предаде на Абвера секретни документи от английското посолство.   1003a, 1003 и 1004", "date": "2019.08.15", "title": "Англия воюва с фашизма у нас още от 1940 г."}
{"url": "https://duma.bg/festival-n197812", "text": "Първото издание на Спайс мюзик фестивал премина при огромен успех - над 8000 фенове на музиката от 90-те пяха и танцуваха два дни на Пристанище Бургас. Фестивалната зона се оказа тясна да побере всички желаещи да се потопят в уникалната атмосфера, допълнена от впечатляващ звук, визуални и пироефекти.", "date": "2019.08.15", "title": "Фестивал"}
{"url": "https://duma.bg/i-orkestarat-oshte-ne-sviri-n197818", "text": "България си свърши работата по договора с правителството на САЩ за доставката на изтребителите Ф-16, тяхното въоръжение и оборудване. Поне така звучи съобщението, че сме превели цялата сума в размер на 1,2 милиарда щатски долара. Оттук нататък остава да разчитаме на коректност от страна на американците. Още повече, че сме отличници. Разчистихме си сметките почти месец по-рано от предварително заявеното и три години преди да пристигнат първите два самолета. В противен случай, както твърдят от военното министерство, щяха да ни изпреварят други държави. Досега имало договорени 70 самолета от този тип. Разузнаването разбрало, че след нашия договор една друга държава веднага ще поръча 24 машини. А заради нас задържали една друга държава, която искала 66 изтребителя. Така до година поръчките щели да стигнат за 300 самолета.  Платихме, но не само ще трябва да чакаме, но и да внимаваме. На първо време ще чакаме намаляването на цената. Това си е ангажимент на САЩ. Нашето министерството на отбраната бе информирано на 4 юли т.г., че Държавният департамент на Съединените американски щати е предприел действия за намаляване на общата цена с до 60 млн. долара, посредством искане от Конгреса на САЩ за допълнително финансиране, което ще бъде използвано в интерес на Република България. Засега няма информация искането на Държавния департамент да е разгледано от Конгреса на Съединените щати. Второ, вече всички разбраха, че изграждането на необходимата инфраструктура в авиобазата, където ще оперират самолетите Ф-16, е изцяло отговорност на българската държава и следва да бъде завършена преди доставката на самолетите и съответното оборудване за тяхната експлоатация и използване. Трето, с цел оптимизиране и намаляване на разходите за транспорт на доставяното оборудване, нашето военно министерство е информирало правителството на САЩ, че ще поеме тези разходи за своя сметка. И, внимавайте за четвъртото! Както твърди министърът на отбраната Красимир Каракачанов, в договора е записано, че когато това противоречи на техните военни и политически интереси, САЩ могат да прекратят доставката. И дава примера с Турция и случая с Ф-35 и ракетите С-400. Т.е. когато една съюзническа държава купува друго въоръжение, което заплашва съюзниците, това може да доведе до спиране на доставката. Може да се каже, че индиректно сме предупредени да внимаваме в политиката по модернизация на армията.  Така че платихме, но изпълнението на проекта, от който нашите Военновъздушни сили се нуждаят изключително много, тепърва предстои да започне. И не е достатъчно само да подготвяме военния оркестър, което, разбира се, е задължително за посрещането на самолетите.  ", "date": "2019.08.15", "title": "И оркестърът още не свири..."}
{"url": "https://duma.bg/v-ochakvane-na-nova-katastrofa-n197823", "text": "Тези дни земята в Турция се разлюля страховито. За щастие нямаше жертви, но имаше разрушения и люлеещата се земя предизвика паника. Турция е сред силно сеизмичните райони и хората там би трябвало да са свикнали с трусовете. Но въпреки че страната се намира в земетръсен район, много турци не си дават сметка за произтичащите от това опасности. И продължават да издигат сгради-убийци. Ето заради това се паникьосват хората, те знаят, че не земетресението убива, а калпаво построените сгради. И си спомнят за трагедията, сполетяла страната точно преди двадесет години. На 17 август 1999 година точно в полунощ по Гринуич край бреговете на Мраморно море в Турция земята се разлюлява с магнитуд 7,7 по Рихтер. Епицентърът на труса е близо до град Измит, разположен на 80 км източно от Истанбул. Зоната на разрушенията обхваща територия от близо 30 хиляди квадратни километра в най-гъсто заселената северозападна част на страната, засягайки и част от мегаполиса. Подземният трус на практика разрушава Измит. Броят на жертвите достига близо 18 хиляди души, други 40 хиляди бяха ранени, а още 600 хиляди останаха без покрив над главите си. Щетите, причинени от земетресението, надхвърлиха 30 милиарда долара и принудиха Анкара да иска спешен заем от Международния валутен фонд. В онези дни почернените турци обвиниха за трагедията строителите. И наистина - докато по-стари сгради, като джамиите например, устояха на труса, по-нови къщи, строени през ХХ век, но от бетон, смесен със солени грунтови води, и пренебрегвайки местните строителни норми, за секунди се превърнаха в руини. Специалистите също се съгласиха с обвиненията, посочвайки, че основна причина за големия брой жертви и разрушения е било неспазването на нормите за строителство и сеизмоустойчивост. Някои сгради са рухвали като картонени къщички заради недостатъчна дебелина и устойчивост на носещите конструкции, липса на напречни железобетнно стенни конструкции, а също недостатъчно запълване на стените с яки строителни материали. Тежките последици от земетресението накараха властите на Турция да приемат нови строги строителни нормативи, в които залегнаха високи изисквания на сеизмоустойчивост на сградите, а също така и по-строг контрол за спазването на строителните стандарти. Дори и малки отклонения предвиждаха огромни глоби и загуба на лицензи, а също така и невъзможност строителите да предадат новопостроена сграда за експлоатация. Установени бяха и нови норми за височинност на сградите в Истанбул. Според новите правила всяка сграда в мегаполиса трябва да издържи на трус до 8 бала. И всички сгради, построени след 1999 г., трябваше да отговарят на най-строгите нормативи за сеизмична безопасност. Властите подгониха и самите строители - вече дори и за остъкляване на балкон строителят трябва да има диплома за техническо образование. Последните години донесоха и нови технологии, позволяващи на човека да се противопостави на природните стихии. Направо да им завиди човек на турците за скоростта, с която приеха тези мерки, особено на фона на България също е земетръсна зона и това, че засега природният гняв ни подминава, е само временно явление. Сещаме се за някакви строителни нормативи, само когато земята се разлюлее. Тогава експертите припомнят, че при един по-силен и, не дай си боже, продължителен трус от къщите ни няма да остане нищо. Чуват се плахи гласове, че нямаме никаква готовност за такива екстремни ситуации и много хора ще бъдат погубени, защото просто нехаем. Нека обаче не завиждаме на турците. Както често се случва на Балканите, така и този път всички приети още преди години от управляващите в Анкара строги предписания си остават само на хартия. Властите не просто не успяват да приложат на практика строителните стандарти, но и сами разхлабват приетите преди това мерки. Те бързо бяха погребани заради строителния бум, предприет от Ердоган и неговата Партия на справедливостта и развитието. Мерките за сигурност се оказаха жертва на бързото икономическо развитие и най-вече на влиятелното строително лоби, осигуряващо безоблачно управление на ПСР. А Северноанадолският разлом не е заспал. Той е най-дългият в света, който минава между Евразийската и Анадолската тектонични плочи. Скоростта на движението на плочите в района на допирането им е 13-20 милиметра годишно, на деформации са подложени приразломни пукнатини с широчина от сто километра. Една такава зона, т.нар. сеизмична пукнатина, се намира само на 20 км от Истанбул. Експертите смятат, че именно там ще е следващият силен трус. Сеизмолозите прогнозират, че такова земетресение може да се повтори в региона до 2026 година. Не е трудно да си представим, че едно земетресение със сила над 7 бала би имало опустошителни последици за Истанбул. Хиляди градски жилища ще бъдат разрушени, броят на жертвите може да достигне до 40 хил. души, изчисляват турските учени. Според доклад на \"Глобалната инициатива за сейзмична безопасност\" (Global Earthquake Safety Initiative (GESI) Истанбул заема второ място в Азия след непалския Катманду по риск от летални случаи при земетресения. Почти 70 процента от сградите в Истанбул рискуват да бъдат разрушени при силен трус, предупреждават експертите. И в 27 процента от тях този риск е много висок. И проблемът не е в люлеещата се земя, а в непредприетите от хората мерки за сигурност като лошо построените сгради. И докато този факт не се промени, докато в застрашените от земетресения райони не се премахнат или укрепят нестабилните сгради, световните телевизии ще продължат да излъчват потресаващи кадри на затрупани хора, които всъщност е можело да останат невредими. Пожари, наводнения, земетресения. От всяка катастрофа, от всеки природен катаклизъм, отнел човешки живот, човечеството е трупало опит и извличало уроци, позволяващи да се избегнат големи разрушения и много жертви. На мястото на разрушените градове са се появявали нови. Животът продължава, но не за всички. Нека не пренебрегваме уроците на живота.", "date": "2019.08.15", "title": " В очакване на нова катастрофа"}
{"url": "https://duma.bg/toy-stroi-drug-gori-n197821", "text": "Пак започва търсене и броене на виновни. Този път провинението е заради пожара, допуснат в склад за вредни пластмасови отпадъци точно под новата магистрала \"Струма\". Издирването на онези, които трябва да бъдат наказани, е особено важно, тъй като е напълно ясно, че кризата е можела да се предотврати. Хората, които не са си свършили работата навреме, сега държат най-назидателния тон, пръскат обвинения и сочат с пръст в посока, обратна на себе си. Между тях е и най-големият началник - Бойко Борисов, който поиска директно затвор за виновника, опитал се да компрометира едно от любимите му чеда - новата магистрала. Човекът все пак е строител, не пъдар.  Естествено, че сега е най-лесно да се потърси сметка от собственика на депото. Той обаче съвсем не е единственият отговорен. Преди него са цяла кохорта институции и чиновници, които са мижали години наред срещу видното нарушение на всякакви правила и норми. Първо трябва да се запитаме кой допусна магистрала да се строи върху имот с отпадъци. Не трябва ли първо земята там да е отчуждена? И ако е така, защо складът не е премахнат? Законен или незаконен е той и какво е правила през последните пет години местната община, за да установи статута му и да предприеме съответните действия? После идва ред на екоинспекцията, на АПИ, на строителя и така по редичката.  Грешниците са всички, които днес отправят заплахи и обещания за търсене на мъст. Демек, трябва доброволно да се оправят към зандана, както поръча баш шефът. Само че той едва ли ще ги побере, защото зад тази всеобща безотговорност стои доста голяма група подсъдни. И докато те хвърлят скрити погледи към килиите, живеещите наоколо дишат с пълни гърди и се надяват отровните пари да кривнат в друга посока. ", "date": "2019.08.15", "title": " ТОЙ строи, друг гори"}
{"url": "https://duma.bg/uchebnitsite-po-istoriya-odobreni-s-poveche-antikomunizam-n197837", "text": "Министърът на образованието и науката Красимир Вълчев е одобрил на 13 август новите учебници по история за Х клас, след като ги бе спрял заради скандал за социалистическия период, сътворен от неколцина пещерни антикомунисти, подкрепени от държавата. Издателствата са направили исканите промени (да се опишат по-подробно \"престъпленията на комунизма\" и да се премахне положителното до 1989 г.), съобщил министър Красимир Вълчев пред desebg.com. В новите варианти отношението към \"комунистическия режим\" вече било ясно изразено. Това, че \"режимът\" трябва да се представя само като престъпен, е \"наш цивилизационен избор\", твърди от юни насам Вълчев. По думите му във всички учебници е включена извадка от Закона за обявяване на комунистическия режим в България за престъпен. Вълчев благодарил на журналиста Христо Христов и на Евелина Келбечева от Американския университет в Благоевград, които започнаха скандала.", "date": "2019.08.15", "title": "Учебниците по история одобрени с повече антикомунизъм"}
{"url": "https://duma.bg/kotarakat-v-chizmi-gostuva-v-starata-stolitsa-n197814", "text": "Театър \"Весел\" отново очаква любителите на кукления театър на 17 август от 11 ч. на откритата сцена \"Арт лято\" до паметника \"Асеневци\" във Велико Търново. Предстои първият от последните три спектакъла, посветени на класическите приказки, който е включен в програмата на Международния театрален фестивал \"Лято, кукли и приятели\". При дъждовно време представлението ще се играе в салона на читалище \"Искра\", партньор в реализацията на културното събитие. Входът е свободен. Държавният куклен театър \"Георги Митев\" от Ямбол ще представи \"Котаракът в чизми\" от Кольо Колев по приказката на Шарл Перо. Прецизната режисура на Коста Димитров и изящната сценографска работа на Свила Величкова са гаранция за добрия театрален продукт, достойно защитен от актьорите Жулиета Николаева, Калина Баракова и Димитър Димитров. Оригиналната музика е на Стоян Косев.", "date": "2019.08.15", "title": "\"Котаракът в чизми\" гостува в старата столица"}
{"url": "https://duma.bg/rekonstruirat-kashtata-na-adriana-budevska-v-dobrich-n197813", "text": "След повече от три години борба с институциите къщата-музей на Адриана Будевска в Добрич ще бъде реконструирана. Усилията на Регионалния исторически музей и на община Добрич са на път да бъдат увенчани с успех, след като беше подписан договор с фирма-изпълнител на проекта, съобщи БНР. Така една от знаковите сгради за историческата памет на Добрич ще бъде съхранена. Тази година се навършват 120 години от първото стъпване на Адриана Будевска на театрална сцена. Сумата, отпусната от Министерството на културата, е 64 хиляди лева, към тях музеят е отделил от собствените си средства още 12 хиляди. \"По проекта, който е изготвен, тази сграда, която съществува в момента, ще бъде съборена. Самата къща ще бъде преместена малко встрани, за да може да отговаря на всички изисквания, съвременни. Трябва да има и подстъп за хора с увреждания\", поясни заместник-кметът по хуманитарните дейности в община Добрич д-р Емилия Баева.", "date": "2019.08.15", "title": "Реконструират къщата на Адриана Будевска в Добрич"}
{"url": "https://duma.bg/veselina-katsarova-s-vtori-maystorski-klas-v-rodnata-stara-zagora-n197815", "text": "Световнопризнатата оперна певица Веселина Кацарова и артистичен директор на Държавната опера в Стара Загора ще води за втори път майсторски клас по оперно пеене в родния си град. През последните години Кацарова, успоредно с активната си изпълнителска дейност, е предпочитан член на жури на престижни вокални конкурси. Канена е все по-често да прави майсторски курсове за млади оперни певци в различни европейски страни. Миналата година именитото мецосопрано води майсторски клас за първи път и у нас, с участието на млади таланти от България, Франция, Турция, Румъния, Китай, научи ДУМА от Сийка Лапачка, пиар. Вторият международен майсторски клас на примата ще се състои от 20 август до 4 септември в оркестровата зала на Старозагорската опера и ще завърши с гала концерт на най-изявените участници с оркестъра на операта под диригентството на Владимир Бошнаков. В рамките на две седмици Веселина Кацарова ще работи с младите специализанти върху вокалната техника, стил и интерпретация на ролята. Кандидатите сами определят своя репертоар, с който участват в курса. Музикалният съпровод е поверен на Светлана Денева. Дългогодишният музикален консултант на  Кацарова баритонът Николай Ханджиев ще работи паралелно с младите певци. Заявления за участие са подали изпълнители от България, Хърватия, Турция, Швейцария, Германия, Италия, Полша, Русия, Украйна, Австрия, Финландия, Гърция, Япония. Прослушването на предварително одобрените кандидати ще се състои на 20 август от 14 ч. в оркестровата зала на Старозагорската опера. Всички активни участници ще получат диплом за завършен майсторски клас. ДО Стара Загора осигурява ангажимент на отличил се участник, определен от маестра Кацарова, в спектакъл от репертоара на театъра.", "date": "2019.08.15", "title": " Вeселина Кацарова с втори майсторски клас в родната Стара Загора "}
{"url": "https://duma.bg/fotovakantsiya-sabira-hora-obichashti-fotografiyata-n197816", "text": "Двайсет и петото издание на едно от най-големите фотографски събития в България ще се състои между 19 и 23 септември в СОК \"Камчия\". Ако се занимавате с фотография, вероятно сте чували за Фотоваканция. От 1995 г. насам събитието обединява хора, споделящи страстта към фотографията на бреговете на Черно море за няколко дни, изпълнени с лекции, изложби, конкурси, море, пясък и множество поводи да научават, да споделят и да се забавляват, посочват организаторите Емануил Трейман и Вили Гутова.  Програмата тази година ще е изградена около три интересни творчески предизвикателства, които ще подтикнат участниците да експериментират в различни жанрове. Всяка тема ще бъде поднесена като отделен конкурс, с атрактивен награден фонд.  \"Искаме да поканим участниците в една игра, която ще ги изкара от зоната им на комфорт, ще предизвика въображението им и ще им предостави нов интересен поглед върху фотографията, която правят. Вярваме, че ще е много забавно, а и наградите, които сме подготвили ще са приятно допълнение към преживяването\", казва Емануил Трейман.  В програмата са включени интересни лекции на проф. Христо Кафтанджиев, който ще запознае по увлекателен начин с различни аспекти на визуалната комуникация. Темите, които ще представи през тази призма, са \"Сексът и насилието\", \"Хуморът\" и \"Високите технологии\". Димитър Христов пък ще представи своя разработка, която позволява фотографското изображение да се превърне в музика и буквално ще свири фотография. Събитието ще предостави възможност и да бъде тествана най-новата техника от водещи производители, както и да се участва в различни фотосесии. Лекцията \"Единна хармония - цвят и музика\", която Димитър Христов ще изнесе на 20 септември, ще ни поведе в едно изключително изследване на паралелите между изображенията и музиката. В резултат на дълго изучаване на двете форми на артистично изразяване Димитър открива общи черти между цветовете и музикалните тонове. Той успява да създаде мобилно приложение, което да превръща всяко изображение в музикални акорди, които да могат да бъдат изсвирени.", "date": "2019.08.15", "title": "Фотоваканция събира хора,   обичащи фотографията"}
{"url": "https://duma.bg/izchisliha-kolko-med-da-yadem-n197810", "text": "Според руски лекари безвредната дневна доза пчелен мед за организма е две супени лъжици, изядени в първата половина на деня, при положение, че водите активен начин на живот.  Пред РИА \"Новости\" професорът от катедрата по поликлинична терапия от университета \"Сечинов\", д-р Алексей Буеверов е обяснил, че двете лъжици са дозата, която не нанася вреда на организма и в същото време осигурява полезните антиоксиданти, които препятстват окисляването на клетките, и витамините и фруктозата, които пък са източник на енергия. Според учения яденето на мед не бива да се смесва с употребата на алкохол. Ако получената по такъв начин медовина се приема в големи количества, то тя ще доведе до затлъстяване на черния дроб, възпалителни процеси, които могат да доведат до цироза. Според диетолога Елена Тихомирова ползата от меда е в значителна степен преувеличена, защото за да се постигне тя, е необходимо да се изядат големи количества мед, което само по себе си не е полезно. Безсмислени били и препоръките да се пие чай с мед, защото разтворен в горещата вода медът губел своите полезни свойства. В същото време няма много противопоказания при яденето на мед. Това са само някои алергии - към цветя или пчелна отрова, както и ако страдате от затлъстяване, защото медът е висококалориен продукт. ", "date": "2019.08.15", "title": "Изчислиха колко мед да ядем"}
{"url": "https://duma.bg/otkriha-nov-gigantski-pingvin-v-nova-zelandiya-n197808", "text": "Вкаменените останки на гигантски за вида си пингвин бяха открити на Южния остров Нова Зеландия, съобщиха вчера изследователи от музея в Кентърбъри. Праисторическото същество е било високо 1,60 метра и е тежало около 80 кг. Съвременният императорски пингвин достига на височина около 1,3 м и тежи малко над двайсет килограма.  Праисторическият пингвин е наречен от палеонтолозите с латинското название Crossvallia waiparensis и е обитавал земите на днешна Нова Зеландия преди 66-56 милиона години.  Това не е първият случай на намерен гигантски древен пингвин в района. През 2017 г. бе съобщено, че са открити вкаменелости на ходещата птица с височина 1,77 м и вероятно тегло от 100 кг. Откритието бе направено от учени от института Зинкенберг в Германия. ", "date": "2019.08.15", "title": " Откриха нов гигантски пингвин в Нова Зеландия"}
{"url": "https://duma.bg/gladen-kotarak-dokara-pari-na-stopanite-si-n197807", "text": "Огладнял котарак стана неволна причина стопаните му рязко да забогатеят, съобщи британското издание \"Дейли Стар\".  В английското градче Мансфийлд, графство Нотингамшир, съпрузи са ударили джакпота от лотария, след като забравили да дадат храна на котарака си. Мъжът, Ендрю Хенкок, се върнал от работа и си спомнил, че не е купил храна за домашния им любимец с прякор Пирожка. Хенкок отишъл на близката бензиностанция, където закупил лотариен билет, който се търка, за да се види дали има печалба. Седнал в колата, проверил билета и с потрес разбрал, че е спечелил сумата от 1 милион лири стерлинги. Мъжът веднага потеглил за дома си, като пак не купил храна на Пирожка. Съпрузите няколко пъти преди това са печелили от лотария, но основно дребни суми до 100 лири стерлинги. Съпругата Паула смята, че късметът им се дължи на Пирожка. Британското издание не посочва дали котаракът все пак е бил нахранен. ", "date": "2019.08.15", "title": "Гладен котарак докара пари на стопаните си"}
{"url": "https://duma.bg/grisho-padna-ot-vavrinka-i-v-sinsinati-n197802", "text": "Григор Димитров отпадна зрелищно на \"Мастърс\"-а в Синсинати. Българинът загуби на старта от Стан Вавринка със 7:5, 4:6, 6:7 (4). Този път хасковлията показа впечатляваща борбеност, но пак преклони глава. Той спечели първия сет, след което в третия спаси два мачбола. Димитров съумя да върне два пробива и да изравни след 1:5 в решаващата част, но не можа да направи обрат. За българина това беше шеста загуба в последните седем мача, както и пета поредна от швейцареца. Притеснителното за него е, че допусна 10 двойни грешки. Въпреки това началният му удар често му се притичаше на помощ, като се видя подобрение в него. Гришо записа 78% спечелени точки на начален първи сервис, но тези на втори бяха снишени до 37%. Григор не може да запише успех срещу швейцареца от 3 г. насам, като последната победа е именно в Синсинати 2016 г. Димитров е шампион от надпреварата от 2017 г. Гришо не може да защити 80 т. и ще регресира с още 4 позиции до №78 в понеделник. Следващия месец обаче той няма да брани точки и ще спре с пропадането.", "date": "2019.08.15", "title": "Гришо падна от Вавринка и в Синсинати"}
{"url": "https://duma.bg/rezultati-n197801", "text": "III кръг, реванши Карабах (Азер) - АПОЕЛ (КИП) 0:2 (2:3 общ резултат); РОЗЕНБОРГ (НОР) - Марибор (Слвн) 3:1 (6:2); Динамо К (Укр) - БРЮЖ (БЕЛ) 3:3 (3:4); Копенхаген (Дан) - ЦЪРВЕНА ЗВЕЗДА (СЪРБ) 6:7 след дузпи (1:1 в ред. време и продълженията) (7:8); Ференцварош (Унг) - ДИНАМО З (ХЪРВ) 0:4 (1:5); АЯКС (ХОЛ) - ПАОК (Гър) 3:2 (5:4); ЛАСК (АВ) - Базел (Швейц) 3:1 (5:2); ОЛИМПИАКОС (ГЪР) - Истанбул ББ (Тур) 2:0 (3:0); Селтик (Шот) - КЛУЖ (РУМ) 3:4 (4:5); Порто (Пор) - КРАСНОДАР (РУС) 2:3 (3:3) Футбол по БТВ Екшън 20.00 Зоря Луганск - ЦСКА-Сф по Диема спорт 20.30 ТНС - Лудогорец по Диема спорт 2 21.30 Страсбург - Локо Пд по Нова спорт 21.45 Уулвърхемптън - Пюник по Макс спорт 4 3.30 Колон - Сулия по Евроспорт 1 Колоездене 16.00 Бинк Банк тур (IV етап) 18.00 Арктична обиколка на Норвегия (I етап) 22.30 Обиколка на Юта (III етап) по Макс спорт 1 Тенис 18.00 \"Мастърс\" в Синсинати", "date": "2019.08.15", "title": "Резултати"}
{"url": "https://duma.bg/tsska-sf-i-v-ukrayna-bez-kapitanite-n197806", "text": "ЦСКА-София няма да разчита на капитаните си и в реванша от Лига Европа със Зоря Луганск. Срещата от III кръг на квалификациите е днес от 20.00 часа на \"Славутич арена\" в Запорожие. Треньорът Люпко Петрович не качи в самолета капитанът Николай Бодуров и заместникът му с лентата Рубен Пинто (Пор). Двамата са извадени от основния състав заради проблеми с дисциплината. На Бодура му е било отказано да премине в гръцкия Атромитос, от който е получил сериозна оферта. Заради това защитникът започнал да прави дисциплинарни нарушения. Пинто пък е сформирал група на иберийците в клуба, а това не се харесва на ръководството. Възможно е и двамата да бъдат изгонени до края на лятото. Пинто не игра и в предния кръг на Лига Европа срещу Осиек, а Бодуров получи треньорска \"контузия\" преди реванша с хърватите. В Запорожие е възможно с лентата да излезе Божидар Чорбаджийски, който играе рядко заради слаба форма. При заминаването на летище София Петрович отказа да говори пред медиите. \"Независимо дали ще играем бързо, или не, отиваме за победа и трябва да си я вземем. Разчитаме на колектив и на добра игра, ще успеем да го покажем. Шансовете са напълно реални да продължим, няма проблем, според мен да победим. Ще си вземем онова, за което сме отишли. Трудно е, защото играем през 3-4 дни, но сме готови. Най-силният ни коз е колективът. Всички се чувстват добре\", обяви 20-годишният защитник Иван Турицов.", "date": "2019.08.15", "title": "ЦСКА-СФ и в Украйна без капитаните"}
{"url": "https://duma.bg/kobrata-poluchava-shampionski-mach-do-mesetsi-n197803", "text": "Кубрат Пулев ще получи задължителния шанс да се бие за световната титла във версия IBF. Асоциацията задължи победителя от мача между Анди Руис и Антъни Джошуа да срещне българина до 31 май 2020 г. Мексиканецът и британецът ще се изправят в реванш на 7 декември в Саудитска Арабия, където Джошуа ще опита да си върне загубените титли. От 2 г. Кобрата е задължителен претендент за колана в IBF. Той трябваше да се бие с Джошуа през октомври 2017 г., но се контузи в навечерието на сблъсъка и срещата пропадна. Преди този мач българският боксьор ще си уреди поне една среща, която трябва да спечели, за да остане задължителен претендент.", "date": "2019.08.15", "title": "Кобрата получава шампионски мач до месеци"}
{"url": "https://duma.bg/kutiya-s-amuleti-otkriha-v-pompey-n197809", "text": "Амулети с фалическа форма, огледала, части от огърлица, глава на бог Дионисий, ценни камъни, издялана от аметист женска фигурка, костни копчета и други дребни предмети от кехлибар, бронз и кост са били открити при разкопки в Помпей. Това съобщи сайтът \"Офнюз\" като се позова на информация на научния сайт IFLscience.com.  Находката, наречена \"кутията със съкровищата\", представлява дървено сандъче, от което обаче са се запазили само бронзовите панти. Археолозите са открили колекцията от предмети по време на разкопки в обект известен като \"Къщата с градината\", където са намерени и скелетите на десет души,  загинали по време на катастрофичното изригване на вулкана Везувий през 79 г.  Учените предполагат, че собственикът на кутията е била жена, по всяка вероятност слугиня или робиня. Амулетите е трябвало да я предпазват от лош късмет и да осигурят плодовитост. ", "date": "2019.08.15", "title": "Кутия с амулети откриха в Помпей"}
{"url": "https://duma.bg/loko-pd-uredi-s-vizi-eze-i-umarbaev-n197805", "text": "Локо Пд успя да се пребори с френското посолство и уреди с визи нигериеца Стивън Езе и таджикистанеца Парвизджон Умарбаев. Първоначално и на двамата беше отказано да влязат във Франция, но след протест на шефа на \"смърфовете\" Христо Крушарски пред посолството, получиха необходимите документи. Крушарски даже заподозря съперника им Страсбург в този проблем. Той разкри, че са сезирали УЕФА, ФИФА, БФС, Министерския съвет и Президентството. Езе даже получи виза само за 24 часа и ще пътува днес и веднага след мача трябва да напусне Франция. Както е известно, французите спечелиха първия мач с 1:0, но 80 мин. играха с човек повече на \"Лаута\". А Езе и Умарбаев са основни изпълнители в тима на Бруно Акрапович. \"Ще направим всичко възможно, за да можем да преминем в следващия кръг. Момчетата искат, аз също, затова се надявам да направим хубав мач. Шансовете са както и в миналия мач. Дори с 10 души можем да направим специални неща. Съперникът е много класен на хартия. На терена обаче не признаваме никого като фаворит. Важно е да си свършим работата. Видях слаби страни на Страсбург, има някои неща, които трябва задължително да направим, за да вкараме гол\", каза Акрапович.", "date": "2019.08.15", "title": "Локо Пд уреди с визи Езе и Умарбаев"}
{"url": "https://duma.bg/ludogorets-otpisa-revansha-s-tns-n197804", "text": "Лудогорец отписа реванша от III кръг на квалификациите с Лига Европа с ТНС. \"Орлите\" спечелиха първата среща с 5:0 и днес треньорът Стойчо Стоев ще заложи предимно на резерви. Той даже разкри, че вече мисли за плеойфната фаза с Марибор. \"Това е идеална възможност за футболистите, които нямат достатъчно игрови минути да ги получат. Противникът ще играе за своята чест. Имаме равностойни играчи, като всеки от тях се представя подобаващо. Вече гледаме Марибор, не искам да давам оценки за тях. Те са словенски тим, който има добри футболисти, търсещи победата от първата до последната минута\", обяви Стоев. \"Нашият отбор е по-класен от съперника. Именно затова отново трябва да го покажем на терена. Не вярвам, че ще ги подценим и пак ще спечелим\", каза капитанът Светослав Дяков.  \"Одобрявам решението на Краси Балъков да повика в националния отбор Вандерсон. Той има сериозен опит и беше в основната на големите успехи на Лудогорец в Европа. Няма да се стресне на \"Уембли\", ами ще направи голям мач. Вандерсон е футболист за големите мачове\", обяви шефът на \"орлите\" Ангел Петричев.", "date": "2019.08.15", "title": "Лудогорец отписа реванша с ТНС "}
