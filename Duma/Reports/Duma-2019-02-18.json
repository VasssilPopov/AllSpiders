{"url": "https://duma.bg/pravyat-nova-bira-po-133-godishna-retsepta-n185564", "text": "133-годишна бутилка с бира, открита сред останките на потънал кораб, може би крие тайни съставки за нов вид пенлива течност, пише \"Нешънъл пост\". Отскоро студенти по биотехнологии от държавния университет в Ню Йорк се опитват да установят точните съставки и маята, използвани за направата на древната бира. Пивоварната \"Хоус кейв\" вече е изявила желание да я произвежда, ако получи рецептата. Неотворената бутилка с бира е била открита сред останките на кораба \"Орегон\", отплавал за Ню Йорк от Ливърпул, Англия, с 852 души на борда на 14 март 1886 г. Плавателният съд се ударил в шхуна край остров Файър близо до Голямата ябълка и потънал. При инцидента няма оцелели.", "date": "2019.02.18", "title": "  Правят нова бира по 133-годишна рецепта"}
{"url": "https://duma.bg/nyakakva-se-samozapalila-mnogo-vazhno!-n185575", "text": "\"БиТиВи новините - всички гледни точки\" - слоган, та дрънка. И се започват едни гледни точки... Горещата новина на деня, за онзи виден наш бизнесмен, дето застрашил с оръжейния си бизнес интересите на Русия, и Путин му проводил един супер шпионин от групата за тровене с Новичок, чиято жертва в Солсбъри станаха Скрипал баща и дъщеря. Поръсил му салатата и сипал в кафето му, само че нашият човек е печен, бързо се озовал във Военномедицинската академия и оживял. Косвена новина: \"Путин май е изпуснал службите от контрол, срещу Гебрев действали самодейци, затова оживял, както впрочем и Скрипалите\". Новина нумер 2: Пореден обир някъде си, подробно описание на обирджията, нищо че бил с качулка и маска, но пък потърпевшият охранител, напръскан с Новичок, не точно Новичок, а спрей, и касиерките са единодушни, че бил с мускулесто телосложение. Супер новина нумер 3: Голяма победа на съответните български служби: заловен е известният бандит Митьо Очите. Очаква се да пристигне съответно конвоиран със самолет от Истанбул, където прекара някой и друг месец в местния затвор. Май преди това съответните български служби бяха го малко изпуснали да избяга в Турция, но турските им колеги им свършиха работата. И суперновината (тия от БиТиВито са за уволнение, слагат я на четвърто място): Бойко Борисов триумфално посрещнат в Сърбия, за да получи най-високия орден за изключителната му роля на цар-обединител (пардон, грешка - Цар-обединител се титулуваше Борис Трети), този е просто Обединителя на Балканите, заслужил прегръщач и целувач на Юнкер, Туск, Меркел, Могерини, Ципрас... Последният да затвори вратата. Петата новина е естествено продължение на предходната: Борисов целува наред в Мюнхен, където пак се провежда нещо си. Тук акцентът обаче леко е изместен: 4400 бодигардове се грижат за сигурността на делегатите. Абе, тия май са повече от заптиетата, дето са осигурявали охраната на Хитлер навремето, когато си е правил сборищата пак там. После малко дреболяк: Задават се избори в Испания, БСП и ГЕРБ се карат нещо за винетките, интервю на вечната Даниела Кънева с някакъв в расо. И заключителен акорд: В базовия лагер на Монт Еверест е събран всичкият боклук, оставен от алпинистите през годините. Централните новини на БНТ. Виж по-горе, но не винаги е спазен същият ред. Но не са изпуснати нито Гебрев, нито обирджията с хубавото телосложение, май по-напред са международните триумфи на премиера, няма я и Даниела. Но това Даниела ще им го прости, стара приятелка ми е и знам, че не е злопаметна. И все пак нещо ми липсва. То, вярно, не е много за пред хората и само може да помрачи и триумфа на Бойко в Сърбия, и събрания (слава богу, най-сетне) боклук на Еверест. Май с годините станах дребнав, все ме избива на черногледство. Иначе как щеше да ми се зловиди, че и двете най-гледани телевизии не обърнаха внимание, пропуснаха продължението на историята с една 52-годишна женица от стражишкото село Камен. Вместо да стиска зъби, че няма пари не само за инфаркта на мъжа й, за когото се грижи, а не може да си купи скъпоструващото лекарство и за нейната цироза на черния дроб, тази слабохарактерна жена взела, че се самозапалила.  Ама за какво наистина БиТиВито и БеНеТето да тровят вечерта на хората с такива мрачни новини, не им стига махмурлука от Трифон Зарезан. При това тая от Камен, дето не й се живее поради нищетата, не е сефте. Отворете на гугъла на \"самоубийства и самоизгаряния в България\", то май си е станало банална новина. Разни слабохарактерни, или както би ги нарекъл полиглотът Борисов \"лузъри\", все се силят да хвърлят сянка върху чутовните му държавнически подвизи. Добре, че са телевизиите да ги подминават, за да не се разваля безкрайният български празник, вече десетилетен.    ", "date": "2019.02.18", "title": " Някаква се самозапалила, много важно!"}
{"url": "https://duma.bg/knizhovna-premiera-na-anamariya-koeva-n185570", "text": "Издателство \"Захарий Стоянов\" кани на премиера на книгата \"Кой си ти\" от Анамария Коева. Събитието е на 20 февруари от 18.30 ч. в Съюза на българските журналисти.", "date": "2019.02.18", "title": "Книжовна премиера на Анамария Коева"}
{"url": "https://duma.bg/filipo-tonon-postavya-trubadur-v-sofiyskata-opera-n185571", "text": "Софийската опера и балет кани почитателите си да посетят на 23 февруари премиерния спектакъл на \"Трубадур\" - една от най-популярните и поставяни и до днес по световните сцени творби на Джузепе Верди. \"Трубадур\" е история за страст, любов, романтика, тайни, магии и желание за мъст. Това е разказ за конфликта между любовта, омразата и ревността, които се превръщат в постоянна борба за надмощие и унищожение на съперника, независимо с цената на какво ще се постигне то. Строго и добре пазените тайни и желанието за мъст, особено когато то се превръща в цел за търсене и получаване на възмездие за намаляване на болката от загубата на скъп човек, допълват посланията, които носи творбата, че на фона на тези сложни взаимоотношения като че ли смъртта е единственият възможен изход за героите, но и тя не носи покой и смирение, а тотална разруха. Режисурата, сценографията и художественото осветление са дело на Филипо Тонон, костюмите на Кристина Ачети, диригент е Лоран Кампелон. Следващите спектакли са на 26, 27 и 28 февруари от 19 ч., както и на 24 февруари от 16 ч.    ", "date": "2019.02.18", "title": "Филипо Тонон поставя \"Трубадур\" в Софийската опера"}
{"url": "https://duma.bg/karatancheva-s-11-a-itf-titla-n185619", "text": "Сесил Каратанчева спечели титлата на турнира по тенис на твърди кортове в Съпрайз, Аризона (САЩ) с награден фонд от $25 000. Във финала българката направи обрат и победи с 5:7, 6:3, 6:1 14-годишната американка Кори Гауф за 1:52 часа. Поставената под №3 Каратанчева спечели 10 от последните 12 гейма срещу тийнейджърката, която е №2 в световната ранглиста за девойки. За успеха във финала Сесил заслужи 50 точки за ранглистата на WTA и другата седмица ще се завърне в топ 200.", "date": "2019.02.18", "title": "Каратанчева с 11-а ITF титла"}
{"url": "https://duma.bg/shinikova-s-21-va-itf-titla-n185620", "text": "Изабелла Шиникова (№253) спечели титлата на турнира по тенис в Търнава, Словакия (награден фонд $25 000). Във финала тя разгроми с 6:1, 6:3 Дениса Алертова (Чех, №360) само за 57 минути. Шиникова постигна 4 пробива и не допусна нито 1. Преди този мач българката постигна 4 поредни трисетови победи. За 21-вата си титла в турнири на ITF тя ще прибави 50 т.  за ранглистата на WTA, в която ще скочи с около 30 места.", "date": "2019.02.18", "title": "Шиникова с 21-ва ITF титла"}
{"url": "https://duma.bg/gratskite-fermeri-pak-gotvyat-blokadi-n185593", "text": "Фермерите, които блокираха основни пътни артерии в Гърция през последните три седмици подновяват протестите, съобщи в. \"Катимерини\". Блокадите се подновяват, след като преговорите с правителството се провалиха, тъй като не бяха удовлетворени основните искания на селскостопанските производители за данъчни облекчения и по-ниски производствени разходи. Лидерът на профсъюза, представляващ фермерите от Лариса, Ризос Марудас, определи действията на правителството като \"враждебни\". \"Правителството се държи враждебно с фермерите, докато подпомага собствениците на кораби, търговците и банкерите\", заяви той. Фермерите настояват за по-малки осигурителни вноски, по-справедливи изкупни цени, повече обезщетения при природни бедствия, и отмяна на акциза върху виното. Освен това те искат и да им бъде върнат платеният през 2016 година акциз върху горивата и да бъдат освободени от запор банковите сметки на стопани, които имат задължения към хазната или банките. Земеделските производители също така призовават правителството да намали разходите за електроенергия и да премахне ДДС върху селскостопанската техника и доставки. Синдикалният лидер беше категоричен, че през следващия месец са планирани нови блокади, след прегрупиране на демонстрантите и обсъждане на нови протестните тактики. Фермерите вече организираха 23 блокади на ключови кръстовища на национални магистрали в Централна Гърция през последните седмици. Фермерите от Серес дори се опитаха да приближат границата с България при \"Промахон\", но бяха спрени от полицията. Земеделските производители обявиха, че не изключват да отидат в Атина със своите трактори, но също така си запазват правото да предприемат изненадващи ходове. Въпреки натиска им обаче, правителството не се поддаде на исканията им. \"Ще блокираме пътища, докато правителството не изпълни исканията за данъчни облекчения, промени в осигуряването на земеделците и повече субсидии\", информират от стачния съвет.  При разширяване на протестите може да се достигне до ограничения на вноса на селскостопански продукти на местния пазар. Подобни протестни действия в Гърция настъпват почти всяка година и оказват отрицателно въздействие върху вноса и износа, както и върху доставките на продукти на вътрешния пазар. От аграрното министерство предполагат, че зад фермерските протести се осъществява и политически натиск от опозицията.", "date": "2019.02.18", "title": "Гръцките фермери  пак готвят блокади"}
{"url": "https://duma.bg/rusnak-izleze-na-protest-sreshtu-studa-n185562", "text": "Умореният от студа жител на руския град Красноярск излезе на протест срещу минус 40-градусовите температури. Сергей Даниленко направи акцията си край сградата на местната администрация и настоя да се спре мразовитото време. В интервю за телевизионния канал \"360\" протестиращият уточни, че не се надявал управниците да вземат мерки срещу минусовите температури, а просто искал да накара хората да се усмихнат. Някои минувачи реагирали на акцията позитивно, други бързали да направят снимка за спомен, но охраната на сградата помолила мъжа да се махне и да не пречи.", "date": "2019.02.18", "title": "Руснак излезе на протест срещу студа"}
{"url": "https://duma.bg/choveshkata-evolyutsiya-se-dalzhi-na-alkohola-n185563", "text": "Ако знаехте защо сме слезли от дърветата: специалисти разказват човешката еволюция през влечението към алкохола. Именно заради него сме проходили на два крака и сме уседнали, твърдят експерти. Първите следи за тази връзка са открити в един от най-древните турски храмове. Разкопките и археологическите проучвания на Гьобекли тепе извадиха на бял свят странни тайни: освен редица гравирани човешки черепи, са намерени и многобройни животински кости, които подсказват, че ритуалите в храма изобщо не са били аскетични. Напротив, там видимо са се развихряли истински купони. Веществата, които водят до така нареченото \"разширяване на съзнанието\", са утвърдени катализатори за постигане на религиозни прозрения и екстази. Шаманите на инките например поддържали настроението си с ферментирал плодов сок и най-различни гъби. А редица пасажи в Стария и Новия завет документират склонността на много ключови фигури към алкохола. След Потопа най-спешната задача на Ной се оказва да засади лозе. А когато на сватбата в Кана Галилейска алкохолните напитки свършват, Исус превръща водата във вино и така извършва първото си чудо. Вдъхновени от този пример, монасите през Средновековието подпомагат общуването си с Господ чрез собственоръчно приготвени вино и бира. А в центъра на ритуала по причестяване, който възниква още през ранното християнство, стои колективната консумация на хляб и алкохол.  Античните гърци пък си представят Дионис като горещ любител на виното. Опияняването не е чуждо и на мюсюлманите: според Корана попадналите в рая ги очакват реки от ферментирал гроздов сок. А при викингите за консумацията на алкохол отговаря направо шефът - главният им бог Один се нарича още Пияният, разказва \"Ди Цайт\" в поредица от статии по темата.", "date": "2019.02.18", "title": "Човешката еволюция се дължи на алкохола?"}
{"url": "https://duma.bg/datata-n185574", "text": "1564 - УМИРА МИКЕЛАНДЖЕЛО БУОНАРОТИ, ИТАЛИАНСКИ ХУДОЖНИК И СКУЛПТОР (Р. 1475 Г.). Смятан е за един от тримата титани на Ренесансовото изкуство заедно с Леонардо да Винчи и Рафаело. Сред най-известните му творби са скулптурите \"Пиета\" (на снимката), \"Давид\" и др., както и изрисуваният потон на Сикстинската капела. 1745 - РАЖДА СЕ АЛЕСАНДРО ВОЛТА, ИТАЛИАНСКИ ФИЗИК И ХИМИК (УМИРА 1827 Г.). Изработва уред, с който се произвежда статично електричество, както и електрическата батерия. Открива газа метан. На негово име е наречена единицата за електрично напрежение - волт. 1883 - РАЖДА СЕ НИКОС КАЗАНДЗАКИС, ГРЪЦКИ ПИСАТЕЛ (УМИРА 1957 Г.). Поет, драматург и мислител. Приеман за най-важния гръцки писател и философ на ХХ в. Получава световна известност след филмирането на романа му \"Алексис Зорбас\" под името \"Зорба Гъркът\" (1964 г.) с Антъни Куин в главната роля. Автор на есета, новели, поеми, трагедии, пътеводители и др. 1889 - РАЖДА СЕ СТАНКЕ ДИМИТРОВ-МАРЕК, ПОЛИТИЧЕСКИ ДЕЕЦ (ЗАГИВА 1944 Г.). Истинското му име е Стефан Димитров Тодоров. Активист и ръководител на БКП. Води предаванията на български и немски език на радиостанция \"Народен глас\" (1941-1944), която излъчва от територията на СССР и отразява събитията на съветско-германския фронт и в по-общ план събитията от Втората световна война (1939-1945). Загива при самолетна катастрофа край Брянск, СССР. 1930 - ОТКРИТА Е ПЛАНЕТАТА ПЛУТОН. Откритието е дело на астронома Клайд Томбо, който в обсерваторията Ловел, Аризона (САЩ) сравнява две фотографски плаки, направени на 23 и 29 януари. Планетата впоследствие е намерена на фотографии, най-старите от които са били заснети на 19 март 1915 г. Макар и формално да носи името на римския бог Плутон, името на планетата е избрано така, че да съдържа инициалите на астронома Пърсивал Ловел, който предсказва съществуването на планета отвъд орбитата на Нептун. Името Плутон е предложено от Виниша Бърни - 11-годишно момиче от Оксфорд, Англия. 1967 - УМИРА РОБЪРТ ОПЕНХАЙМЕР, АМЕРИКАНСКИ ФИЗИК (Р. 1904 Г.). Известен най-вече като директор на проекта \"Манхатън\", свързан със създаването на първата атомна бомба в Лос Аламос, Ню Мексико. Затова е наричан \"бащата на атомната бомба\". Емоционално нестабилен през целия си живот. Наблюдавайки първия ядрен опит - \"Тринити\" на 16 юли 1945 г. в областта Белите пясъци в Ню Мексико, Опенхаймер цитира стиха: \"Сега аз съм станал Смъртта, унищожителят на световете\". 2001 - УМИРА ГЕОРГИ МИНЧЕВ, ПЕВЕЦ (Р. 1943 Г.). Китарист и автор на текстове за песни, композитор. Един от основоположниците на българската рок музика (заедно с \"Бъндараците\"). Заедно с Петър Гюзелев създава групата \"Стари муцуни\". Автор е на два албума - \"Български рок\" и \"Рокендрол ветерани\".", "date": "2019.02.18", "title": "Датата"}
{"url": "https://duma.bg/nominatsii-v-konkurs-za-nova-piesa-n185567", "text": "Вече са ясни номинациите в Конкурса за нова пиеса на НБУ. В третото издание се включиха 78 творци с текстове на тема \"Тайните\". Отличени са шест творби: \"Свлачище\" на Васил Балев, \"Отровена пиеса за той и тя\" на Димитър Бочев, \"Астероид 35 111\" на Галина Георгиева, \"Цугцванг\" на Николай Гундеров, \"Добролюб\" на Лило Петров и \"Шест\" на Таня Шахова. Номинираните автори ще вземат участие в Лабораторията за писане на пиеси от 18 до 22 февруари в НБУ с водещи актьорът и режисьор Валентин Ганев и унгарският драматург Жолт Пожгаи. Участниците ще имат възможност да работят по своите текстове заедно с тях, а на 25 февруари на церемония ще стане ясен носителят на наградата.", "date": "2019.02.18", "title": " Номинации в конкурс за нова пиеса"}
{"url": "https://duma.bg/evelina-miteva-gostuva-v-stolichnata-biblioteka-n185568", "text": "Издателство \"Скалино\" представя на 18 февруари от 18 ч. в литературния клуб на Столичната библиотека дебютната книга с поезия на Евелина Митева \"Двор на спокойствието\" като част от поредицата \"Дебюти в Столичната библиотека\". За книгата и авторката ще говорят Цочо Бояджиев и Марин Бодаков. ", "date": "2019.02.18", "title": "Евелина Митева гостува в Столичната библиотека"}
{"url": "https://duma.bg/yuliya-kulinska-n185561", "text": "Усмивката на политическия ни репортер може да обезоръжи всеки депутат. Юлия е нашият неуморен борец за справедливост. Разнищва с лекота и професионализъм далаверите на властта и успява да преведе на достъпен език и най-заплетените политически спорове и скандали. Енергията й е заразителна, а сетивата й винаги са отворени за красивото и стойностното около нас. Сладкодумно може да ви пренесе в най-живописните кътчета на родината или да разкаже за трудния живот на българите в забравени от Бога места. Колегите от ДУМА й желаем здраве и вдъхновение, гореща любов, която да топли голямото й сърце. И още по-безбрежно семейно щастие.", "date": "2019.02.18", "title": "Юлия Кулинска"}
{"url": "https://duma.bg/muzeyni-turove-v-kvadrat-500-n185569", "text": "Постоянната експозиция на Националната галерия представя най-значимите образци на българското изобразително изкуство, произведения на европейски майстори, изкуство от Азия, Африка и Латинска Америка. В поредица от 50-минутни турове, водени от екскурзоводите на \"Квадрат 500\", ще научим историята на част от над 1600 творби, разположени в 28 зали. Всяка събота (след предварително записване) в 13 ч. от централното фоайе започва тур на групи до 20 посетители. Темите са: 23 февруари - Началото на светското изкуство в България, 2 март - Първото поколение български художници с академично образование, 9 март - Жените художници в българското изкуство, 16 март - Галерията и нейните дарители - семейство Клодия и Константин Делчеви. Цената за възрастни е 12 лв., за ученици, студенти и пенсионери - 7 лв., деца под 12 години - 2 лв.", "date": "2019.02.18", "title": "Музейни турове в \"Квадрат 500\""}
{"url": "https://duma.bg/do-3-se-uvelichi-inflatsiyata-prez-yanuari-n185598", "text": "До 3% се е увеличила инфлацията през януари спрямо същия месец на предходната година, показват данните на НСИ. През декември тя е била 2,7%. Средногодишната инфлация за периода февруари 2018 - януари 2019 г. спрямо периода февруари 2017 - януари 2018 г. е 2,9%. Индексът на потребителските цени за януари 2019 г. спрямо декември 2018 г. е 100,5%, т.е. месечната инфлация е 0,5%. Статистиката показва, че за месец цените на хранителни продукти и безалкохолни напитки са се увеличили с 1,6%. Тези на жилища, вода, електроенергия, газ и други горива с 0,6%, а за развлечения и култура - с 5,6%. През януари спрямо декември алкохолните напитки и тютюневите изделия са поевтинели с 0,2%, на облекло и обувки са намалели с 4,2%. Тези на транспорта - с 2,8%.", "date": "2019.02.18", "title": "До 3% се увеличи инфлацията през януари"}
{"url": "https://duma.bg/5-spad-v-prodazhbite-na-novi-koli-u-nas-n185595", "text": "В България продажбите на нови коли са намалели през януари с почти 5% до 2344 бройки в сравнение със същия месец на миналата година. Данните на Пътна полиция за регистрациите през януари показват, че срещу 3326 нови леки и лекотоварни автомобили стоят 18 643 употребявани. От колите втора ръка почти 15 хил. са на над десет години.  Годината започва със спад на продажбите на нови автомобили в 20 от 27 страни членки на ЕС, показват данните от Асоциацията на европейските производители на автомобили (АСЕА). Общият спад е 4,6%, като купените коли са почти 1,2 млн. От АСЕА отбелязват, че все пак това е вторият най-добър резултат за януари от 2009 г. насам.  По-малко покупки на автомобили има и на петте основни пазара, като най-сериозен е спадът в Испания и Италия - съответно 8 и 7,5%. Най-голям ръст отбелязват в Литва - 49%. Следват Румъния с почти 19 на сто и Унгария - с 9,2%.  През миналата година продажбите на нови автомобили в ЕС останаха почти на нивата от 2017 г. В България беше отчетен ръст от почти 10%.", "date": "2019.02.18", "title": "5% спад в продажбите на нови коли у нас"}
{"url": "https://duma.bg/rvd-poema-chast-ot-trafika-na-novoto-istanbulsko-letishte-n185594", "text": "Част от трафика на новото летище в Истанбул ще бъде ръководен от България от ръководителите на полети на РВД (BULATSA). Това стана ясно през миналата седмица. \"РВД ще обслужва и летището в Истанбул, ние сме много по-напред в сектора от водещи държави в Европа, като Германия и Франция, е заявил министърът на транспорта Росен Желязков, цитиран от министерството. \"Ако трябва да сравняваме минутите на закъснение, в нашето въздушно пространство те граничат с нула. Представете си най-голямото летище в света, каквото е това в Истанбул, да се обслужва от българското РВД\", е казал министърът. \"Нашите ръководители на полети ще подреждат част от кацащия и излитащ поток на новото истанбулско летище, за което са подписани споразумения с Турция. На тази база ще предоставят общо обслужване на летището в Истанбул\", обясни генералният директор на BULATSA Георги Пеев. Той обяви, че дружеството е предприело средносрочни и дългосрочни мерки за осигуряване на необходимия капацитет в българското въздушно пространство. Те са свързани както с инфраструктурата, така и с необходимия човешки ресурс - ръководители на полети и инженери.", "date": "2019.02.18", "title": "РВД поема част от трафика на новото истанбулско летище"}
{"url": "https://duma.bg/ssa-pokazva-inovatsii-na-agra-2019-n185596", "text": "Отглеждането на трюфели е новият хит в земеделието, затова новости за сектора ще бъдат показани на Международната селскостопанска изложба \"Агра 2019\" от 20 до 24 февруари в Пловдив, съобщиха от Международен панаир Пловдив. Иновация от европейски мащаб са фиданките на леска, дъб, габър, липа, орех и иглолистни видове, \"заразени\" със спори от пет вида български трюфели, и технологията за създаване на трюферии в пустеещи земи. Върху тях се засаждат  овощни, горски или декоративни дръвчета, в които са имплантирани семена на скъпите подземни гъби. Така техните плантации могат да се комбинират с други полезни култури, носещи допълнителен доход. През последните години у нас се активизира производството на памук, затова български учени предлагат сортове, оценени като ново направление в селекцията. Те са с естествено оцветено кафяво влакно, по-дълго и по-фино от стандартното, с висок екологичен и стопански ефект, твърдят създателите. Новост е и технологията за производство на твърда пшеница, подходяща за направата на висококачествени макаронени изделия. Сортът осигурява по-добри икономически резултати за фермерите. Това са част от  иновациите, които Селскостопанската академия ще демонстрира на \"Агра 2019\" наред с различни сортове растения и породи животни, технологии за тяхното отглеждане. Акцентира се на индустриалното животновъдство заради търсенето на суровини за хранителната индустрия. ", "date": "2019.02.18", "title": "ССА показва иновации на \"Агра 2019\""}
{"url": "https://duma.bg/gorchivi-priznaniya-na-ukrainski-prezidenti-n185586", "text": "Спирането на стрелбата в Донбас ще доведе до разпадането на Украйна, заяви президентът Петро Порошенко в речта си пред Мюнхенската конференция, съобщи Ukraina.ru. \"Ако Русия спре да стреля, тогава ще има мир. Ако Украйна спре стрелбата, няма да има Украйна\", каза той. По телевизия ZIK първият президент на независимата Украйна Леонид Кравчук призна, че Донбас е друга държава. \"Донбас няма повече да бъде предишният, там е друга държава\", заяви Кравчук. Според него \"регионът изисква повече свободи и права, независимо кой ще дойде на власт\", изтъкна Кравчук. Киев трябва да реши в какво да отстъпи, без да загуби територия и суверенитет, добави той.  \"Нашата нация е дрипава, от различни сортове\", това пък каза третият президент Виктор Юшченко в интервю за сп. \"Краина\". Едната иска в Москва, втората в Брюксел. Третата на укрански език (да говори), четвъртата - на руски. Петата иска в московската църква, шестата отдава почит на Павлик Морозов, Чапаев, Щорс, Сталин. Други издигат паметник на Степан Бандера. Сложна нация сме\". Според него това се дължи на факта, че последните три века Украйна не е имала държава, а не защото нацията е \"безмозъчна\".", "date": "2019.02.18", "title": "Горчиви признания на украински президенти"}
{"url": "https://duma.bg/tezhki-sblasatsi-v-tirana-ima-raneni-politsai-n185587", "text": "Центърът на албанската столица стана арена на тежки сблъсъци между привърженици на опозицията и на управляващите.   Протестиращи пробиха кордона около сградата, където се намира офисът на премиера Еди Рама. Опозицията го обвинява в корупция. Протестиращите хвърляха коктейли \"Молотов\" и пиратки по охраняващите полицаи. В момента, в който демонстрантите нахлуха през централния вход на сградата, полицията прибягна до сълзотворен газ и палки, за да ги разпръснат. Съобщава се за най-малко 17 ранени, сред които и 7 полицаи. Протестът е бил организиран от привърженици на дясноцентристката опозиционна Демократическа партия. Нейният лидер Люлзим Баша окачестви събитията като \"добре организиран сценарий\" от Рама. \"Протестът започна много мирно, на полицаите бяха подарени цветя, но сценарият на Рама беше да предизвика тази ситуация\", заяви Баша.", "date": "2019.02.18", "title": "Тежки сблъсъци в Тирана,  има ранени полицаи"}
{"url": "https://duma.bg/reytingat-na-siriza-padna-zaradi-dogovora-sas-skopie-n185588", "text": "Последни проучвания в Гърция показват, че управляващата партия СИРИЗА губи доверието на избирателите заради Преспанското споразумение с вече Република Северна Македония.  Само в рамките на последния месец след гласуването на споразумението в гръцкия парламент СИРИЗА е изгубила 5% от влиянието и сега има едва 18% подкрепа. Доверието в управляващата партия СИРИЗА се срива, коментираха вчера медиите последните социологически проучвания.  Гърците видимо одобряват позицията на консерваторите от партията \"Нова демокрация\", която надхвърли 31-процентно доверие. Партията се обявяваше срещу Преспанското споразумение за промяна на името на Македония и участваше в редица акции срещу договора.  В Северна Гърция се засилва влиянието на крайнодясната партия \"Златна зора\", която участваше във всички протестни демонстрации срещу името \"Северна Македония\".", "date": "2019.02.18", "title": "Рейтингът на СИРИЗА падна  заради договора със Скопие "}
{"url": "https://duma.bg/kratki-novini-n185589", "text": "Турските власти задържаха 33-ма нелегални мигранти в северозападния окръг Къркларели при опит да преминат в България, съобщи Анадолската агенция. Операцията бе предприета след получен сигнал. Мигрантите се били разпределили в пет групи. Те са от Афганистан, Пакистан, Ирак и Иран.  Димитровград в Западните покрайнини си върна официално името Цариброд, съобщи БНР. Наименованията \"Димитровград\" и \"Цариброд\" ще са еднакво валидни в официални документи и пътни знаци в Сърбия. На сградата на общината бе поставена табела с името на община Цариброд на сръбски и на български език.  Около 3500 души излязоха на протест в столицата Подгорица с искания за оставка на президента Мило Джуканович на фона на спорна сделка за финансиране на неговата партия. Те скандираха \"Мило, крадец!\" и \"Оставки!\", призовавайки за оттеглянето и на премиера Душко Маркович, роднина на Джуканович. Като премиер или президент 57-годишният Мило Джуканович управлява своята страна почти без прекъсване от 1991 г Властите на Венецуела са готови за преговори с опозицията, но самата опозиция отказва контакт, забраняват й САЩ, заяви венецуелският посланик в Москва Карлос Тортоса. Президентът Мадуро вече е изразил готовност да разговаря по инициативата на Мексико и Уругвай. Но опозицията не е реагирала, продължи посланикът. „Защото САЩ са им дали заповед: да не приемат никакви преговори. Те знаят, че на преговорите всичко може да решим, всички проблеми, които имаме. Тръмп, Болтън, Помпео – всички в един глас казват да не се отива на преговори”, каза Тортоса.  Протестиращите в Хаити  се обявиха срещу САЩ, изгориха американския флаг и се обърнаха за помощ към Москва, Каракас и Пекин, съобщи Le Journal de Montreal. От седмица страната протестира срещу безсилието на президента Моиз да осигури на гражданите най-необходимото. Вече са убити 7 души. \"Искаме окончателен разрив със САЩ, стига американска окупация\", заяви пред журналисти техен лидер, представил се като Бронсън. При изгарянето на флага протестиращите скандираха: \"Долу американците, да живее Путин!\" Китай се надява Русия и САЩ да се върнат към спазването на договора за ракетите със среден и малък обсег (ДРСМО), заяви висопоставеният служител Ян Цзечи на Мюнхенската конференция по сигурността. \"Ние също се обявяваме срещу това договорът да придобие многостранен характер\", добави той. В международната общност вече се говори, че и Китай трябва да се включи към такъв договор, защото има този клас оръжия. ", "date": "2019.02.18", "title": "Кратки новини"}
{"url": "https://duma.bg/poreden-tormoz-za-biznesa-n185597", "text": "Управляващите успяха да организират поредния административен тормоз за хиляди фирми, за кметове, политически партии и фондации. Те трябваше да изпратят до края на миналата седмица в Държавната агенция за национална сигурност (ДАНС) планове за обучение на служителите си през 2019 г., наложени от промените в закона срещу прането на пари.  Това безсмислено упражнение и трупане на бумащина ще се повтаря всяка година, пише в новопоявилия се правилник за прилагане на закона. То е и поредният стресиращ ангажимент по закона за мръсните пари, според който бизнесът и неправителствените организации (НПО) трябва да подават декларации кои са истинските им собственици. Заради същия закон десетки хиляди фирми и НПО-та ще трябва да пишат и вътрешни правила. Санкциите за нарушителите са сериозни - от 1000 до 10 000 лв. за физически лица и 2000 до 20 000 лв. за фирми. А за финансовия сектор - банки, застрахователи и др., глобите стигат до 50 000 лв.  Сред задължените да пишат планове и вътрешни правила и да се обучават периодично са БНБ, търговските банки, инвестиционните посредници, пенсионните фондове, лизинговите компании, фирмите за пощенски и куриерски услуги, заложни къщи, обменни бюра и др. Законовите задължения обхващат също одитори, счетоводители, нотариуси, правни консултанти, съдебни изпълнители, брокери на имоти, а също и търговците на едро, търговците на оръжие и на горива, както организаторите на хазартни игри. И администрацията - държавна и местна, трябва да е грамотна и подготвена да разпознава сигналите, че зад дадена сделка, договор, плащане има нещо съмнително и може да \"пере\" криминални пари. Това важи за министри и кметове, за НАП и митниците, за агенциите за приватизация и за обществени поръчки. За целта тези организации трябва да имат и вътрешни правила \"за противодействие на прането на пари и финансирането на тероризма\". Тези правила също трябва да бъдат представени в ДАНС - до 12  май. Агенцията любезно е качила на сайта си примерен план. От него става ясно колко проформа е това изискване и как ще е поредната загуба на време и ресурси на задължените лица. В плана еталон пише, че всички служители трябва да минат обучение до 30 юни. ", "date": "2019.02.18", "title": " Пореден тормоз за бизнеса"}
{"url": "https://duma.bg/parvan-simeonov-gerb-si-vkaraha-kuriozen-avtogol-n185630", "text": "ГЕРБ си вкара куриозен автогол, не за първи път парламентарната група държи линия, различна от тази на Борисов. Това коментира социологът Първан Симеонов пред БНР. По думите му управляващите са се издънили на най-лесното място.  Да дадеш на БСП такъв коз в този момент, свидетелства или за политическа непохватност, или за съзнателен план – план не в угода на Борисов. Последната година – две зачестиха случаите, в които парламентарната група на ГЕРБ държи съвсем различна линия от тази на Борисов и понякога не е ясно дали всъщност между двете има синхрон, смята Симеонов. Зимата свършва, социални протести в страната няма. ГЕРБ удържа. Няма тежки драми на тема ръст на цените. ГЕРБ се окопити и перспективата за предсрочни избори се отдалечи. От днешна гледна точка беше по-вероятно ГЕРБ да спечели и европейските избори. И точно в този момент те се изложиха, анализира социологът. Според него остта ГЕРБ-ДПС вече не е тайна за никого. По думите му обачетази ос в момента се подкрепя от Запада.  БСП печели в момента, защото получава шанса да направи нещо като общ фронт, допълни социологът. За хората, които на изборите избират по-малкото зло, БСП в момента е това \"по-малко зло - защото е остра, протестна и по-демократична на фона на ГЕРБ, обобщи Първан Симеонов.              ", "date": "2019.02.18", "title": "Първан Симеонов: ГЕРБ си вкараха куриозен автогол"}
{"url": "https://duma.bg/100-tona-meso-gnie-kray-voyvodinovo-n185627", "text": "Войводиново е пред екокатастрофа след пожара в завода за преработка на месни продукти от миналата седмица. Около 100 тона месо има все още на територията на завода. Месото се разваля и заплашва със зарази, алармира собственика на месокомбината Петко Петков. И застрахователят, и БАБХ са готови за съдействие. Моля разследващите органи да направят нещо, защото ще стане страшно за населението, посочи Петков в ефира на БиТиВи. Собственикът на изгорялото предприятие отхвърля версията за умишлен пожар. Ние се ползваме с доверие и добро отношение, аз нямам конфликти с никого. Дори с такива фирми, с които сме в известен смисъл конкуренти на пазара, си помагаме взаимно. Почти всички ми се обадиха и предложиха съдействие – кой с машини, кой да приеме хора, изтъкна Петко Петков.", "date": "2019.02.18", "title": "100 тона месо гние край Войводиново"}
{"url": "https://duma.bg/vigenin-tova-upravlenie-zavisi-ot-dps-n185626", "text": "Тези дни буквално на всички стана ясно, че това управление зависи от ДПС, коментира пред БиТиВи депутатът от БСП Кристиан Вигенин. Той обясни, че решението групата на левицата да напусне парламента е взето, след като са изчерпани всички други възможности да се повлияе законово върху методите на ГЕРБ. Припомняме, че вчера пленумът на БСП взе решение парламентарната група на социалистите да не участва в пленарните заседание и постави няколко условия, за да се върне в пленарна зала. От левицата са категорични, че последните промени в Изборния кодекс и нежеланието на управляващите да започнат процедура по избор на нова ЦИК е удар срещу демокрацията. В момента имаме една задкулисна подкрепа – ДПС спасява ГЕРБ във всички важни гласувания, Патриотите са пред разпад и това правителство не е това, което започна управлението в началото на мандата, смята Вигенин. Промяната в Изборния кодекс плюс нежеланието да се избере нова ЦИК стана с гласовете на ДПС, отбеляза той. Цветан Цветанов го каза онзи ден, че всъщност става въпрос за сделка между ГЕРБ и ДПС по отношение на преференцията. То беше видно и в залата, тъй като колегите от ГЕРБ общо взето, с 1-2 малки изключения, стояха, мълчаха гузно и натискаха копчета, коментира социалистът. Според него направените в последния момент промени в изборното законодателство, са направени по начин, който изцяло води до това управляващите да си гарантират служебна победа или поне да се опитат да си гарантират по-благоприятна за тях среда.", "date": "2019.02.18", "title": "Вигенин: Това управление зависи от ДПС"}
{"url": "https://duma.bg/gerb-se-izplashiha-vrashtat-preferentsiite-i-smenyat-tsik-n185631", "text": "Под силен полически и обществен натиск и под заплахата от мащабен протест, от ГЕРБ дадоха заден и ще променят част от нововъведенията в Изборния кодекс. Тази сутрин премиерът Бойко Борисов свика спешно заседание на Изпълнителната комисия на партията. След него даде пресконференция и обяви, че \"въпросът с преференциите ще бъде прерагледан и ще бъде избрана нова Централна избирателна комсия\".  Борисов застана пред медиите заедно с депутата от гражданската квота на ГЕРБ Георги Марков, който още в петък го призова да се намеси, за да бъде преразгледана преференцията. Заседанието на ръководството на партията мина през председателят на ПГ на ГЕРБ Цветан Цветанов, който е на посещение в Прищина. На няколко пъти обаче Борисов го спомена и се опита да обясни, че решенията му в парламента \"към момента\" били правилни, но после опозицията му забила нож в гърба.  Говорих с колегата Цветанов, каза Борисов в началото на изявлението си.   Припомняме, че вчера пленумът на БСП реши парламентарната група на левицата да напусне парламента заради промените в Изборния кодекс. Социалистите освен това обявиха, че ДПС крепи сегашното управление. Лично Цветан Цветанов призна в интервю по-рано, че подкрепата за текста, свързан с преференциите, е била договорена, за да се закрепи сегашното управление.  Само преди няколко часа обаче Това управление никой не може да го стабилизира, дори и ДПС. То е нестабилно по своя генезис, защото е съставено от идейно несъвместими партии като ГЕРБ и националистите, каза пред Нова тв зам.-председателят на ДПС. Борисов не скри колко е раздразнен и от тези коментари. Никога не съм казал, че има нещо скрито - покрито, но да излиза, че ни извиват ръце - не, обясни той, визирайки ДПС.  ГЕРБ ще възстанови по подходящ начин преференциалното гласуване, защото сме единствената политическа сила в България, която се вслуша в гласа на 2,5 млн. избиратели, обяви в началото на днешната пресконференция Георги Марков.  „За да не ни обвиняват, че нарушаваме закона, и това да стане причина да се ореве Европа, Съвета на Европа, Африканският съюз, че са опорочени изборите, ще се открие процедура по избор на нова ЦИК. Ние още не сме преглътнали Костинброд и съм изумен,че държавният глава намекна за Констинбродската афера с положителен знак“, продължи Марков. Днес свиках ИК на ГЕРБ,  , включи се със спасителния си план Бойко Борисов.  Възложил съм на парламентарната група да се намерят всички законови методи и да се стартира процедура за нова ЦИК, съобщи още премиерът. Защото и нашите избори, които проведохме по време на служебното правителство, и изборът на президента Румен Радев бяха по тези правила и с тази ЦИК. И тогава ние не оспорихме изборите. Струва ми се нахално да изопачават така нещата, но имат право, възмути се Борисов. Според него Цветан Цветанов е действал \"на момента правилно, но резултатите от това тежко удрят по репутацията на ГЕРБ\". Припомняме, че в петък промените в Изборния кодекс минаха, след като ДПС осигури кворума в пленарната зала. Това стана, след като Цветан Цветанов отиде на консултации в стаята на движението, а после призна, че без ДПС е щяло да се разпадне 44-ото Народно събрание.  ", "date": "2019.02.18", "title": "ГЕРБ се изплашиха: Връщат преференциите и сменят ЦИК"}
{"url": "https://duma.bg/programa-na-televiziya-bstv-do-24-fevruari-n185628", "text": "05.30 Общество и култура с водещ Иван Гранитски (п) 06.30 Лява политика с водещ Александър Симов (п) 07.30 \"България се събужда\" с водещ Стоил Рошкев 10.30 Новини 10.50 \"Сянката на Елена\", сериал, 23 епизод (п) 11.40 Документален филм 12.30 Новини 13.00 \"Следобед с БСТВ\" с Елена Пенчукова 15.30 Новини 15.40 \"Сянката на Елена\", сериал, 24 епизод 16.30 Игрален филм 18.10 \"Холивудски знаменитости\": Брус Уилис 18.30 Новини - централна емисия 19.00 \"Червен картон\" - спортно предаване с Кирил Веселински 20.00 Актуално от деня с водещ Нора Стоичкова 20.30 Любимите български филми:\"Преброяване на дивите зайци\"/1973 година/ 21.40 Музика 22.00 Новини 22.20 Киносалон БСТВ 00.30 Новини - късна емисия (п) 00.50 Актуално от деня с Нора Стоичкова (п) 01.20 \"България се събужда\" с водещ Стоил Рошкев (п) 04.20 \"Следобед с БСТВ\" с Елена Пенчукова (п) 06.50 Музика 07.30 \"България се събужда\" с водещ Стоил Рошкев 10.30 Новини 10.50 \"Сянката на Елена\", сериал, 24 епизод (п) 11.40 Документален филм 12.10 \"Холивудски знаменитости\": Брус Уилис (п) 12.30 Новини 13.00 \"Следобед с БСТВ\" с Елена Пенчукова 15.30 Новини 15.40 \"Сянката на Елена\", сериал, 25 епизод 16.30 Любимите български филми:\"Преброяване на дивите зайци\" (п) /1973 година/ 17.50 Документален филм 18.10 \"Холивудски знаменитости\": Джулия Робъртс 18.30 Новини - централна емисия 19.00 \"Лява политика\" с Александър Симов 20.00 Актуално от деня с водещ Нора Стоичкова 20.30 Любимите български филми: \"Цар и генерал\"/1966 година/ 22.00 Новини 22.20 Киносалон БСТВ 00.20 Новини - късна емисия (п) 00.40 Актуално от деня с Нора Стоичкова (п) 01.00 България се събужда с водещ Стоил Рошкев (п) 04.00 \"Лява политика\" с Александър Симов (п) 05.00 \"Следобед с БСТВ\" с Елена Пенчукова (п) 07.30 \"България се събужда\" с водещ Стоил Рошкев 10.30 Новини 10.50 \"Сянката на Елена\", сериал, 25 епизод (п) 11.40 Документален филм 12.10 \"Холивудски знаменитости\": Джулия Робъртс (п) 12.30 Новини 13.00 \"Следобед с БСТВ\" с Елена Пенчукова 15.30 Новини 15.40 \"Сянката на Елена\", сериал, 26 епизод 16.30 Любими български филми:\"Цар и генерал\" (п) /1966 година/ 18.10 \"Холивудски знаменитости\": Майкъл Дъглас 18.30 Новини - централна емисия 19.00 \"За историята - свободно\" с Александър Сивилов 20.00 Актуално от деня с водещ Александър Симов 20.30 Любимите български филми: \"Специалист по всичко\" /1962 година/ 22.00 Новини 22.20 Киносалон БСТВ: 00.20 Новини - късна емисия (п) 00.30 Актуално от деня с водещ Александър Симов (п) 01.00 \"България се събужда\" с водещ Стоил Рошкев (п) 04.00 \"За историята - свободно\" с Александър Сивилов (п) 05.00 \"Следобед с БСТВ\" с Елена Пенчукова (п) 07.30 \"България се събужда\" с водещ Стоил Рошкев 10.30 Новини 10.50 \"Сянката на Елена\", сериал, 26 епизод (п) 11.40 Музика 12.10 \"Холивудски знаменитости\": Майкъл Дъглас (п) 12.30 Новини 13.00 \"Следобед с БСТВ\" с Елена Пенчукова 15.30 Новини 15.40 \"Сянката на Елена\", сериал, 27 епизод 16.30 Любимите български филми:\"Специалист по всичко\" (п) /1962 година/ 18.10 \"Холивудски знаменитости\": Анжелина Джоли 18.30 Новини - централна емисия 19.00 \"Студио Икономика\" с водещ Нора Стоичкова 20.00 Актуално от деня с водещ Велизар Енчев 20.30 Любимите български филми:\"Това се случи на улицата\" /1955 година/ 22.00 Новини 22.20 Киносалон БСТВ 00.20 Новини - късна емисия (п) 00.30 Актуално от деня с водещ Велизар Енчев (п) 01.00 \"България се събужда\" с водещ Стоил Рошкев (п) 04.00 \"Студио Икономика\" с водещ Нора Стоичкова(п) 05.00 \"Следобед с БСТВ\" с Елена Пенчукова (п) 07.30 \"България се събужда\" с водещ Стоил Рошкев 10.30 Новини 10.50 \"Сянката на Елена\", сериал, 27 епизод (п) 11.40 Музика 12.10 \"Холивудски знаменитости\": Анжелина Джоли (п) 12.30 Новини 13.00 \"Следобед с БСТВ\" с Елена Пенчукова 15.30 Новини 15.40 \"Сянката на Елена\", сериал, 28 епизод 16.30 Любимите български филми:\"Това се случи на улицата\" (п) /1955 година/ 18.10 \"Холивудски знаменитости\": Том Круз 18.30 Новини - централна емисия 19.00 \"В обектива\" с водещ Валерия Касиян 20.00 Актуално от деня с водещ Велизар Енчев 20.30 Любимите български филми: \"Крадецът на праскови\" /1964 година/ 22.00 Новини 22.20 Киносалон БСТВ 00.20 Новини - късна емисия (п) 00.30 Актуално от деня с водещ Велизар Енчев (п) 01.00 \"България се събужда\" с водещ Стоил Рошкев (п) 04.00 \"В обектива\" с водещ Валерия Касиян (п) 05.00 \"Следобед с БСТВ\" с Елена Пенчукова (п) 07.30 Музика 08.00 \"Холивудски знаменитости\": Том Круз (п) 08.30 \"Общество и култура\" с водещ Иван Гранитски (п) 09.30 Любимите български филми: \"Крадецът на праскови\" (п) /1964 година/ 10.50 Документален филм 11.30 \"Студио Икономика\" с водещ Нора Стоичкова (п) 12.30 Новини 13.00 \"Червен картон\" - спортно предаване с Кирил Веселински (п) 14.00 \"Професия Турист\" - Куба / I част / 14.30 Музика 15.00 \"Цветен следобед\"- избрано от следобедния блок през седмицата с Елена Пенчукова 16.30 \"В обектива\" с водещ Валерия Касиян (п) 17.30 Документален филм 18.10 \"Холивудски знаменитости\": Анет Бенинг 18.30 Новини - централна емисия 19.00 \"Тази седмица\" с Велизар Енчев 20.00 Любимите български филми: \"Лавина\" /1982 година/ 22.15 Киносалон БСТВ 00.30 Новини - централна емисия (п) 01.00 \"Тази седмица\" с Велизар Енчев (п) 02.00 \"Цветен следобед\" - избрано от следобедния блок през седмицата с Елена Пенчукова 03.30 \"За историята - свободно\" с Александър Сивилов (п) 04.30 \"Червен картон\" - спортно предаване с Кирил Веселински (п) 05.30 \"Лява политика\" с водещ Александър Симов (п) 06.30 \"Шевица\" - фолклорно предаване (п) 07.30 Документален филм 08.00 \"Холивудски знаменитости\": Анет Бенинг (п) 08.30 \"Студио Икономика\" с водещ Нора Стоичкова (п) 09.30 \"Професия Турист\" - Куба (п) 10.00 Музика 10.15 Любимите български филми: \"Лавина\" (п) /1982 година/ 12.30 Новини 13.00 Любимите български филми: \"Борис I - Слово за буквите\" (п) /1985 година/ 15.00 \"Цветен следобед\" - избрано от следобедния блок през седмицата с Елена Пенчукова 16.30 \"За историята - свободно\" с Александър Сивилов (п) 17.30 \"Парламент 44\" - седмичен обзор 18.10 \"Холивудски знаменитости\": Мерил Стрийп 18.30 Новини - централна емисия 19.00 \"Общество и култура\" с водещ Иван Гранитски 20.00 Любимите български филми:\"Дело 205/1913 П.К.Яворов\" /1984 година/ 22.20 Киносалон БСТВ 00.30 Новини - централна емисия (п) 01.00 \"Общество и култура\" с водещ Иван Гранитски 02.00 \"Цветен следобед\"- избрано от следобедния блок през седмицата с Елена Пенчукова 03.30 \"За историята - свободно\" с Александър Сивилов (п) 04.30 \"Червен картон\" с Кирил Веселински (п)", "date": "2019.02.18", "title": "Програма на телевизия БСТВ до 24 февруари"}
{"url": "https://duma.bg/sled-speshna-sreshta-s-borisov-gerb-vrashtat-preferentsiite-n185629", "text": "ГЕРБ дадоха на заден и ще се опитат да възстановят възможността за преференциален вот. Това стана ясно след спешна среща на ръководството на партията, свикано тази сутрин от премиера Бойко Борисов- Изпълнителната комисия заседаваше извънредно именно заради последните промени в Изборния кодекс. През последните два дни прокараните промени от управляващите станаха причина за много критики и коментари. БСП обявиха вчера, че напускат парламента заради сканданите редакции на Изборния кодекс. Обект на най-остра обществена реакця стана орязването на преференциите, което бе предложение на ДПС, но ГЕРБ го подкрепиха. В събота лично Цветан Цветанов призна, че подкрепата за текста за преференциите е била условие, за да се спаси властта на сегашното мнозинство.   Още в петък пък Бойко Борисов се опита изцяло да прехвърли отговорността за скандалните промени върху парламентарната група на ГЕРБ. Обяви, че не им се меси в работата, защото трябвало да има разделение на властите.  Омбудсманът Мая Манолово ще атакува пред Конституционния съд промените в Изборния кодекс. От БСП ще сезират Венецианската комисия и очакват президента да наложи вето. Очаквайте подробности.", "date": "2019.02.18", "title": "След спешна среща с Борисов: ГЕРБ връщат преференциите"}
{"url": "https://duma.bg/izhvarliha-14-tona-toksichni-otpadatsi-kray-gara-yana-n185625", "text": "14 тона токсични отпадъци са изхвърлени в района на гара Яна, София. Столична община е на място и е отцепила мястото в радиус от 1 километър. Сигнал за опасните отпадъци е подаден вчера от граждани. Полицаи и представители на общината и тази сутрин бяха на място. Установено е, че отпадъците са във варели. Те са извозени на площадка от лицензирана фирма. Процесът е продължил около 8 часа. Част от веществата са попаднали в почвата, затова са взети проби и ще се направи анализ. По информация на Нова тв вече има задържан по случая. В петък вечерта в 22 часа получихме сигнал за миризма в района на промишлената зона на село Яна. Веднага предприехме действия. Уведомихме РИОСВ. Създаден е щаб. Създадохме периметърът около 1 км, за да бъде безопасно за хората. Измерванията показаха по-високи концентрации на въздуха с опасни вещества. Бяха изсипани варели с неизвестно вещество, което е лесно запалимо и токсично. Оторизирана фирма ни помага с преместването на тези варели от реката, разказа пред Нова тв директорът на Дирекцията за аварийна помощ и превенция към Столична община Красимир Димитров. Токсичните отпадъци са изхвърлени от служители на фирма, която има площадка за депониране на отпадъци. Това е безотговорност по три закона. Това количество е огромно  предизвиква силна задушлива миризма в района. Действието е изключително опасно за живота и здравето на хората. Отпадъците сигурно са изхвърляни с дни, обясни Красимир Димитров.", "date": "2019.02.18", "title": "Изхвърлиха 14 тона токсични отпадъци край Гара Яна"}
{"url": "https://duma.bg/ot-toplofikatsiya-otkazali-informatsiya-na-manolova-ne-znaeli-adresa-n185633", "text": "С абсурдни аргументи от столичната \"Топлофикация\" са отказали да предоставят информация, поискана от омбудсмана Мая Манолова. В иска си тя не била посочила второто си име, както и адрес за отговор. Доказателство, че адресът е известен на ръководството на \"Топлофикация\", е отказът, който бе получен именно на този адрес, коментира омбусманът. Тя присъства днес на поредно заседание по делото срещу отказа на дружеството да предостави данни за делата, които се водят срещу него. Манолова бе категорична, че това е опит да се протака делото. Според информация на Манолова само през 2015 година от \"Топлофикация-София\" са събрали 15 милиона лева за юрисконсултски възнаграждения чрез започнати дела срещу 21 000 столичани. Съдебният спор между Манолова и Софийската топлофикация продължава трета година. Ръководството на дружеството отказва да предостави информация за какво са похарчени събраните през 2015 г. юрисконсултски възнаграждения.", "date": "2019.02.18", "title": "От \"Топлофикация\" отказали информация на Манолова, не знаели адреса"}
{"url": "https://duma.bg/nato-uvazhava-neutralnostta-na-sarbiya-n185591", "text": "\"Сърбия е партньор на алианса и уважаваме нейното решение да бъде неутрална\", заяви генсекът на НАТО Йенс Столтенберг в интервю за белградския в. \"Блиц\".  По проблема с трансформирането на Косовските сили за сигурност (КСС) той заяви: \"Няколко съюзници от НАТО изразиха мнението си, че сега не е подходящият момент КСС да се трансформират в армия. Също така те смятат, че решението за въвеждане на мита за стоки от Сърбия и Босна и Херцеговина пречи на диалога между Белград и Прищина... Очакваме властите в Косово да спазват всички международни задължения, включително да не навлизат в северната част без съгласието на КФОР\", каза Столтенберг.", "date": "2019.02.18", "title": "НАТО уважава  неутралността на Сърбия"}
{"url": "https://duma.bg/tramp-evropa-da-si-pribere-dzhihadistite-n185590", "text": "Доналд Тръмп призова Великобритания и други европейски съюзници да вземат обратно над 800 бойци от \"Ислямска държава\", заловени в Сирия, и да ги дадат на съд, съобщи \"Скай нюз\". Президентът на САЩ предупреди, че в противен случай бойците на ИД ще бъдат пуснати. \"Алтернативата на това е нежелателна, защото ще трябва да ги пуснем. САЩ не искат да виждат как бойците на ИД проникват в Европа, където се очаква да отидат\", написа Тръмп в туитър.", "date": "2019.02.18", "title": " Тръмп: Европа да си   прибере джихадистите"}
{"url": "https://duma.bg/vmro-dpmne-predlozhi-zhena-za-kandidat-prezident-n185592", "text": "На партийния форум в Струга най-голямата опозиционна партия в Македония ВМРО-ДПМНЕ издигна кандидатурата на експерта по конституционно право проф. Гордана Силяновска-Давкова за предстоящите президентски избори в страната. Тя получи 408 гласа от общо 519 гласували. Силяновска се състезаваше с още 8 кандидата. \"Аз съм наясно, че на избори не се отива, ако зад Вас не застане една силна партия... Не съм националист. Аз съм привърженик на правовата държава. Законите трябва да бъдат в рамките на Конституцията. Родена съм в Охрид, в турска къща. От 10 години моят брат е побратимен с албанец. Е, в такава среда може ли да си националист\", каза Силяновска, след като спечели вота на делегатите. На 21 април ще се проведе първият тур от редовните президентски избори в Македония. Ако на първия тур нито един от кандидатите не спечели подкрепата на над 50 на сто от избирателите, тогава ще има втори кръг - 5 май. Сегашният държавен глава Георге Иванов няма право да участва в надпреварата, защото е втори мандат президент. Неговият мандат изтича на 12 май. Новият държавен глава на практика ще бъде и първият на Република Северна Македония. Силяновска е била министър без портфейл от 1992 до 1994 г. в първото правителство на Бранко Цървенковски. Преди това тя е била член на Конституционната комисия на Събранието на Република Македония през 1991 г., която е предприела важни стъпки за независимостта на страната. Получила е докторска титла Дс почестиУ през 1993 г. от Люблянския университет. Тя е основател на първия Съвет на европейското движение в Македония. В периода 2012-2016 г. е член на Венецианската комисия по въпросите на малцинствата. В момента е редовен преподавател във Факултета по право в Скопие, в Института за правни и политически науки. Автор е на над 200 научни статии в областта на конституционното право и е член на редица местни и международни институти и юридически асоциации. През 2014 г., белязана със студентски протести, беше един от най-изтъкнатите членове на професорския пленум в опит да бъде защитена автономията на университета, когато беше внесен спорният Закон за висшето образование.  За нея Споразумението от Преспа е неприемливо и показва, че Македония е разлагаща се страна, която е поставена в подчинена роля на Гърция с разрешението на южната съседка да се намесва безцеремонно във вътрешни работи на бившата югославска република. Силяновска-Давкова каза пред чуждестранни гости, че \"провинция Македония вече е обявила Солун за столица на Македония\" (на парада в Солун на 28 октомври) и посочи, че страната ще загуби най-важното - прилагателното \"македонски\". От значение за десния електорат в Македония е, че нейните възгледи срещу Закона за двуезичието и Споразумението от Преспа са много популярни.", "date": "2019.02.18", "title": " ВМРО-ДПМНЕ предложи жена за кандидат-президент"}
{"url": "https://duma.bg/deset-lekari-ot-varna-sa-arestuvani-zaradi-shema-s-telk-n185636", "text": "Повече от десет лекари са арестувани при операция на ГДБОП във Варна, предаде БНР. Медиците са заподозрени, че са участвали в схеми за издаване на фалшиви решения на ТЕЛК.  Сред задържаните има както лекари от комисии на ТЕЛК в града, така и лекари от местни болници. Много от пациентите с лекарски експертизи също се разпитват от разследващите органи. Акцията на ГДБОП продължава. След нейното приключване, ще бъде дадена повече информация.", "date": "2019.02.18", "title": "Десет лекари от Варна са арестувани заради схема с ТЕЛК"}
{"url": "https://duma.bg/oshte-tri-detsa-s-morbili-n185634", "text": "За три нови случая на морбили при деца съобщиха от здравното министерство.  Два от случаите са от Разлог, а третият – от Добринище. Всички заболели са осъществили контакт с болен от морбили. Две от децата са хоспитализирани в МБАЛ-Гоце Делчев и едно в УМБАЛ „Св. Анна“ в София. Децата не са имунизирани срещу заболяването поради ненавършена възраст или отказ на родителите, уточняват от министерството. Взети са клинични проби за лабораторни изследвания, които са изпратени в Националната референтна лаборатория към НЦЗПБ. Очакват се резултати.  Общо регистрираните към момента случаи на морбили в страната са 24. Петте деца с морбили, настанени в инфекциозното отделение на болница „Света Анна\" миналата седмица, остават под наблюдение. Състоянието им е стабилизирано.", "date": "2019.02.18", "title": "Още три деца с морбили"}
{"url": "https://duma.bg/evrokomisiyata-pusna-treti-pol-v-uchilishtata-ni-n185611", "text": "Електронна анкета, спусната от Еврокомисията в училищата във всички страни членки на ЕС, скандализира родители и учители в столицата отново по темата \"трети пол\". Самата анкета няма нищо общо с \"джендър\" проблемите, нарича се \"SELFIE за учители\", попълва се от учителите и учениците, а целта й е да даде възможност на училищата да оценят начина, по който използват цифровите технологии в преподаването и ученето. В края на десетките въпроси обаче има персонални графи за всеки, който попълва анкетата, и в тях в прозорчето \"пол\" са посочени възможните отговори: \"мъже\", \"жена\", \"друго\", \"предпочитам да не казвам\". За това алармираха в редакцията на ДУМА педагози от софийски училища. SELFIE сверява мненията на училищните ръководители, учителите и учениците и представя тази информация за установяване на силните и слабите страни на даденото училище в ползването на е-технологиите, уверяват авторите на анкетата. Въпросите са групирани в 6 тематични области и на всеки въпрос са посочени възможни отговори. Сред тях има питания как ползващият интернет проверява дали е вярна намерената информация, как се грижи за своята сигурност в мрежата, отговорен ли е онлайн, както и конкретно за училището - използват ли се дигитални технологии при обучението и оценяването, образователни ресурси със свободен достъп, защитени ли са данните за училището и пр.    Възрастните реагират по-скоро с възмущение на посочените възможни отговори за пола, но децата се майтапят и за забавление масово посочват отговора \"друго\" на мястото на пола, казват учителите. Заниманието може да не се окаже безобидно, защото анализаторте в ЕС, които ще обработват анкетите и ще вадят заключение за състоянието на училищта в различните държави, едва ли ще разберат \"майтапа\" на българските ученици, които в очите на еврочиновниците масово ще се окажат \"други\", алармират педагозите. В персоналните данни е включен отговор и на въпроса за годините трудов стаж, по който лесно се установява кои от отговорилите са ученици.   ", "date": "2019.02.18", "title": "Еврокомисията пусна \"трети пол\" в училищата ни"}
{"url": "https://duma.bg/korneliya-ninova-da-varnem-varhovenstvoto-na-zakona-n185609", "text": "\"Нека направим общ фронт не БСП да печели изброи, не една партия да стане, за да седне друга, а за държавата и правата на българина. Гласувайте, за която партия искате, това е ваш избор, важното е да имате гарантиран свободен избор, човешки права и в България да има върховенство на закона.\" С такъв призив се обърна Корнелия Нинова към българските граждани, докато мотивираше идеята депутатите от БСП да напуснат парламента. Докато представяше актуалната политическа обстановка и задачите пред партията, тя отбеляза, че подобен ход се одобрява от ИБ на партията, но поиска пленумът да вземе окончателното решение. \"Две години говорим срещу задкулисието и модела на прехода, в който всички партии тайничко се сговарят за собствен и партиен интерес, някъде по тъмно. Нощта на приемането на Изборния кодекс е брилянтен пример за това сговаряне\", възмути се Нинова. По думите й е имало грозен пазарлък за партийни интереси, който е бил предложен и на БСП. \"Ние го отказахме и това е още едно доказателство за думите ни, че на този модел трябва да се сложи край. Моделът на прехода и задкулисието трябва да спре. Трябва да се сложат на масата откритите разговори между партиите и резултата от тях. В онази нощ положението бе: \"Ти на мене, аз на тебе. Ние нямаме място в тези договорки\", обобщи тя случилото се с приетия набързо и на тъмно Изборен кодекс.", "date": "2019.02.18", "title": "Корнелия Нинова:  Да върнем върховенството на закона"}
{"url": "https://duma.bg/bsp-napuska-narodnoto-sabranie-n185610", "text": "Докато ГЕРБ, ДПС и НФСБ не отменят скандалните промени в Изборния кодекс и докато не бъде избрана нова Централна избирателна комисия, народните представители от \"БСП за България\" напускат българския парламент. Националният съвет им възложи да напуснат Народното събрание, докато не се осигури демократично провеждане на евровота и не се гарантира достоверност на изборните резултати съгласно волята на българските граждани. Ние напускаме парламентарните заседания, за да запазим парламентаризма в България, категорични са социалистите. Отказахме грозния партиен пазарлък за Изборния кодекс. Да сложим край на задкулисието, призова Корнелия Нинова. На евровота левицата ще се яви в познатия формат на коалиция \"БСП за България\". Националният съвет на партията прие обръщение към всички български граждани и партии. Депутатите от БСП няма да влизат в парламента, докато управляващото мнозинство не отмени скандалните изменения в Изборния кодекс (ИК) и не обяви процедура за избор на нова ЦИК. Сред изискванията на БСП за връщане в зала са да се осигури демократично провеждане на предстоящите евроизбори и да се гарантира достоверност на изборните резултати съгласно волята на българските граждани. Ние напускаме парламентарните заседания, за да запазим парламентаризма в България, категорични са социалистите. Те мотивират крайната стъпка с приетите от представителите на ГЕРБ, ДПС и НФСБ промени в изборното законодателство, които нарушават \"законността, свободния избор на българските граждани и гаранциите за честни избори\". Стана порочна практика месеци преди всеки избор правилата да се коригират в интерес на управляващите, възмущават се те. Така променените правила застрашават демократичността на изборния процес - сега и в бъдеще, гласи обръщението към българските граждани и партии. \"Обръщаме се към българските граждани за съвместни действия в защита на избирателните права. Всеки може да даде подкрепа за една или друга партия, за едни или други кандидати. Това е изконно политическо право. Но в борбата за неговата реализация трябва да сме единни и непреклонни. Само така ще отстоим демокрацията, правовата държава и нашите основни политически и граждански права\", завършва документът. Дебатът трябва ли всички депутати да напуснат парламента и дали това да продължи до свикването на нови парламентарни избори продължи 3 часа. Някои от присъстващите поискаха ясен план, други решиха да предложат нови корекции на ИК. На карта е поставен парламентаризмът, малко по малко вървим към еднолично тоталитарно управление, предупреди Крум Зарков. ГЕРБ не за първи път променят ИК малко преди избори, не бива да допускаме това да остава незабелязано, добави Валери Жаблянов. \"Дори няма реална изпълнителна власт, а само изпълнители на поръчки. Вече са заплашени и свободните избори\", предупреди Румен Овчаров. \"С приетите промени в ИК ГЕРБ ще печелят изборите винаги, това е суспендиране на Конституцията. Постоянно пада и доверието в парламента\", включи се Юрий Асланов. Обръщението за напускане на НС бе прието само с един глас против от всички присъстващи. По-късно пленумът реши партията да се яви на евроизборите в познатия формат на коалиция \"БСП за България\". Това означава, че социалистите няма да правят широка ляво-центристка формация, каквото предложение имаше от АБВ. ИБ на БСП може ще проведе разговори за споразумения за подкрепа на вота за ЕП с партии и граждански организации, ако те споделят идеите от предизборната платформа на социалистите. Даден беше мандат за разговори и за съвместни действия с други партии и организация за спасяване на демокрацията и осигуряване свободни, демократични и честни избори.", "date": "2019.02.18", "title": "БСП напуска Народното събрание"}
{"url": "https://duma.bg/tragnaha-novi-protesti-sreshtu-vlastta-n185608", "text": "На протести срещу ниския стандарт на живот и състоянието на инфраструктурата излязоха стотици българи в няколко града на страната.  Близо 70 автомобила взеха участие в протестното автошествие в Благоевград, което приключи към 15 ч. То тръгна от паркинга при ЮЗУ \"Неофит Рилски\" и премина през няколко централни улици. Участниците със знамена на автомобилите се обявиха срещу ниския стандарт на живот в България. Те изразиха недоволството си от високите цени на тока, водата и газа. Ще организираме и други такива протести, каза инициаторът Николай Кутанов.  Автошествие срещу унищожаването на България и българския народ се проведе и в Пловдив. В инициативата участваха около 30 автомобила, а протестиращите развяваха българския трибагреник. Организаторите на протеста настояват за увеличаване на доходите и стандарта на живот, намаляване на данъците, както и за спад в цените на жизнено необходимите стоки и услуги. Сред исканията на протестиращите са увеличение на минималните размери на пенсиите и на детските надбавки, стимулиране и подкрепа за малкия и средния бизнес като основен двигател на икономиката. В Силистра граждани също излязоха на символичен протест с искане за прозрачност в управлението на страната и местната власт. Акцията е десета поред. Част от хората бяха облечени с жълти жилетки и носеха български знамена.  Нетрадиционен протест направиха и жителите на Горна Оряховица. Те затрупаха входа на общината със скъсани гуми, счупени джанти и подменени части от ремонта на автомобилите си. С тези действия те се обявиха срещу лошото състояние на уличната мрежа. За втора седмица протестиращите боядисваха уличните дупки с цветни спрейове. Продължават да се събират и подписи за колективна жалба, която ще бъде изпратена до общината. Хората се оплакаха, че колите им постоянно са с щети и очакват отпуснатите средства да се използват за попълване на дупките.", "date": "2019.02.18", "title": "Тръгнаха нови протести срещу властта"}
{"url": "https://duma.bg/tovaren-vlak-deraylira-na-garata-v-plovdiv-n185603", "text": "Три вагона на товарен влак дерайлираха на централната гара в Пловдив в събота сутринта около 4,15 ч. При преминаване транзит са излезли от релсите двата локомотива и първите три вагона на влак на \"Булмаркет Рейл Карго\" с 2 локомотива и 25 вагона, превозващи 1900 т пропан-бутан. При инцидента няма пострадали и опасност от изтичане на газ, съобщиха от фирмата превозвач. Композицията се е движела със скорост 35 км/ч., която е по-ниска от разрешената за този участък от 40 км/ч. Пробите на машинистите за алкохол и наркотични вещества са отрицателни. Счупена стрелка е причината за дерайлирането на композицията, е изводът на участвалите в огледа на мястото на инцидента. В екипа са участвали и представители на \"Булмаркет Рейл Карго\", обявиха вчера от фирмата. На местопроизшествието следователите и вещите лица са намерили счупения език на стрелката, както и множество липсващи скрепителни елементи. От Националната компания \"Железопътни превози\" отрекоха това да е причината за инцидента. \"Бих попитал фирмата на какво основание могат да кажат това нещо? Защото аз бих задал въпрос дали са сигурни в състоянието на локомотивите си\", заяви шефът на НКЖИ Красимир Папукчийски. Причините ще се изяснят, когато излязат резултатите от химическите проби. Товарен влак с цистерни с гориво на \"Булмаркет\" дерайлира преди две години на гарата в Хитрино. Мощната експлозия уби и рани десетки хора и унищожи много къщи.", "date": "2019.02.18", "title": " Товарен влак дерайлира на гарата в Пловдив"}
{"url": "https://duma.bg/v-sofiya-lekuvat-ot-morbili-5-detsa-ot-razlog-n185602", "text": "Пет деца от Разлог на възраст от 8 месеца до 3-годишни, заразени с морбили, бяха приети в края на миналата седмица в инфекциозното отделение на УМБАЛ \"Св. Анна\" в София. И петте не са били ваксинирани, уточниха от Окръжна болница.  От МЗ съобщиха, че са издирени общо 145 души, които са били в контакт със заболели и са под медицинско наблюдение. Към момента сред тях няма такива с признаци на заболяването.  Към 14 февруари в МЗ е постъпила информация за 5 случая на морбили без епидемиологична връзка помежду им. Един от случаите е 37-годишна жена. ДУМА припомня, че в началото на 2017 г. в резултат на внос на морбили от пътуващи до засегнати държави у нас възникнаха епидемични взривове в областите Пловдив, Пазарджик и Монтана. Бяха установени 165 заболели основно сред ромски деца, като голяма част от заболелите бяха неимунизирани. През 2018 г. в България бяха регистрирани 13 случая на заболели от морбили при чужди граждани, пребивавали у нас, и при български граждани, пътували в страни с епидемично разпространение на заболяването.  ", "date": "2019.02.18", "title": "В София лекуват от морбили 5 деца от Разлог"}
{"url": "https://duma.bg/edin-ubit-i-petima-raneni-pri-masovo-sbivane-v-kyustendil-n185601", "text": "Един е загинал, а петима са ранени при масово сбиване край дискотека в центъра на Кюстендил, съобщиха от МВР. Мелето е станало малко след 7 ч. сутринта в неделя на 20-30 м от централния площад \"Велбъжд\". Жертвата е 35-годишен мъж, който е бил прободен с нож. Друг е с тежка черепно-мозъчна травма и е транспортиран в \"Пирогов\", където е опериран. Заради инцидента централната градска част беше отцепена от полицията. В Кюстендил е изпратена жандармерия от столицата.  \"Не говорим за напрежение между етносите, случаят е битов, вследствие на голямо количество употребен алкохол\", заяви шефът на Областната дирекция на МВР в Кюстендил Илиян Стамболийски. Към момента са задържани 8 души. Предполагаемият извършител на убийството е 19-годишен, който се издирва. Изясняват се участниците в сбиването, сред които има и криминално проявени. Задържаните и настанените в болница са и от български, и от ромски произход. Убитият мъж е българин.  Десетки жители на Кюстендил излязоха на спонтанен протест вчера срещу насилието в града, с искане за повече спокойствие и сигурност.", "date": "2019.02.18", "title": "Един убит и петима ранени при масово сбиване в Кюстендил"}
{"url": "https://duma.bg/maya-manolova-dava-na-ks-promenite-v-izborniya-kodeks-n185605", "text": "Омбудсманът Мая Манолова ще атакува приетите промени в Изборния кодекс пред Конституционния съд, които практически отменят преференциалния вот. Срещу корекциите се обяви и асоциацията \"Прозрачност без граници\", според която поправки, направени шест месеца преди избори, нарушават международните стандарти и водят до непредвидимост на условията на вота както за политическите партии, така и за изборната администрация и останалите институции. Според Манолова новите промени отнемат правото на българите да гласуват за личности, което те са поискали ясно на референдума през 2015 г. \"Преференцията вече става абсолютно безсмислена. Това е все едно да имаш право да си купиш хляб, но той да струва 130 000 лв. 130 000 гласа са нужни за разместване на листата, което е ясно, че няма как да се случи\", коментира тя. Припомняме, че след 15 часа бурни скандали, процедурни хватки и извънредно заседание на комисията по правни въпроси, депутатите гласуваха окончателно в петък през нощта поправките в Изборния кодекс. Промените за преференциалния вот бяха предложени от ДПС и подкрепени от ГЕРБ и НФСБ. Освен БСП против промените бяха ВМРО и \"Воля\", а групата на \"Атака\" отсъстваше от залата.", "date": "2019.02.18", "title": " Мая Манолова дава на КС  промените в Изборния кодекс "}
{"url": "https://duma.bg/tsvetanov-prizna-che-upravlenieto-zavisi-ot-dps-n185606", "text": "Председателят на ПГ на ГЕРБ Цветан Цветанов призна, че стабилността в държавата и оцеляването на Народното събрание вече зависят от ДПС. В събота той каза, че заложници на гласуването по предложенията на ДПС за промени в Изборния кодекс е било \"продължаването на работата 44-ото Народно събрание и стабилността\". В петък ГЕРБ и НФСБ подкрепиха искането на ДПС за обезсмислянето на преференциалния вот. \"Взехме решение в политическата група. Имахме много тежък ден. Наложиха се последващи консултации с \"Обединени патриоти\" и впоследствие с ДПС. Това бяха текстове, за които трябваше да се намери някакъв консенсус, за да продължи работата на 44-ото Народно събрание и, разбира се, стабилността, която трябва да гарантираме с успехите, които има правителството\", каза зам.-председателят на ГЕРБ по Нова телевизия. В отговор на въпрос дали това означава, че стабилността на управлението е било заложено на карта заради промените в Изборния кодекс, Цветанов каза: \"Имаше четири теми, които бяха много важни за ДПС. По някои от тях те са дори и вносители - за майчиния език, за уседналостта, за преференция и всичко, свързано с това, което приехме\". \"В живота е така - понякога трябва да направиш крачка назад, за да направиш после две напред\", заключи Цветанов. \"Никога не сме били в тайна коалиция с ДПС, но по някои теми сме получавали подкрепа и не сме го отричали\", призна и вицепремиерът Томислав Дончев. Премиерът Бойко Борисов прехвърли отговорността на ПГ на ГЕРБ за последните поправки в Изборния кодекс. \"Оставил съм парламентарната група да ги решава тези въпроси. Аз съм се явявал на избори по всякакви кодекси и всякакви закони. Нали това искате - да не им се бъркаме в работата. Аз си върша моята работа, парламентът си решава техните проблеми\", заяви Борисов от Мюнхен.", "date": "2019.02.18", "title": "Цветанов призна, че управлението зависи от ДПС"}
{"url": "https://duma.bg/ivelin-nikolov-be-izbran-za-glaven-redaktor-na-duma-n185607", "text": "Националният съвет на БСП избра Ивелин Николов за главен редактор на ДУМА. По-рано в зала бе предложено едномесечно удължаване на процедурата за ръководител на вестника, но мнозинството отхвърли подобен вариант. Така във финалната надпревара останаха Николов и Таня Джаджева. И двамата кандидати бяха подготвили концепции, в които се набляга на качествена журналистика, анализи и публицистика. Николов подчерта, че ДУМА ще остане левият вестник, който ще отстоява важните теми, а Джаджева допълни, че в изданието нямат място \"жълтото\" и личните нападки. В концепцията на главния редактор се подчертава, че вестникът ще бъде онази медия, която дава втория план \"върху съобщената от останалите набързо и безкритично новина от деня\". Вестникът не бива да бъде поставян в услуга или зависимост от олигархични кръгове, да се допуска намеса в редакционната политика, цената, обема и рубриките от страна на собственика, подчерта Николов. Новият главен редактор подчерта, че е важно и визуално вестникът да се отличава от жълтите издания, затова ще се търси оптимизиране на графиката и разпространението.", "date": "2019.02.18", "title": "Ивелин Николов бе избран за главен редактор на ДУМА"}
