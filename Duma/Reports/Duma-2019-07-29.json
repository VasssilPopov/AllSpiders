{"url": "https://duma.bg/sportat-po-televiziyata-dnes-n196812", "text": "по Диема спорт 18.45 Левски - Ботев Пд  21.00 Лудогорец - Витоша Б 21.00 Турнир във Вашингтон (мъже)", "date": "2019.07.29", "title": "Спортът по телевизията днес"}
{"url": "https://duma.bg/tsska-sf-iska-napadatel-na-inter-n196820", "text": "ЦСКА-Сф иска да вземе нападателя на Интер Джордже Пушкаш. Треньорът на италианския гранд Антонио Конте не желае да разчита на румънския национал, който се оглежда за нов отбор, съобщава \"Газета Спортурилор\". Миналия сезон 23-годишният Пушкаш игра за Палермо, където вкара 10 попадения за 30 срещи в Серия Б. А преди това той има няколко периода под наем в Бари, Беневенто и Новара. Интерес към румънеца проявява и руският гранд Спартак Москва. Футболистът има четири гола в осем мача за националния отбор на Румъния. Преди дни той се разписа при една от дузпите за \"нерадзурите\" при загубата от Ювентус в мач от приятелския турнир \"Интернешънъл чемпиънс къп\".", "date": "2019.07.29", "title": "ЦСКА-Сф иска нападател на Интер"}
{"url": "https://duma.bg/poslanik-i-prezident-v-tsentralata-na-bok-po-povod-lozana-2020-n196825", "text": "Председателят на БОК Стефка Костадинова прие Мюриел Берсе Коен, посланик на Швейцария у нас, в олимпийската ни централа. Мюриел Коен запозна председателя на БОК с подготовката на Лозана и областта за предстоящите Зимни младежки олимпийски игри през януари 2020 г. Костадинова изказа задоволство от сътрудничеството с организаторите, както и с Международния олимпийски комитет в процеса на подготовка за участие на българската делегация в младежките игрите. Обсъдени бяха възможности за сътрудничество между БОК и посолството за популяризиране на спорта сред младите. Гост на срещата бе Ненад Лалович, член на Изпълнителния комитет на МОК и президент на Световната централа по борба (UWW), който е в София по повод на световното първенство по борба за кадети. На срещата присъстваха генералният секретар на БОК Белчо Горанов и Цено Ценов, президент на Европейския съвет на UWW.", "date": "2019.07.29", "title": "Посланик и президент в централата на БОК по повод Лозана 2020"}
{"url": "https://duma.bg/pochina-vasil-metodiev-shpaydela-n196824", "text": "На 84 години ни напусна легендата Васил Методиев-Шпайдела. Незабравимият специалист ръководи Левски от 1983 до 1985 г., през 1987-1988 г. и през 1990-1991 г. Със \"сините\" е шампион през 1984, 1985 и 1988 г. и носител на купата през 1984 (включително и Купата на съветската армия) и 1991 г. В паметта на феновете Шпайдела си остава един от най-опитните треньори, с когото „сините“ постигат забележителен хеттрик през славния за тима сезон 1983/1984. Като играч се състезава за Академик Сф, Локо Сф и Добруджа. С Локо става шампион през 1964 г. Има 17 мача за националния отбор. Треньор е на Локо Сф от 1972 до 1974 г. и от 1977 до 1980 г., с който става шампион през 1978 г. и достига до 1/4-финал за Купата на УЕФА през 1980 г. Погребението ще бъде на 31 юли от 11.45 часа в църква \"Успение Богородично\" на пл. \"Ручей\" в кв. \"Белите брези\" в София.", "date": "2019.07.29", "title": "Почина Васил Методиев-Шпайдела"}
{"url": "https://duma.bg/mladite-sa-gotovi-da-promenyat-svoite-obshtini-n196794", "text": "Готовност да предложат решения на много от проблемите в родните си общини заявиха членовете на Младежкото обединение. След официалната част от събора Младежкото обединение проведе дискусия на тема \"Оставам в България! Променям своята община\". Председателят на МО в БСП Николай Бериевски обясни, че темата е продължение на миналогодишните дейности на младежите, които бяха под мотото \"Мисия оставам\". Тогава заедно с нашите другари от балканските държави обсъждахме проблемите, с които се сблъсква всеки един от нас, днес смело можем да заявим, че предлагаме решения, заяви той.  Бериевски отбеляза, че в платформата на БСП за предстоящите местни избори са заложени много от идеите за подобряване на живота в населените места. Като решения на някои от основните проблеми той посочи плановете за еднократна помощ на здравно и социално осигурени родители при раждане на второ и трето дете и на майките студентки, безплатните общински детски кухни и кухни за социално слаби, подкрепата за талантливи ученици чрез стипендии и годишни награди. \"Виждам тези избори като нашите избори. Под \"нашите\" имам предвид на младите. Горд съм от факта, че на преминалите досега събрания има изключително висок брой номинирани млади хора както за общински съветници, така и за кметове\", доволен е лидерът на МО. Според него това е ясен знак, че БСП се променя и подмладява. Вярвам, че всеки от нас ще даде всичко от себе си, заяви Бериевски. В дискусията се включи и Корнелия Нинова, която увери, че политиката на подмладяване в партията ще продължи. \"Спазваме един от основните принципи в нашата партия - приемственост между поколенията. Имаме нужда от вашата енергия, ентусиазъм и професионализъм\", добави тя. Според нея БСП е извадила напред млади кадри, които успешно са израснали и са показали управленски качества. Нинова посъветва присъстващите да се учат и от младите депутати, които са се превърнали в едни от най-ярките лица на парламентарната група. Идеите за младежката политика не бива да остават само на хартия, категорична бе Нинова. За амбициите си и предизвикателствата пред младите разказаха някои от членовете на МО, които са кандидати за кметове и общински съветници. Най-младата евродепутатка на БСП Цветелина Пенкова също се включи в дебата.", "date": "2019.07.29", "title": "Младите са готови да променят своите общини"}
{"url": "https://duma.bg/balgariya-e-v-top-5-na-evropa-kato-broy-klasirani-otbori-za-finalite-na-evropeysko-parvenstvo-do-12-i-14-g-n196821", "text": "Нов страхотен успех постигнаха националните отбори за момчета и момичета до 12 и 14 годишна възраст. По този начин за поредна година България показа, че е топ сила в детско-юношеския тенис, съобщиха от федерацията. През изминалата седмица родните таланти до 12 г. водени от треньорите Даниел Ангелов и Михаил Минчев се класираха за финалите на Европейските отборни купи. Преди това юношите до 14 г. спечелиха трето място във финалите на Европейската лятна купа в Мурсия и се класираха за участие на световното първенство. Така България класира три от четири възможни отбора за финали на Европейска купа. Само пет държави могат да се похвалят с такъв успех. Единствено Чехия има представители и на четирите финала. Освен България по три отбора класираха само Франция, Русия и Италия. Зад България остават много от традиционно най-силните страни в тениса като Великобритания, Германия и др. Момичетата до 12 г. в състав Йоана Константинова (TK \"Плевен-ПСК\", гр.Плевен), Росица Денчева (ТК \"Плевен 90\", гр.Плевен) и Ивона Савекова (ТК \"Локо 98\", гр.Пловдив) победиха Испания, Сърбия и Румъния за да се класират сред осемте най-добри отбора в Европа. В началото на годината нашите момичета спечелиха второ място на финалите на Европейската отборна зимна купа в Съндърланд (Великобритания). Момчетата до 12 г. в състав Александър Василев (ТК \"15:40\", гр.София), Йоан Найденов (ТК \"15:40\", гр.София) и Ивайло Симеонов (ТК \"Кристи\", гр.Дряново) елиминираха по пътя си към финалите отборите на Дания, Великобритания и Словения. Преди 20 дни националният ни отбор до 14 г. в състав Адрияно Дженев (ТК \"Хасково\", гр. Хасково), Виктор Марков (ТК \"Диана\", гр. София) и Илиян Радулов (ТК \"Тракия СКЛАТ\", гр. Пловдив) с треньор Алекс Мартински извоюва трето място в надпреварата на осемте най-силни отбора в Европа в тази възраст. Световното първенство, за което българските национали си осигуриха участие с успехите си, ще се проведе от 6 до 11 август в Простейов (Чехия). Така за осми пореден цикъл класирахме отбори на финалите на европейски първенства, което се случва за първи път в историята.България за четвърта поредна година класира отбор за финалите на световно първенство, което също се случва за първи път. През изминалата седмица Денислава Глушкова (ТК \"Дема\", гр.София) спечели бронзов медал на Европейското лично първенство за юноши и девойки до 16 г. в руската столица Москва. Освен третото място на Глушкова нашите представители завоюваха и две пети места. Пьотр Нестеров (ТК \"Черно море Елит\", гр.Варна) завърши пети в турнира на сингъл при юношите, а Нестеров и Иван Пенев (ТК \"Локо 98\", гр.Пловдив) спечелиха пето място в турнира по двойки. Добрата серия започна от 2016г. и можем да я свържем с появата на програмата 3Т, която е вече част от „Новите шампиони\". Този успех показва цялостната работа на федерацията. Добра планираност на международните турнири и добра подготовка на състезателите. През тази седмица националните отбори на България до 16 г. и 18 г. също ще участват на Европейски отборни зимни купи.", "date": "2019.07.29", "title": "България е в топ 5 на Европа, като брой класирани отбори за финалите на Европейско първенство до 12 и 14 г."}
{"url": "https://duma.bg/kmetovete-na-bsp-tragnaha-kam-pobedata-ot-buzludzha-n196797", "text": "Традиционният събор на Бузлуджа се превърна в своеобразно начало на предизборната кампания за редица кандидати за кметове от БСП. Под мотото \"Единни за България\" стотици автобуси от цялата страна заприиждаха още в ранните съботни часове. Знакови за левицата кметове с успешни мандати се радваха на засилен интерес. Градоначалниците на Троян, Гоце Делчев, Асеновград, Каварна, Павликени, Самоков и други градове обменяха идеи и опит, а в очакване да се качат до тях на сцената бяха и редица кандидати, номинирани за първи път за кметове от БСП. 18 от претендентите никога не са заемали длъжности в органите за местно самоуправление, заяви Александър Симов, който бе водещ на програмата. 96% от номинираните кандидати за кметове на общини са завършили поне едно висше образование, а мнозина от тях имат и втора специалност. \"Тук сме не от пресметливост, а за да градим история. Защото сме стъпили здраво на земята и знаем какво и как да го правим, знаем и можем да правим България още по-красива, истинска и добра. Защото в нас тупти едно истинско червено сърце. Тук сме, защото обичаме България. И всяка година идваме тук не по лъскави магистрали, а по пътеките на историята, на нашата истинска и неподправена\", заяви пред множеството кметът на Велики Преслав Александър Горчев. \"Днес до епичната Шипка и великата Бузлуджа сме отново заедно, водени от желанието да покажем един нов път. Заслужаваме го ние и нашите деца, майки и бащи, синове и внуци. Заслужава го България. Да оставим назад покрусата. Знаем, че БСП може и е честно тя да управлява. Ние сме на ход през есента! Да живее България и БСП\", каза Горчев, а в отговор получи мощни викове \"Победа\". Видимо притеснен и развълнуван, след него щафетата от сцената пое кандидатът за кмет на столичния район \"Триадица\" Александър Вачев. Приемам предизборната надпревара не просто като състезание на програми, а като мисия в полза на гражданите, заяви той. Преди кметовете обръщение към стотиците хиляди леви симпатизанти направиха символичните домакини чрез изказвания на народния представител от Старозагорски МИР Георги Гьоков и областния председател на БСП в Габрово Николай Григоров.  Събрали сме се тук, на историческата поляна, под връх Бузлуджа, за да защитим правата на всички българи, заяви Гьоков. Той отбеляза, че капиталът и неолиберализмът отново са в настъпление и голяма част от българите живеят на ръба на оцеляването, а 1,3 млн. пенсионери са под прага на бедността. Трябва да има партия като БСП, която да защитава техните интереси, убеден е социалистът.  \"Предстоят ни много битки. Шайката, която ръководи държавата ни в момента, трябва да бъде свалена. Първо ни предстои битката за местните избори. На тях ще се явим с достойни кандидати и уверени в победата! Надеждата на хората да бъдат най-после свалени ГЕРБ от власт е в нас, в нашите кандидати за кметове и за общински съветници. И ние сме длъжни да победим и да започнем битката за спасяването на България\", емоционален бе народният представител. Той прогнозира, че догодина поне половината от областните градове и по-малките общини ще са с кметове от БСП, а за 130-годишнината на партията Корнелия Нинова ще е министър-председател на България. \"БСП е единствената сила, която може да се изправи срещу мракобесието и пълзящата диктатура, които обхващат България. В тази битка ние не сме сами. На наша страна са историческата правда  и стотици хиляди честни българи, които ни вярват, които ще ни подкрепят и които ще ни последват. Нито те, нито историята ще ни простят, ако в този решителен момент се огънем, проявим слабост и себичност и не доведем тази битка докрай\", заяви Григоров. Преди официалната част по традиция бяха поднесени венци и цветя пред паметника на Хаджи Димитър, на барелефа на основоположниците на партията и на паметника на партизаните от Габровско-Севлиевския отряд. За доброто настроение на хилядите членове и симпатизанти на БСП се погрижиха оркестър \"Виво Монтана\", малчуганите от вокална група \"Щурчета\", Николина Чакърдъкова и Неврокопският танцов ансамбъл. Около 40 хил. души се събраха на историческата поляна според сметките на организаторите. Ден по-рано в Габрово се проведе национално съвещание, на което бе обсъдена платформата за местните избори. Оттам тръгна и традиционното велоизкачване за купа \"Бузлуджа\" до връх Шипка. Първенците в колоездачната надпревара бяха отличени от Корнелия Нинова, зам.-председателя на БСП Кирил Добрев и общинския лидер на социалистите в Габрово Здравко Кънчев. Паметта на загиналите за свободата на България отново бе почетена, а народният представител Кристина Сидорова произнесе кратко слово за признателност към опълченците и руските воини.", "date": "2019.07.29", "title": "Кметовете на БСП тръгнаха към победата от Бузлуджа"}
{"url": "https://duma.bg/nashiyat-dom-n196799", "text": "Спомняте ли си уроците по история, в които пишеше, че преди век партията ни е тръгнала напред и нагоре след победите си в местната власт? Така наречените комуни са първият пробив на марксистите в българската политика. И до днес в Самоков и в Дряново, и на много други места, се разказват спомени за управлението на комуната... От години БСП не е имала толкова конкретна  . С толкова наистина леви социалистически предложения. Повечето пари да остават за общините и хората, а не един ояден премиер да ги раздава от прозореца на мутренския си джип. Услугите в общините да се осигуряват от общински фирми, а не да се прехвърлят на частници, които днес ги правят от скъпи по-скъпи. Да се запази и възстановява общинската собственост и общините отново да строят жилища. Безплатни детски градини. Осигурени аптеки и лекари. Защита на малките магазинчета от големите търговски вериги. Съюзяване на малките общини, за да участват в европейски проекти. Твърд отказ здравеопазването и образованието да са стока и \"да се продават\". Оборване на трийсетгодишната лъжа, че общината и държавата са лоши стопани. За да станат общините нашият любим дом, БСП не трябва да забравя две неща: първо - трябва ни победа не само на местните, а и на парламентарни избори; второ - каквото сме обещали, да го изпълняваме.", "date": "2019.07.29", "title": "Нашият дом"}
{"url": "https://duma.bg/verstapen-specheli-haosa-v-germaniya-n196803", "text": "Макс Верстапен беше най-бърз в хаотичното Гран при на Германия във Формула 1. Холандският пилот на Ред Бул беше изключително съобразителен на мокрото трасе и извади огромен късмет за победата. Той изкова втори успех за сезона и общо седми в кариерата. На пистата \"Хокенхайм\" Макс спря хронометъра за 1:44:31:275 часа. Втори се нареди стартиралият последен Себастиан Фетел (Гер, Ферари) на 7,333 сек., а изненадващо последен на стълбицата се качи Даниил Квят (Рус, Торо Росо) на 8,305 сек. Световният шампион и абсолютен фаворит Люис Хамилтън (Вбр) за пръв път през сезона не влезе в точките. Пилотът на Мерцедес финишира 11-и на 19,776 сек. зад победителя. Заради мокрото трасе 5-кратният световен шампион се завъртя два пъти на пистата, като първият беше на влизане в бокса, като се удари в предпазната стена и счупи предното си крило. Инцидентът свари неподготвени механиците му, на които им трябваше към минута, докато сменят частта. Постоянно променящото се време пък предизвика множество завъртания за пилотите, както и доста отпадания. А колата за сигурност имаше доста работа.  Специалистите пък определят надпреварата като най-интересна а сезона, защото Мерцедес не успяха да доминират. \"Беше много трудно състезание за печелене и много трудно за взимане на правилните решения. Мисля, че успяхме да се справим и да не допуснем прекалено много грешки в тези тежки условия. Много съм щастлив от цялостното ни представяне в състезанието\", каза Верстапен след състезанието. \"Трудно можеше да се предположи какво следва в това състезание, беше и много дълго и в един момент си мислех, че никога няма да има край. Набрахме темпо, беше ни малко трудно да го направим, но е важно, че се опазихме от грешки\", обяви Фетел. \"Това е един от най-тежките уикенди които съм имал\", призна Хамилтън. Старт №12 е следващата неделя в Унгария. ", "date": "2019.07.29", "title": "Верстапен спечели хаоса в Германия"}
{"url": "https://duma.bg/desetki-hilyadi-poiskaha-pobedata-n196798", "text": "Историческата поляна под Бузлуджа отново събра десетки хиляди членове и симпатизанти на БСП и левицата. Със скандиране \"Победа!\" множеството посрещна опитни кметове и кандидати, които за първи път са отиват на избори. \"Днес сме заедно, за да покажем нов път. Заслужаваме го ние и нашите деца, майки и бащи, синове и внуци\", заяви кметът на Велики Преслав Александър Горчев. Гответе се, тук сме и идваме, предупреди управляващите Корнелия Нинова. БСП не се предава и не се продава, а продължаваме напред към изборната победа, заяви тя. БСП вече прие ден по-рано предизборната си платформа. Предвиждат се повече пари за населените места и създаване на общински предприятия. Безплатни детски градини, транспорт до всяко населено място, здравеопазване и образование са част от акцентите.", "date": "2019.07.29", "title": "Десетки хиляди поискаха победата"}
{"url": "https://duma.bg/korneliya-ninova-gotvete-se-tuk-sme-i-idvame-n196796", "text": "В емоционална реч от трибуната Корнелия Нинова опроверга поредните слухове, че БСП залязва. \"80 депутати са повече от 38, а 5 европейски депутати са повече от 4. И защото БСП е единствената партия, която е побеждавала ГЕРБ на избори, и Румен Радев е президент, а Илияна Йотова - вицепрезидент. И на това му казват \"отиват си\". Като гледаме това и като чувстваме емоцията, на нас ни изглежда като идване. Гответе се, тук сме и идваме\", заяви лидерът на социалистите, а множеството започна да скандира \"БСП, БСП\". \"Не можаха да ни купят с постове и пари, не можаха да ни счупят с натиск, лъжи, манипулации и измислици, но решиха да ни унищожат финансово, като ни спрат субсидията. Поставиха ни пред избор - да се предадем или да се продадем на олигархията. Горките, в главите на тези хора политиката е само алъш-вериш, бизнес и продажба. Те не знаят какво е Българска социалистическа партия - не се предаваме и не се продаваме. Има трети път за нас. Не се предаваме, не се продаваме, а продължаваме. Продължаваме с вярата, с която сте дошли тук\", заяви лидерът на БСП.  \"Истински сте, силни сте. Надявам се, заредени да тръгнем в новата си битка за местните избори. Идете във вашите общини и им кажете, че нашите кметове ще работят за това част от данъците, които плащаме, да остават при вас и да се използват във вашата община, за вашето благо, а не да остават в централния бюджет и той да ги разпределя от прозореца на джипа си на този, на когото е удобно. Кажете им, че там, където изберат кмет социалист, ще се запази общинското здравеопазване, ще има аптечно обслужване по малките населени места, ще има социални домове за бедните и пенсионерски клубове за пенсионерите, където да развиват своя социален живот. Освен нашите идеи ние имаме и нашите кандидати\", заяви Нинова. Тя подчерта, че за разлика от ГЕРБ БСП държи на своите успешни кметове и отново ще издигне хора, които имат зад гърба си по 3-4 мандата и са обичани и уважавани от своите съграждани. \"Ще имаме и много млади и нови кандидати. Подкрепете ги, нека всички работим за тях, за да има приемственост и обновление\", призова Нинова. \"Политиката вече не е дискусия в студията, тя се превръща в будителство, възрожденско будителство. Нашата задача е оттук да тръгнем по страната и да будим. Нека си припомним надписа на едно възрожденско читалище \"Помогни ми да те возвися\". Народе, помогни ни да спасим България. Единни за България!\", завърши речта си лидерът на БСП.", "date": "2019.07.29", "title": "Корнелия Нинова:  Гответе се, тук сме и идваме"}
{"url": "https://duma.bg/svlachishte-otnovo-zatrupa-patya-v-kresnenskoto-defile-n196789", "text": "Кално свлачище от 200 куб. метра затрупа главен път Е-79 в Кресненското дефиле и образува огромно задръстване от автомобили. Близо половин денонощие движението по международния път бе затруднено и се осъществяваше само в една лента. Свличането на земни маси в този участък се случва за трети път през последните 10 години. Последният пороен дъжд стовари върху пътя кал и пръст от дерето в Крупнишката планина. Срутището се е активизирало късно вечерта в събота откъм входа на дефилето от село Крупник. От 23.00 до 7.00 ч. сутринта пътят се разчистваше с фадроми.", "date": "2019.07.29", "title": "Свлачище отново затрупа пътя в Кресненското дефиле "}
{"url": "https://duma.bg/vitseprezidentat-poiska-fond-za-finansirane-na-uchilishtata-ni-v-chuzhbina-n196791", "text": "Целенасочени държавни политики за съхранение на българското самосъзнание и връщането на сънародниците ни у дома поиска вицепрезидентът Илияна Йотова по време на годишната среща на Асоциацията на българските училища в чужбина. Те са 346 в 40 държави. Вицепрезидентът предложи създаването на специален фонд за тези школа, който да позволява и регламентира частно финансиране при прозрачно изразходване на средствата. Йотова настоя и за цялостна система и приемственост в българското образование по света - от предучилищната възраст до университета. Вицепрезидентът подчерта и че българските училища в чужбина са мощното оръжие срещу асимилаторските политики на някои държави и срещу посегателствата върху историята.  В 12-ата годишна конференция на Асоциацията на българските училища в чужбина (АБУЧ) в Пловдив участваха и премиерът Бойко Борисов и министърът на образованието Красимир Вълчев. По време на форума стана ясно, че МОН започва програма за квалификация на учители в българските неделни училища в чужбина. Ще бъде създадена и програма за партньорство между училищата у нас и неделните школа. По време на форума стана ясно, че президентът Румен Радев планира национален форум за българите в чужбина, посветен на националното ни единение. ", "date": "2019.07.29", "title": "Вицепрезидентът поиска фонд за   финансиране на училищата ни в чужбина"}
{"url": "https://duma.bg/petima-zaginaha-v-katastrofi-za-den-n196790", "text": "Поне петима млади хора, включително и дете, загинаха в неделя при пътни катастрофи. Тежък инцидент с жертва и ранен затвори временно пътя Пазарджик - Пловдив при Мало Конаре. Катастрофата е станала малко преди 6 ч. сутринта в неделя на моста над река Луда Яна. 19-годишен шофьор на лек автомобил навлязъл в лентата за насрещно движение и ударил микробус, който се е преобърнал на пътя. От удара е починало 16-годишно момче от Ракитово, а ранена жена е откарана в болница. Два пътни инцидента със загинали станаха вчера сутринта и в София. 29-годишен шофьор загина, удряйки се в уличен стълб на бул. \"Сливница\". Малко по-късно в района на Владая 21-годишен перничанин загина на място, след като загубил управление над автомобила си и паднал в дере. Първоначалната версия и за двата инцидента е превишена скорост. Тежка катастрофа блокира и пътя Варна - Бургас в района на село Горица. Млада жена и дете са загинали след челен удар на лека кола с чуждестранна регистрация и камион. При инцидента има и тежко ранен.", "date": "2019.07.29", "title": "Петима загинаха в катастрофи за ден"}
{"url": "https://duma.bg/800-hilyadi-balgari-sa-s-diabet-300-hil-ot-tyah-ne-znayat-n196800", "text": "НЗОК плаща противодиабетни лекарства за 525 хил. здравно осигурени. Освен тях обаче има много хора, които плащат от джоба си лекарствата против захарен диабет тип 2. Близо 300 хил. българи научават за повишените стойности на кръвната си захар при случаен преглед или изследвания. Пресметнато е, че в Европа 38% от възрастното население са с недиагностициран диабет, съобщи проф. Цветалина Танкова, ръководител на Катедрата по ендокринология в МУ в София. В България този процент е 26, съобщи проф. Сабина Захариева, ръководител на Университетската болница по ендокринология \"Акад. Иван Пенчев\". Тя цитира данни от регистъра на болницата, според които с усложнения от захарната болест са над 163 пациенти. Въпреки това благодарение на иновативните терапии и обучението на пациентите около половината диабетици са с добър контрол, благодарение на който средната продължителност на живота сред хората с диабет тип 2 се е увеличила с 1 година и дори е с 6 месеца по-голяма, отколкото сред останалата част от населението. У нас работят около 500 ендокринолози, но голямата част от тях са съсредоточени в големите градове, а в същото време има региони без нито един ендокринолог.  Положителното у нас е, че хората имат много по-лесен достъп до специалист. Лекарите и пациентските организации настояват да бъде приета Национална диабетна програма, в която да се заложат мерки за повишаване на знанията и на пациентите, и на обществото за диабета и рисковите фактори за хроничните заболявания, както и за оптимизиране грижите за хората с диабет. Медиците са категорични, че това би спестило сериозен финансов ресурс на касата и би предотвратило епидемията от това неинфекциозно заболяване. Проф. Захариева припомни, че такива програми имат Индия, САЩ и Финландия и само след няколко години честотата на диабета в тях намаляла с 55 до 58%. В момента касата харчи около 550 млн. лв. годишно за лечение на диабет, като по 20% от тези пари отиват за извънболнично проследяване на пациентите - визити при личен лекар или специалист, изследвания, тест ленти и др.), и за медикаменти. Останалите 60% обаче отиват за хоспитализации и лечение на усложненията - сърдечносъдови, неврологични, бъбречни, очни, хирургични и др. Диабетът е основната причина за ослепяване, за хронична бъбречна недостатъчност, като по-голямата част от пациентите на хемодиализа са диабетици, както и втората по честота причина за ампутации на крайници. Новите терапии намаляват риска от развитие на диабетни инциденти в България с 333 до 465 случая за 6122 лекувани пациенти, а избегнатите разходи за НЗОК са между 305 и 510 хил. лв., коментира проф. Генка Петрова, ръководител на Катедрата по организация и икономика на фармацията в МУ в София. ", "date": "2019.07.29", "title": "800 хиляди българи са с диабет, 300 хил. от тях не знаят "}
{"url": "https://duma.bg/provokatsionni-poleti-na-sasht-nad-venetsuela-n196783", "text": "Разузнавателен самолет на САЩ навлезе без предупреждение в зоната на отговорност на венецуелските авиодиспечери, съобщи Стратегическото оперативно командване на венецуелската армия. Така самолетът е \"нарушил правилата за авиационна безопасност и международните споразумения\", твърди командването. На публикуваната от него схема се посочва, че самолетът EP-3E Aries II е навлязъл в зоната на отговорност на летището Майкетия, като не е отвръщал на опитите за свръзка с венецуелските диспечери.  Подобен инцидент се случил и на 20 юли, тогава разузнавателен самолет на САЩ наруши въздушното пространство на Венецуела, чиито самолети трябваше да излетят, за да го прихванат. Скоро след това американският самолет \"смени курса и напусна района\". На свой ред САЩ заявиха, че самолетът е изпълнявал задача \"в международното въздушно пространство над Карибско море\". От началото на годината военни самолети на САЩ са нахлували във въздушното пространство на страната и зоната за отговорност на авиодиспечерите й 75 пъти, твърди Каракас. Междувременно председателят на Конституционната асамблея на страната Дьосдадо Кабельо заяви на митинг в столицата, че страната е готова да води \"абсолютна война\" със САЩ. \"Ние сме готови (за война) още днес и обявяваме това без никакво високомерие. Ако те (САЩ) искат, абсолютната война (ще обедини) всички наши хора за защита на нашата родина и нашия свят\", заяви той. Политикът добави, че ако морските пехотинци на САЩ нахлуят във Венецуела, \"проблемът за тях ще бъде да я напуснат (живи)\". Миналата седмица Венецуела претърпя ново мащабно спиране на тока, властите окачествиха това като провокационна електромагнитна атака за увреждане на хидроенергийната система на страната.  Сегашното засилване на нестабилността и напрежението във и около страната съвпадна с провеждания на остров Барбадос трети кръг от преговорите между властта и опозицията. Външният министър Хорхе Ареас заяви пред руската агенция ТАСС, че на преговорите в Барбадос властите си поставят за задача да постигнат всеобхватни договорености за мирно съществуване и разрешаване на конфликта.  ", "date": "2019.07.29", "title": "Провокационни полети  на САЩ над Венецуела"}
{"url": "https://duma.bg/aktsiya-na-taneva-umartvete-prasetata-si-v-dvora-n196784", "text": "\"Ще вземем по-рестриктивни мерки за личните стопанства, там на практика нерегламентирано се отглеждат животни\", обяви земеделският министър Десислава Танева. От тази седмица започват преговори с хората с лични стопанства в 3-километровите зони около незасегнатите индустриални свинекомплекси. Целта е умъртвяване на животните по дворовете. Това стана ясно от интервю на министъра пред Нова телевизия. \"Ще поговорим с хората да си умъртвят животните. Чехия се справи с проблема заради това, че на територията на цялата страна освен дивите свине е унищожила личните стопанства веднага, за да не достигне заразата свинекомплексите\", каза Десислава Танева. Тя каза, че съжалява за предстоящите непопулярни мерки, но \"трябва да се направи това\". Позицията на министъра е, че България спазва стриктно европейските правила за справяне с африканската чума. Танева припомни мнението на експертите, че свинете в личните стопанства са един от основните рискове за разпространение на заразата.  Кризисният щаб в Добрич даде срок на стопаните на домашни прасета в двора до 5 август да ги заколят. След тази дата животните ще бъдат конфискувани и принудително умъртвени. Щабът обяви бедствено положение в областта заради опасната инфекция. Преди Добрич бедствено положение заради разпространението на чумата по свинете обявиха Русе, Плевен и Разград. Миналата седмица БАБХ обяви още едно индустриално огнище на чума в Русенско - свинекомплексът в Голямо Враново. 20 000 прасета и 2000 свине майки ще бъдат принудително умъртвени по хуманен начин. Свинекомплексът в Голямо Враново е един от най-големите производители на свинско месо в страната, като произвежда над сто вида трайни и малотрайни продукта от свинско месо. В района остава още един свинекомплекс, който също е сред големите в страната - Юделник.", "date": "2019.07.29", "title": "Акция на Танева:   Умъртвете прасетата си в двора"}
{"url": "https://duma.bg/sotsializmat-shte-e-nov-v-noviya-vek-n196795", "text": "Проф. Искра Баева и журналистката Къдринка Къдринова получиха на Бузлуджа тазгодишните награди на НС на БСП - \"Димитър Благоев\" и \"Георги Кирков-Майстора\". Социализмът днес не може да е такъв, какъвто е бил през миналия век, БСП трябва да намери пътищата към социализма на XXI век, каза проф. Баева пред множеството. Да се връщаме по-често към заветите на светлите умове на социалистическите идеи - за интернационализъм и международна солидарност на трудещите се, призова Къдринка Къдринова. В книгата си \"Политическа зоология\" Георги Кирков е описал политическото животно консерватор и дано никой ляв у нас не се асоциира с него, лявото е много по-обширно от БСП, единството е необходимо и трябва да се хвърлят мостове и да се търси диалог за това единство, каза тя.", "date": "2019.07.29", "title": "Социализмът ще е нов в новия век"}
{"url": "https://duma.bg/nov-opit-za-unishtozhavane-na-tyutyunevite-skladove-v-plovdiv-n196792", "text": "Пореден опит за унищожаване на Тютюневите складове в Пловдив бе направен в събота. Собственикът на паметника на културата опита да събори полуразрушените сгради с багери. За предстоящите действия обаче е сигнализиран министърът на културата Боил Банов, който по това време бил в Черна гора. Той пристигна на място, за да спре разрушаването, и категорично заяви, че това не може да стане, тъй като складът е част от ансамблов паметник на културата. Имало и предписание за запазване на част от фасадата на сградата с архитектурните елементи, както и инструкции за демонтаж и укрепване. Освен това за  събарянето липсвало подписано разрешение от кмета на града Иван Тотев. \"Спирам бутането емоционално, но ако трябва, ще го спра и физически. Ако никой не спре документално събарянето, ще го пазя на място цяла отпуска\", закани се Боил Банов. Той увери, че ще разговаря и с кмета Иван Тотев за спасяването на склада, както и за намеренията на местната власт да отнеме галерията на ул. \"Гладстон\" от Дружеството на пловдивските художници. \"Какво е мнението на кмета, на НИНКН, на кмета на район \"Централен\", колосално няма никакво значение. Аз съм този, който в момента е длъжен да опазва културното наследство, и го правя със сърце и съвест\", допълни още Банов. Малко по-късно от Министерството на културата потвърдиха официално, че събарянето на тютюневия склад в Пловдив се отлага до изясняване на обстоятелствата за неговото премахване и спазването на процедурите по Закона за устройство на територията и Закона за културното наследство. Според протоколи и съгласувателни документи в МК общинска комисия е издала предписание за запазване на част от фасадата на сградата с архитектурните елементи и инструкции за демонтаж и укрепване още през декември миналата година. При проверка на място експертите на културното ведомство са открили проблем в документацията и са сезирали за това РДНСК и общината. ", "date": "2019.07.29", "title": "Нов опит за унищожаване на  Тютюневите складове в Пловдив"}
{"url": "https://duma.bg/bankite-izdarzhaha-testa-n196785", "text": "БНБ излезе с официално съобщение, лъхащо на оптимизъм, че проверяваните български банки са издържали стрес теста на ЕЦБ, наложен заради желанието на България да влезе в чакалнята на еврозоната, и че банковата ни система е стабилна. Централната банка обеща също да предприеме \"последващи действия, свързани с по-нататъшно укрепване на капиталовата позиция на банките в строго съответствие с мандата на БНБ и съответната регулаторна рамка\". Конкретните действия обаче не са обявени. В края на 2018 г. ЕЦБ избра шест български банки - УниКредит Булбанк, Банка ДСК, ОББ, ПИБ, ЦКБ и Инвестбанк, в които назначи проверка на активите.  Оказа се, че банките бяха готови със съобщения и чакаха само обявяването на резултатите от Франкфурт. От УниКредит Булбанк, ОББ, ДСК и ЦКБ информацията бе в стил, че получената положителна оценка е заради консервативната им политика по отношение на кредитния риск. В същото време в съобщенията на ПИБ и Инвестбанк, за които проверката на активите разкри необходимост от засилване на капиталовите буфери, бе отчетена готовност за бързо набиране на необходимите средства.", "date": "2019.07.29", "title": "Банките издържаха теста"}
{"url": "https://duma.bg/zhalbi-spryaha-kontsesiyata-na-letishte-sofiya-n196786", "text": "Две жалби са постъпили срещу избора на консорциума \"Соф кънект\" за концесионер на летище София. В Комисията за защита на конкуренцията (КЗК) класирането е атакувано от \"Маг Оувърсийз Инвестмънт\" и консорциум \"Еърпортс де пари\". Обжалването е очаквано, тъй като предложението на \"Соф кънект\" не беше най-изгодното по някои от основните параметри. Френско-германският консорциум \"Соф кънект\" спечели надпреварата с оценка от 86.12 точки, като за техническото си предложение е получил максималните 100 точки. Публично отворената оферта на \"Соф кънект\" не издаваше с нищо, че именно то ще е предпочетеният кандидат. Консорциумът предложи годишно концесионно възнаграждение от 24,54 млн. евро (трето по размер), или 32% от размера на общите приходи от всички дейности за текущата година (второ по размер), и обеща най-малко инвестиции от всички кандидати - 608 млн. евро. Според транспортния министър Росен Желязков офертите и на петте кандидата са били много силни, като три от тях получиха максималните 100 точки за техническото си предложение. На второ място бе класиран френско-турският консорциум между \"Еърпортс Де Пари\" и \"ТАВ Хавалиманларъ Холдинг\" с 80,31 точки. Третата позиция бе отредена за \"Фрапорт България\" с 80,19 точки. На четвърто място е британско-китайският консорциум \"Витоша\" със 78,42 точки. Последното място бе за консорциум \"ССБ София Еърпорт\" с 66,15 точки.   Междувременно Желязков разпореди проверка на въздушните превозвачи, опериращи от и до България, за спазването на правата на пътниците при отмяна или закъснение на полет. Причината за това са зачестилите закъснения на полети.", "date": "2019.07.29", "title": "Жалби спряха концесията на летище София"}
{"url": "https://duma.bg/vlastta-harchi-po-25-mln-lv-na-den-za-obshtestveni-porachki-n196788", "text": "Рекордните над 25 млн. лв. дневно харчи държавата за обществени поръчки от началото на годината до 27 юли. Това показват данните на Агенцията по обществените поръчки, цитирани от БНТ. Междувременно се запазва и тенденцията половината от всички жалби срещу процедури на държавната и местната власт да бъдат основателни. Друга една четвърт от поръчките се оказват незаконни впоследствие. През 2019 г. държавната и местната власт са сключили над 11 300 договора на обща стойност 5,12 млрд. лв. На ден това означава, че държавата вече харчи рекордните за последните пет години 25 300 000 лв. От началото на годината до 27 юли са обявени общо 6601 поръчки, като 1/6 от тях се финансира с евросредства. Най-много пари тази година държавата отделя за строителство, следват доставките и услугите. Възложителите с най-много поръчки са общините. \"За никого не е тайна, че общините са основните бенефициенти по европейските програми, с тях те успяват да осигурят една част от своите средства за инфраструктура, екология, социални и културни дейности\", коментира Десислава Стойкова, юрисконсулт в Националното сдружение на общините. Проблем, с който все по-често се сблъска местната власт, остава обжалването. \"За съжаление, публична тайна е, че има фирми, които практикуват като бизнес, като спорт обжалването на обществените поръчки. Една жалба срещу обществена поръчка може да забави процеса в рамките на една година минимум\", каза Стойкова. Решение на този проблем така и не е открито към момента. Обжалванията не могат да отпаднат, защото в почти половината от случаите се оказват основателни. От началото на годината обжалваните обществени поръчки в Комисията за защита на конкуренцията са 624. От тях решение има в 452 случая. Близо 40% от процедурите са върнати за преразглеждане от възложителите, останалите жалби са се оказали неоснователни. И докато антимонополната комисия проверява обществените поръчки предварително и при сключване на договори, последващ контрол извърша Агенцията за държавната финансова инспекция. За първите две тримесечия на годината се е оказало, че поръчки на обща стойност 25 700 000 лв. са незаконни. Това са 1/4 от сключените и изпълнени вече договори. В част от случаите проверките се извършват много след приключване на процедурите и не може да бъдат наложени наказания. ", "date": "2019.07.29", "title": "Властта харчи по 25 млн. лв. на ден за обществени поръчки"}
{"url": "https://duma.bg/poveche-pari-za-mestnata-vlast-i-obshtinski-firmi-predlagat-sotsialistite-n196793", "text": "БСП е първата партия, която обяви платформата, с която ще се яви на местния вот. В нея е предвидено увеличение на средствата за общините и създаване на повече общински предприятия. Това стана ясно след националното съвещание на левицата в Габрово. Корнелия Нинова обясни, че се залага на реална децентрализация на общините. Предвижда се част от данъците върху доходите на хората, събрани по места, да остават в населените места. Правителството прехвърля на общините задължения, без да ги обезпечава финансово, а държавните средства се разпределят субективно - извън бюджета и по решение на един човек, обясни лидерът на БСП.  Социалистите ще се борят за запазване на общинската собственост и ще правят всичко възможно комуналните дейности да се изпълняват от общински дружества. По разчети на настоящи кметове подобен ход прави услугите по-евтини. В документа влизат и много от мерките, предвидени във \"Визия за България\". Набляга се на социалните пакети, обърнато е внимание на здравеопазването, подпомагането на млади семейства, строителството на общински жилища, разписана е програма за съхранение на културните ценности, музеите и читалищата. Безплатни детски градини, транспорт до всяко населено място, денонощни аптеки във всички градове, развитие на енергийната независимост чрез изграждане на интелигентни енергийни мрежи също са заложени в плановете на БСП за местната власт. Коалициите с ГЕРБ са единственото, за което БСП няма да отстъпи на предстоящите местни избори. Нинова обясни, че организациите по места сами ще решават от кого да търсят подкрепа, но това трябва да става само на базата на дейностите, залегнали в предизборната платформа на БСП.  В Казанлък местният Клуб за леви идеи \"Георги Кирков\" и сп. \"Ново време\" организираха дискусия \"Кои сме социалистите днес и какво предлагаме на България?\". Форумът гласува обръщение към членовете на БСП \"За идейното и организационното единство на партията\".", "date": "2019.07.29", "title": "Повече пари за местната власт и общински фирми предлагат социалистите"}
{"url": "https://duma.bg/drugiyat-tramp-n196777", "text": "Последните изявления на Доналд Тръмп няма как да не привлекат вниманието. Няма основания за вражда между САЩ и Русия, заяви в събота президентът на САЩ пред журналисти. По повод \"руската заплаха\", за която тръби Демократическата партия, той каза: \"Светът им се присмива (на демократите - бел.авт.). Но за съжаление, това е изключително лошо за нашата страна. Това е лошо за нашите отношения с другите страни, включително с Русия. Няма причини да не се разбираме с Русия. Няма причини да не се разбираме с другите страни.\" В Овалния кабинет Тръмп каза още, че не обвинява Турция за покупката на руските ракети С-400. \"Това е сложна ситуация... Аз не обвинявам Турция, защото има много обстоятелства и други проблеми, появили се по време на администрацията на Обама.\" В среща пък с 46 сенатори републиканци президентът настоял за по-мек подход към Турция заради \"своеволието\" й да купи С-400 и предпочитал да се договори с Реджеп Ердоган, вместо Анкара да бъде ударена със санкции.  Пак миналата седмица новият министър на отбраната Марк Еспер обяви, че страната му е готова за преговори с Иран без никакви условия и не желае допълнителна ескалация в Персийския залив. Едва ли Еспер си е позволил такова отношение без одобрението на началника си.      Това не са случайни думи или празни фрази, а нови политически сигнали, показващи към каква линия ще се придържа Тръмп до президентските избори догодина (ако не се случи нещо екстремално). Виждаме миролюбиви жестове или поне не поведение на политически ястреб. А това не е линията на \"дълбоката държава\". След доклада на спецпрокурора Робърт Мълър, че няма доказателства за сговор на Тръмп с Кремъл за изборите през 2016 г., президентът все по-открито се противопоставя на \"дълбоката държава\". Срещата му с Путин в Осака, споменатите му изявления се вписват в тази констатация. Но това не означава, че противникът му е туш. Това ще стане ясно през ноември 2020 г.", "date": "2019.07.29", "title": "Другият Тръмп"}
{"url": "https://duma.bg/za-kogo-i-kak-n196778", "text": "По данни на ресорната агенция държавата е постигнала своеобразен рекорд от началото на годината до края на юли, харчейки за обществени поръчки по 25 млн. лв. на ден. Ако повярваме на хвалбите на управляващите, че икономиката цъфти, значи има и пари за харчене. По-важният въпрос в случая обаче е не колко, а как и за какво се харчи народната пара. Освен това се запазва тенденцията половината от всички жалби срещу процедури на държавната и местната власт да са основателни. Друга една четвърт от поръчките се оказват незаконни. Цялостният контрол, свързан с обществените поръчки, се извърша от Агенцията за държавната финансова инспекция. По нейни данни за първите две тримесечия на годината поръчки на обща стойност 25 700 000 лева са незаконни. През юни миналата година корифеят по всичкология, вицепремиерът Томислав Дончев, обяви пред тогавашния еврокомисар по вътрешен пазар Елжбета Биенковска, че в рамките на една година ще тръгнат електронните обществени поръчки. Годината мина, но нищо подобно не се случи. Всепризната истина е, че именно обществените поръчки са най-пълноводният извор, от който блика корупцията. През последните години законът бе многократно променян, управляващите написаха и нов, но ситуацията не се промени особено. Хората си остават на мнението, че поръчки се печелят основно от фирми, близки до властта. По данни на ИПИ за десет години държавните структури са похарчили над 60 млрд. лв. чрез близо 200 хиляди обществени поръчки. Показателна за \"далаверата\" е високата концентрация на изпълнителите. 10% от изпълнителите на обществените поръчки (около 2 хиляди от общо 20 хиляди отделни изпълнители) са спечелили 71% (около 120 хиляди) от броя на подписаните обществени поръчки и 85% (около 53 млрд. лв.) от общата сума по всички договори. После се чудим защо не ни искат в Шенген и еврозоната.", "date": "2019.07.29", "title": "За кого и как"}
{"url": "https://duma.bg/parlamentat-sazdade-pretsedent-vav-vaorazhenite-sili-n196775", "text": "Вече върви наддаване и предстои да видим резултата. Може би при следващо предложение на депутати. Засега Народното събрание даде първи пример. По настояване на депутати от управляващото мнозинство то промени Закона за военното разузнаване в края на миналата седмица и за директор на служба \"Военна информация\" вече може да се назначава не само генерал или адмирал, но и цивилен. Все още промяната не е влязла в сила, защото конституционната процедура не е завършила. Т.е. не знаем реакцията на президента.  На първо четене бе гласувано само допълнението, предложено от Милен Михов и група депутати от ГЕРБ и ВМРО, с което се узаконява, че за директор на служба \"Военна информация\" в МО може да се назначава и цивилен служител. Между двете четения промените бяха разширени, за да се омекотят упреците, че целта на законодателното действие е политическа. Гласувано бе, че когато в 5-годишния си мандат директорът на службата навърши пределна възраст за военно звание, се освобождава от военна служба и продължава да изпълнява длъжността си до изтичане на срока, за който е назначен. Т.е. директор става офицер от резерва. Остана текстът, който регламентира, че и генералът директор на службата, и цивилният служител директор на службата ще се назначават и освобождават с указ на президента по предложение на Министерския съвет. Депутатите обаче записаха едно малко допълнение, че предложението в Министерския съвет се внася от министъра на отбраната. И тук следват въпросите. Първо, с какви мотиви една длъжност ще прераства от военна в цивилна, след като директорът й премине в резерва? Второ, доколко е логично военно разузнаване да се ръководи от цивилно лице? Трето, как така цивилен служител ще се назначава с указ на президента? Защо подобен статут не се даде и на други длъжности в рамките на Министерството на отбраната - например на главния инспектор или на постоянния секретар? Четвърто, защо трябва да пише в закона, че предложението за назначаване и освобождаване ще се внася в Министерския съвет от министъра на отбраната? Т.е. по закон това няма да може да направи премиерът например. Пето, коя ли ще бъде следващата длъжност във Въоръжените сили, която ще придобие този интересен статут - понякога военна, понякога цивилна, след като вече има прецедент? Шесто, къде остава перспективата за кариерно развитие на офицерите от службата? Тя може да бъде ликвидирана от назначаването на цивилен служител. И седмо, което е най-притеснителното, това намек за промяна на доверието към българското офицерство ли е? Може и така да се тълкува, след като в закона влиза хипотезата, че в един момент няма да има офицер, достоен за директор на военното разузнаване. Ако проблемът е в кадровия дефицит, нека да вдигнат пределната възраст за военно звание. Или ранга на службата, който сега е за бригаден генерал и не позволява назначаването на заместник с висше военно звание. Без това през април 2016 г. тогавашният президент я понижи от \"генерал-майор\" на \"бригаден генерал\". По всичко личи, че тази тема ще остане отворена. И най-вероятно пак ще има след време промяна на закона, както се случи през есента на 2015 г. А дотогава?", "date": "2019.07.29", "title": "Парламентът създаде прецедент   във Въоръжените сили"}
{"url": "https://duma.bg/titani-na-rusheneto-n196779", "text": "Титанична воля показа през почивните дни министърът на културата Боил Банов. С мощни гърди спря багерите и предотврати временно безвъзвратната загуба на паметник на културата - прочутите Тютюневи складове в Пловдив. Същите онези полуразрушени сгради, за чиято съдба слушаме от години, които хората бранеха с живи вериги с мисъл за обществената полза, не за частната. Уви, оказа се, че защитата на културното наследство не може да се осигури ни на държавно, ни на общинско ниво. Докато различни институции се боричкат кой за какво да отговаря по закон, кой каква заповед да издаде и кой да се скрие от отговорността, упадъкът продължава.  Колосалната сила, която демонстрира Банов онзи ден, и патетичните му закани да се бори за справедливост никакви ги нямаше в последните месеци. Има само пълна управленска немощ за справяне с един не толкова заплетен местен казус с национално значение. И този път видяхме само жалки оправдания за липсващи подписи, налични нареждания, объркани знаци, дефицит на синхрон между различни органи.  Общата безотговорност е прекрасно алиби за бездействието. Тактиката е банална, но ефективна - горещият картоф ще се подхвърля, докато въпросът се реши от само себе си. С други думи - докато изчезне причината за препирнята. А тя скоро ще изчезне под напора на дъжда, вятъра и слънцето. Та нали това е целта на бездействието. После на мястото на старината - 17 етажа бетон и стъкло. Щото те гуша пълнят за разлика от нея. И няма да са нужни никакви сценки с министерско тропане с краче и пъчене на гърди.  До пълния крах на илюзията, че можем да опазим историческото си наследство, има още време. Историята е далеч от края си. Може в следващия епизод да видим самия Бойко Борисов как брани емблематичните сгради, хванал пожарникарския маркуч, за да ги опази от нов пожар... ", "date": "2019.07.29", "title": "Титани на рушенето "}
{"url": "https://duma.bg/sofiyskata-opera-otkriva-sezona-s-kontsert-za-nikolay-gyaurov-n196770", "text": "Софийската опера и балет открива сезон 2019/2020 на 20 септември с тържествен галаконцерт, посветен на 90-годишнината от рождението на оперната легенда Николай Гяуров. В него ще участват български певци и световноизвестни артисти, които са били партньори на Николай Гяуров на големите сцени. Диригент ще бъде Елио Бонкомпани. Програмата е изградена от заглавия на оперни шедьоври, с които българският бас влиза в голямата изпълнителска традиция със своя индивидуален почерк. Избрани сцени от руската и италианската опера - \"Борис Годунов\", \"Хованщина\" от Мусоргски, \"Дон Карлос\" от Верди, \"Фауст\" от Гуно и други, в изпълнение на гостуващите и българските артисти изграждат сюжета на програмата. В него са вплетени и откъси със записи от изпълнения на Николай Гяуров.", "date": "2019.07.29", "title": "Софийската опера открива сезона с концерт за Николай Гяуров"}
{"url": "https://duma.bg/iran-otnovo-shte-proizvezhda-tezhka-voda-n196782", "text": "Ръководителят на Иранската организация за атомна енергия Али Акбар Салехи заяви пред депутати, че Иран възнамерява да възобнови дейностите си в ядрения реактор за тежка вода в Арак, предаде ISNA. Агенцията се позовава на думите на депутат, участвал в заседанието. Тежката вода може да бъде използвана в реактори за производство на плутоний - гориво, използвано в ядрените бойни глави. Иран спря през май да спазва някои от ангажиментите си, произтичащи от ядреното споразумение от 2015 г., след като САЩ едностранно се оттеглиха от него и наложиха отново санкции на ислямската република. Останалите страни по споразумението се опитват да го спасят, но това се оказва все по-трудна задача заради нарастващото напрежение между Вашингтон и Техеран през последните седмици. Вчера Великобритания, Франция, Германия, Русия и Китай трябваше да се срещнат с Иран във Виена да обсъдят как да бъде спасена сделката.", "date": "2019.07.29", "title": "Иран отново ще произвежда тежка вода"}
{"url": "https://duma.bg/morski-zapisi-napomnya-che-shtastieto-se-krie-v-malkite-neshta-n196771", "text": "\"Морски записи\" са уловените частици, мисли, образи, места и ситуации, които са полепнали по пръстите ми. Те разказват за пясък и сол, рибари и дракони, хазяйки и туристи, потъване и изплуване. \"Морски записи\" са леки и неангажиращи, но често вълнуващи и променливи. И ако им се доверите, поне за кратко \"Морски записи\" ще ви дадат познато чувство. Подобно на онова, което човек изпитва, когато гледа към хоризонта над морето след залез и усеща лекота и в същото време някаква странна мъдрост, без да има каквато и да е реална причина за това, разказва Антон Георгиев за своя авторски дебют. Историята на \"Морски записи\" (изд. ИК \"Хермес\") започва през лятото на 2018 г. във фейсбук, където Антон споделя кратки разкази, мисли и стихове с дъх на лято и море. Година по-късно страницата има почти 4000 последователи във фейсбук и инстаграм и идва ред уловените от автора частици, мисли, образи, места и ситуации да бъдат претворени в книга.  Нейните първи срещи с читателите ще бъдат край морския бряг. На 8 август Антон Георгиев ще гостува на традиционния \"Литературен четвъртък\" в книжарница \"Хермес\" във Варна. На 9 и 10 август премиерите ще продължат в Бургас и Созопол.", "date": "2019.07.29", "title": "\"Морски записи\" напомня, че щастието се крие в малките неща"}
{"url": "https://duma.bg/kratki-novini-n196780", "text": "Русия предложи на Украйна да удължи настоящия договор за транзит на газ за една година, който изтича на 31 декември 2019 г. Украйна се надява на дългосрочна сделка за 10 години, но това не е рентабилно за Русия, която ще уреди едногодишна сделка, така че да може да увеличи капацитета си и да пусне газопроводите \"Северен поток 2\" и \"Турски поток\". Няколко хиляди протестиращи се събраха в Букурещ, след като ръководителят на полицията в Румъния беше уволнен за убийството на 15-годишно момиче, което е направило три спешни повиквания, за да съобщи за собственото си отвличане, и е дало улики за местонахождението си. Те твърдят, че властите не са приели сериозно предупреждението и най-накрая са реагирали твърде късно, за да помогнат за спасяването на тийнейджърката. 65-годишен заподозрян е задържан, след като следователите, претърсващи дома и градината му, открили човешки останки и бижута на момичето.  Премиерът на Ирландия Лео Варадкар заяви, че ако Великобритания излезе от ЕС, без да има сключено споразумение между Лондон и Брюксел, това може да доведе до обединението на Ирландия, предава AFP. Коментарът му е направен, след като новият британски министър-председател Борис Джонсън изрази мнението, че текущата сделка за Брекзит е неприемлива, започвайки подготовка за напускане на съюза без договор за отношенията на двете страни след 31 октомври.  Талибаните заявиха, че няма да проведат преки преговори с афганистанското правителство, и отхвърлиха изявление на един висш министър за плановете за провеждане на такава среща през следващите две седмици. Сухаил Шахин, говорител на политическата служба на талибаните в Катар, заяви, че разговори с афганистанското правителство ще се проведат едва след сключване на споразумение със САЩ относно оттеглянето на техните сили.", "date": "2019.07.29", "title": "Кратки новини"}
{"url": "https://duma.bg/martina-apostolova-s-poredno-priznanie-za-rolyata-si-v-irina-n196772", "text": "Журито на 26-ия европейски кинофестивал в Палич, Сърбия, присъди почетен диплом - Special Mention, на актрисата Мартина Апостолова за нейната роля в дебютния филм на Надежда Косева \"Ирина\". Наградата бе връчена лично на актрисата, която беше специален гост на тазгодишното издание на фестивала. Отличието на Мартина е поредно признание за нейния талант, който бе отбелязан с награди от фестивалите във Варна, Варшава, Котбус, Тбилиси, Хонконг, Техеран, Бари и престижната актьорска номинация за руските награди \"East - West. Golden Arch\". Преди няколко дни Надя Косева спечели и наградата за режисура за филма \"Ирина\" на кинофестивал в Япония. Филмът тръгва на български екран на 25 октомври, припомня Светлана Дамянова от \"Арт фест\".", "date": "2019.07.29", "title": "Мартина Апостолова с поредно признание за ролята си в \"Ирина\""}
{"url": "https://duma.bg/van-der-lyube-ne-e-zapalil-rayhstaga-n196781", "text": "Наскоро открити показания от свидетел разкриват нови подробности около пожара в германския Райхстаг, случил се през 1933 г., предава \"Дойче веле\".  В петък германски вестник публикува писмени показания от 1955 г., открити в архива на съда в Хановер. Те са дадени от Ханс-Мартин Ленингс, бивш член на нацистката групировка Щурмабтайлунг (или SA). Според записаното в нощта на пожара Ленингс е закарал холандския комунист Маринус ван дер Любе до сградата на Райхстага. Ленингс разкрива, че когато пристигнали на мястото, усетили \"странна миризма на изгоряло, както и облаци дим, издигащи се от Райхстага\". Ако се вярва на показанията, по това време пожарът вече бил започнал. Ван дер Любе по-късно е обвинен в разпалването на пожара и екзекутиран, след като признава, че е извършил деянието сам с цел според неговите думи да обедини комунистите срещу фашизма. Освен него подсъдими са още четирима души, но те в крайна сметка биват оправдани, като сред тях е и Георги Димитров. Според показанието на Ленингс той и останалите от групата му, които са закарали Ван дер Любе до Райхстага, са били принудени да подпишат документ, в който декларират, че не знаят нищо за инцидента. Малко по-късно почти всички, станали свидетели на началния етап на пожара, били убити, а самият Ленингс бяга в Чехословакия.", "date": "2019.07.29", "title": "Ван дер Любе не е запалил Райхстага"}
{"url": "https://duma.bg/sasht-shte-ni-derat-ednostranno-za-f-16-n196776", "text": "Обсъждаме един изключително важен въпрос както от финансово-икономическа, така и от политическа и геостратегическа същност. Затова предлагам с аргументи, факти спокойно да обсъдим нашата позиция, която е да подкрепим ветото на президента на републиката поради следните причини. В първата минута искам да припомня заключенията на работния екип на българските военновъздушни сили.  Първо, тяхното заключение е, че възможните правни спорове между продавача и купувача се решават само по правото на Съединените американски щати, като всички възможни юридически разноски за в бъдеще ще бъдат за сметка на българската държава, вместо това да става по международното право, както е практиката на сключването на такива междудържавни договори. Второ, гаранционните условия и условията по рекламации са формулирани преимуществено за американската страна.  Третата констатация беше, че стандартните условия по договорите са определени едностранно и не подлежат на промяна по искане на българската страна.  Четвърто, че правителството на Щатите може едностранно да променя условията по договора.  Пето, собствеността на самолетите и въоръжението се прехвърлят на мястото на тяхното производство - Съединените щати, и ние поемаме всички разходи по тестването и тяхното доставяне в Република България.  Шесто, доставчикът - Съединените щати, се освобождава от всякаква юридическа отговорност, в това число неустойки по неизпълнение на клаузите от договорите.  Сега конкретни факти към това, което ви казах от работната група. Първо, по отношение на цената и условията на плащане. Цената, уважаеми колеги, е твърде висока поради две групи критерии.  Първи критерий. В сравнение с аналогични сделки през последните две години - Словакия закупува 14 самолета от същата модификация - Ф-16 Блок 70, с единична цена на пълния комплект въоръжение 128 млн. 571 хил. долара. Цената на българския самолет - неокомплектован, е 162 млн. 500 хил. долара. Което ще рече, че неокомплектованият български самолет струва с 34 млн. щатски долара повече от самолета, доставен от същата фирма, по същия тип договори на Словакия. Като пресметнем според разчетите и на американската страна, и цените на отделните артикули в четирите договора, които разглеждаме, цената на пълния комплект въоръжение на самолета отива към 200 млн. щатски долара. Ако сравним пълния комплект на Словакия и България - съответно 128 млн. 571 хил. щатски долара с 200 млн. щатски долара, самолетът на Словакия с пълното въоръжение, обучение на летците и технически персонал, уважаеми колеги, е по-евтин със 72 млн. щатски долара. Или общо, ако пресметнем за осем многоцелеви изтребителя,  По втория критерий. Ако сравним същата доставка, същия тип самолети, същата модификация за страна, не член на НАТО - втората сделка с Бахрейн от 2017 г., цената на един самолет е 146 млн. 578 хил. щатски долара. Т.е. България - страна членка на НАТО, лоялен партньор на Съединените американски щати, плаща 53 млн. щатски долара повече за същия самолет и същия комплект, сравнено с Бахрейн. Ако сравним по-модерния Ф-35 от Пето поколение с Ф-16 - направих проучване, в това число в списанието на \"Дифенс нюз\", издадено в Съединените американски щати, и информацията от Пентагона, и американското правителство, Ф-35 в момента се подготвя за серийно производство при цени за закупуване от военновъздушните сили на САЩ в три модификации между 97 и 122 млн. щатски долара. Тоест ние плащаме за самолет, развит базово от 70-те години - 200 млн. щатски долара за пакета Четвърто поколение. Пето поколение самолетът - между 79 и 122 млн. щатски долара, предстои да бъде пуснат в производство и по тези цени да бъде закупен от военновъздушните сили на САЩ. В сравнение с конкурентен модел от същия клас при конкурса, който беше закрит - не само според нас неправомерно от българското правителство, беше предложено от единия от конкурентите на американската фирма за 800 млн. щатски долара 10 изтребителя. Което ще рече, че като преизчислите цената на изтребител, се получава, че ние  от конкурент, произвеждащ същия клас изтребители в Европейския съюз. На следващо място преговарящият екип не е постигнал абсолютно никакви ценови отстъпки въпреки следните факти: Първи факт е, че този самолет не е наличен, той не е произведен - той е в конструкторска фаза, тоест купувачът - Република България, поема риск с огромна бюджетна инвестиция, тъй като военната продукция, в това число и авиониката, са скъпи продукти, високотехнологични, става дума за високотехнологична фирма. Тези продукти работят на границите на технологичните възможности. Рискът при военната продукция е много по-голям, отколкото при гражданската. Нашата страна финансира развойната дейност на \"Лодхиин Мартин\", която има годишен оборот, знаете ли колко? Проверих - малко над 50 млрд. щатски долара, а четирите основни доставчика общо имат оборот, който два пъти превишава брутния вътрешен продукт на България. Но не - за нас няма отстъпки заради това, че участваме в развойната дейност, която е рискова. На следващо място България в сравнение с друга страна - Словакия, е предоставила четири военни бази за съвместно ползване на двустранни договори не с НАТО, а със Съединените американски щати.  от друга държава. Някаква благодарност? Не! Ние плащаме по-висока цена, отколкото Словакия и Бахрейн. Така че никакви отстъпки не са направени, въпреки че заедно с нашите партньори - САЩ, наши военни подразделения участваха и участват в Ирак, в Афганистан за разлика от другата страна, но няма ценови отстъпки за България.  Икономически неизгодно за България е еднократното плащане - в момента към 2 млрд. 300 млн. лв., а всъщност с доокомплектуването на самолета - към 3 млрд. лв. Предварителното изплащане на такава огромна сума е проблем за страна като България, която е най-бедната в Европейския съюз. Проблем е, защото правителството трябваше да предложи актуализация на бюджета.  Второ, правителството трябваше да блокира - това е и военностратегически въпрос, модернизацията на военноморските сили и сухопътните сили на България. Нямайте никакви съмнения, че при тези огромни разходи, които предстоят при изграждането на инфраструктурата за нови самолети, фактически не виждам как финансово ще бъде осигурена модернизацията на българските сухопътни сили и българските военноморски сили? Освен това цената не е окончателна! При втория няколкочасов прочит на договорите отделих няколко часа да чета, защото възникнаха въпроси, които исках и за себе си, а и заради вас, колеги, да споделя и които съм счел, че са важни.  Първо, цената не е окончателна, защото в договора пише - прогнозна цена. Прогнозна цена означава, че цената, която сега е заявена, не е последна и в клаузите на договора много ясно, много коректно доставчикът е посочил, че той може без предупреждение да промени с 10% цените, считайте автоматично, колко са към момента - 230 млн. лв., без да се замисли. Няма доставчик, който няма да използва тази възможност.  Второ, в договора пише, че само с уведомяване, без съгласието на българската страна, може да се промени цената с повече от 10%.  В договора под прогнозна цена пише нещо интересно, което в началото не забелязах, но там пише: \"Начален депозит\". Обърнете внимание, че двете числа - началният депозит и прогнозната цена, са равни, което ще рече, че това е начален депозит, и на нас, българите, ни предстоят тежки времена. Този начален депозит ще бъде допълван с допълнителни средства. Договорите са изцяло в интерес на купувача. Цитирам договорите: \"Договорите не са секретни, те не са строго секретни - те са класифицирани и не могат да бъдат публикувани в \"Държавен вестник\".\"  Правя ви тази услуга - само ще ви цитирам две-три клаузи от договора, които са смразяващи, не само според мен. Слушайте: \"Купувачът се задължава да освободи от отговорност за вреди правителството на Съединените американски щати, неговите агенти, служители и работници за всякакъв вид загуби или задължения както при закононарушения, така и по договор, които могат да възникнат във връзка с настоящото споразумение, поради нараняване или смърт на персонала на купувача или трети лица. Имуществото, или изделията, закупени от купувача, по силата на настоящото LOA споразумение, нараняване.\" Второ, \"4.4. - купувачът се съгласява на следното: \"4.4.1. Да заплати на правителството на Съединените американски щати общата стойност на изделията, дори ако цената надхвърля прогнозните суми по настоящото LOA\", пише го в договора.  Гаранции - шеста точка и в четирите договора.  \"6.1. Правителството на Съединените американски щати не обезпечава и не предоставя гаранция за което и да е от изделията, продадени по-силата на настоящото споразумение, освен предвиденото в подточка 6.1.1., което е гарантиране на правата на собственост\" -  никакви самолети, никакви двигатели, никакви ракети, никакви авиобомби.  Уреждане на спорове - 7.1., цитирам: \"Този LOA се подчинява на законодателството и нормативната уредба на САЩ, включително законодателството в частта на обществените поръчки на Съединените американски щати.\" Да отворя една скоба - тук някой се опитваше да внушава и да лъже, че военната продукция не се продава по обществени поръчки. Дами и господа, и за най-богатите страни по света, особено за САЩ, игла не се купува от Пентагона без обществена поръчка за разлика от България.  \"7.2. Правителството на Съединените американски щати и купувачът се съгласяват да уреждат всяко разногласие, възникнало във връзка с настоящото LOA\", обърнете внимание - \"чрез консултации между правителството на САЩ и купувача и не могат да отнасят за уреждане на такива спорове до Международен трибунал\". Тук има грешка в превода, проверих и с прависти - това не е Международният трибунал, а е Международен арбитраж, тоест ние тук сме се подписали, че ако възникват различия, нямаме право никъде да се оплакваме. Не са споменали само за арменския поп, там ние бихме могли да се обърнем за помощ.  Освен това, като казах, че не поемат никакви гаранции, погледнете отговорите на Министерството на отбраната на мотивите на господин президента. И на последната страница, едно от последните изречения, внимавайте, колеги, пише, че гаранцията, която я няма в договора, но на \"Локхиид Мартин\" към американското правителство за самолетите, които купуваме, е шест месеца! По закон в България според Българския държавен стандарт, погледнах вкъщи - кафеварка като си купиш, гаранцията е 12 месеца, компютър - 24-36 месеца. Самолет за 200 млн. щатски долара, платени от българския народ, е с шест месеца гаранция на \"Локхиид Мартин\" към американското правителство. Ами, дами и господа, нали получаваме собствеността в Съединените щати?!  Целият период на летците - на обучение на персонала, летенето на самолетите, ще влиза в гаранцията от шест месеца. Тук на практика ще кацнат самолети без никаква гаранция. Гаранцията ще отлети като щъркелите наесен към египетските пирамиди и ние оставаме с платени 2 млрд. 300 млн. лв.,  Това са подписали нашите представители! Обърнете внимание, Споразумението за индустриално сътрудничество е силно развеселяващо, ако се прочете. Там има един дълъг списък какво може да направи продавачът, как да ни помогне да продаваме оръжия, но къде, как, какви оръжия - няма никакви ангажименти.  Цитирам договора: \"Ограничаване на отговорността\". Първо, 5.3.1 цитирам \"Министерството на икономиката\" (шум и реплики) - това е може би най-важната част на нашето заседание, моля ви за една минута да изслушаме какво пише в този договор, \"Министерството на икономиката безвъзвратно се отказва от всякакви претенции или защита, основани на суверенния имунитет или държавни действия и няма да предявява претенции или защита в арбитраж, или производство за принудително изпълнение на арбитражно решение\". Това е изумително?! Три пъти го четох, не можах да повярвам. Български министър, представител на българското правителство тук се е отказал от национален суверенитет?! Тук пише, че  и нямаме право да гъкнем по този договор. (Реплики.) Договорът е за индустриално сътрудничество - петият договор.  Накрая възниква въпросът... Ще ви обясня защо е по темата - защото е условие на сделката. Другите страни и народи, когато купуват изтребители, те сключват договори за офсет - или за реално индустриално сътрудничество, а тук сътрудничеството не е реално.  Накрая кой е подписал договорите? Това беше нещо, което също е изумително. От българска страна договорите са подписани, както следва, на най-високо ниво от двама министри - министър на отбраната и вицепремиер и министър на икономиката. Знаете ли кой е подписал договора от другата страна, двата основни договора по доставки? Подписал го е Дуейн Лонг, началник на отдел в Агенцията за чуждестранна военна помощ. Началник на отдел! Не е шефът на агенцията, не е заместник-шефът на агенцията?! Началник на отделче е подписал с българския вицепремиер договорите! Какъв междуправителствен договор?! Няма го министърът на отбраната на Съединените щати или на финансите, или на каквото и да било; няма заместник-министър; няма шеф на управление. Тук няма никой! Вие питахте ли тези хора дали имат официално пълномощно от правителството на САЩ? Редно ли е една държава да подписва договори, нашият вицепремиер с кого? С шофьора на рейса на Пентагона! Приятен ден!", "date": "2019.07.29", "title": "САЩ ще ни дерат едностранно за Ф-16 "}
{"url": "https://duma.bg/stseni-kartini-ot-operi-na-vagner-v-magura-n196773", "text": "Заедно със спектаклите, които се провеждат в първия двор на крепостта \"Белоградчишки скали\", Софийската опера предлага специално културно събитие - посещение на пещерата Магура за необикновения спектакъл-пърфоманс в три части \"Вагнер Магура: Богове, Великани, Джуджета и Валкюри\". Той продължава един час и двайсет минути. Първата част е на входа на пещерата. Втората е в концертната зала на пещерата с продължение по пътя към изхода, със сцени-картини от опери на Вагнер, между които фрагмент от \"Пещерата на Венера\". Третата част завършва с \"Ездата на валкюрите\" на изхода на пещерата Магура. Очакват се, както на предишните фестивали, и много гости не само от страната, но и от чужбина, споделят от Софийската опера и балет. Представленията в пещерата Магура продължават на 31 юли, 1, 2, 3 и 4 август от 11 ч. Софийската опера избра пещерата Магура за заключителното си представление, защото тя крие голямо богатство. В нея се намира най-голямото находище на скални рисунки в Европа. А в дълбините й се произвежда единственото у нас шампанизирано вино, което отлежава 3 години при естествени условия. Разположена е в Северозападна  България, на 20 км от Белоградчик, близо до с. Рабиша. Магура крие още една изненада за своите посетители. В царството й се намира най-големият сталагмит, открит у нас - Падналият бор, с дължина 11 м. Подземието на пещерата ще ни върне с 15 млн. години назад. Множеството колосални зали представляват своеобразен музей с фантастични варовикови форми. Най-впечатляващите, наред с Падналия бор, са Големият сталактон, Тополата, Малкият и Големият брат, Гъбата, Тронът и Вкаменената гора, допълват организаторите. Фестивалната програма на \"Опера на върховете 2019 - Белоградчишки скали\" ще завърши с четири спектакъла на популярния мюзикъл \"Мама миа\" по музика и текст на Бени Андершон и Бьорн Улвеус. Представленията са на 1, 2, 3 и 4 август от 20 ч.", "date": "2019.07.29", "title": "Сцени-картини от опери на Вагнер в Магура"}
{"url": "https://duma.bg/datata-n196774", "text": "1014 - АРМИЯТА НА САМУИЛ Е ПОБЕДЕНА ПРИ С. КЛЮЧ. Византийският император Василий II, получил прозвището Българоубиец, пленява 15 хил. български войници. Те са ослепени и на всеки 100 е оставен един с едно здраво око. Гледката на ослепената край Беласица армия поразила цар Самуил и довела до преждевременната му смърт на 6 октомври с.г. Четири години по-късно идва и краят на Първото българско царство. 1890 - УМИРА ВИНСЕНТ ВАН ГОГ, ХОЛАНДСКИ ХУДОЖНИК (Р. 1853 Г.). Смятан от мнозина за един от най-великите художници в историята на европейското изкуство. Представител на постимпресионизма. Автор е на около 900 картини и 1100 рисунки. Самоубива се едва на 37 г. Приживе не е особено известен, славата му се разнася посмъртно. Една от най-известните му картини е \"Слънчогледите\" (на снимката). 1917 - УМИРА ИВАН КОЛЕВ, ГЕНЕРАЛ-ЛЕЙТЕНАНТ (Р. 1863 Г.). Известен като бащата на българската конница. Участник в Сръбско-българската, Балканските и Първата световна война. Под негово ръководство 1-ва кавалерийска дивизия освобождава цяла Добруджа по време на Първата световна война. 1925 - ИЗБУХВА БУНТ НА ПОЛИТЗАТВОРНИЦИТЕ ОТ ОСТРОВ \"СВЕТА АНАСТАСИЯ\". Ръководител на бунта и бягството е Теохар Бакърджиев. Участват затворените на острова след априлските събития през 1925 г. комунисти, земеделци и безпартийни антифашисти. Затворниците се прехвърлят с лодка на отсрещния бряг и поемат към турската граница. От Турция със съдействието на съветското консулство в Цариград заминават за Съветския съюз. 1946 - НАЧАЛО НА ПАРИЖКАТА МИРНА КОНФЕРЕНЦИЯ. Продължава до 15 октомври с.г. Разглежда проектите на мирните договори, разработени от Съвета на министрите на външните работи на страните от антифашистката коалиция - победителка във Втората световна война, с бившите съюзници на Германия в Европа - България, Италия, Румъния, Унгария и Финландия. Участват 21 държави (на снимката - българската делегация). С помощта на съветската делегация България получава далеч по-добър договор от тези, наложени й след поражението й в Междусъюзническата война (1913) и Първата световна война (1914-1918). 1995 - УМИРА ГЕОРГИ ПАВЛОВ (ПАВЛЕТО), ХУДОЖНИК И ХУДОЖЕСТВЕН КРИТИК (Р. 1913 Г.). Завършва живопис при проф. Борис Митов в ДХА 1940 г. Творчеството му е основно в областта на пейзажа, градския пейзаж, портрета и интериора. Сътрудничи на вестници и списания със свои илюстрации. Автор е на монографии за български художници, сред които Теню Пиндарев, Кирил Цонев, Георги Попов. 2005 - АСТРОНОМИ ОБЯВЯВАТ ОТКРИВАНЕТО НА ПЛАНЕТАТА ЕРИДА. Това е най-голямата планета джудже и деветото по големина тяло в Слънчевата система. Ерида прави пълна обиколка около Слънцето за 557 земни години.", "date": "2019.07.29", "title": "Датата"}
{"url": "https://duma.bg/stopankite-na-kotki-sa-nay-dobrite-saprugi-n196767", "text": "Стопанките на котки са страхотни хора, които всъщност са способни да дарят цялата си любов и всеотдайност на един мъж, и от тях стават най-добрите съпруги след това, сочат резултатите от ново проучване. Изследването цели да потвърди или развенчае особената стигма, която витае около жените, които живеят с мъркащите си любимци. Говори се, че ако представителка на нежния пол е необвързана дълго време, със сигурност ще остарее с десетте си котки някой ден. Хората смятат, че тези дами са толкова неспособни да създадат връзка с мъж, че предпочитат да живеят в дом, пълен с котки, отколкото да ходят по срещи. Господата пък се плашат от странностите на такива жени. Дамите, които отглеждат котки или просто ги обожават, обикновено са с огромни сърца. Те имат толкова много любов за раздаване, че обикновено една котка не им стига, затова гледат по няколко. Любителките на котки знаят добре колко е важно да не задушават партньора си. Досущ като своите мъркащи любимци, които ще те одраскат, без да се замислят, ако навлезеш прекалено в личното им пространство, така и техните стопанки знаят колко важен е персоналният свят и дават свобода на своите партньори. Ако търсите дама, която не се страхува от дългосрочно обвързване, жените, обичащи и гледащи котки, са много подходящи. Те знаят добре какво щастие може да донесе стабилността в отношенията и плановете, които една двойка обикновено прави заедно.", "date": "2019.07.29", "title": "Стопанките на котки са най-добрите съпруги"}
{"url": "https://duma.bg/student-s-kolelo-mina-prez-7-darzhavi-za-24-chasa-n196764", "text": "Унгарски студент успя с колелото си да посети 7 държави за 24 часа и така бе вписан в Книгата с рекордите на Гинес, съобщи агенция ЮПИ. Давид Ковари, подготвящ магистърската си степен в университета в Будапеща, дълго планирал оптималния маршрут. Така той успял да мине през Полша, Чехия, Словакия, Австрия, Унгария, Словения и Хърватия само чрез една отсечка от 500 километра. Успеха си студентът дължи на факта, че благодарение на старателното проучване на трасето използвал предимно първокласни пътища с нисък наклон, които му позволили да развие висока скорост на велосипеда си. Предишният рекорд за най-много страни, посетени с помощта на колело за денонощие, принадлежеше на германеца Михаел Мол, който прекоси границите на 6 държави.", "date": "2019.07.29", "title": "Студент с колело мина през 7 държави за 24 часа"}
{"url": "https://duma.bg/striyt-art-vilidzh-festival-pak-prevzema-staro-zhelezare-n196765", "text": "В хисарското село Старо Железаре бе дадено началото на петото издание на Стрийт арт вилидж фестивал. Проявата ще превземе мястото до 31 август под наслов \"Да живее новият прекрасен селски свят! Селото на слънцето - футуристична утопия и манифест за красиво бъдеще\". Проектът е част от програмата на Пловдив - Европейска столица на културата 2019, и се осъществява с подкрепата на кмета на полския град Познан. Събитието тази година ще мине под знака на утопията, мечтите за по-добро бъдеще, копнежа по миналото, поддържан от футуристичния манифест на красивото бъдеще, бунт срещу диктатурата на времето, физиологията и биологията, срещу безмилостния звяр на икономиката, географията, демографията и политиката. Артисти, модератори и продуценти са семейство художници - Катаржина и Венцислав Пирянкови. Изпълнители на арт проекта са ученици от училището по изкуствата на Венци и Университета по изкуства в Познан - Анна Косик, Агнешка Гжемска, Антони Хоровски, Юлия Клодзинска, София Горончняк, Станислав Корицки, Лидия Физек, Любослав Пирянков.", "date": "2019.07.29", "title": "Стрийт арт вилидж фестивал пак превзема Старо Железаре"}
{"url": "https://duma.bg/premahnaha-1509-stranitsi-i-294-profila-vav-feysbuk-n196766", "text": "Общо 294 профила и 1509 страници бяха премахнати от \"Фейсбук\". Засегнатите са от четири държави - Русия, Украйна, Тайланд и Хондурас. Акцията е пореден ход срещу \"координирано неавтентично поведение\", съобщиха от компанията. Свалянето на страници, групи и профили е заради тяхно поведение, а не е свързано със съдържанието, което са публикували, уточниха от екипа на социалната мрежа. \"Фейсбук\" предприема наказателни мерки срещу подобни акаунти в световен мащаб, след като стана обект на критики, че не е разработила инструменти достатъчно бързо, за да се бори с екстремистко съдържание и пропагандни операции. \"Във всеки от случаите хората зад тази дейност са били в координация един с друг и са използвали фалшиви профили, за да се представят подвеждащо\", посочи Натаниъл Глайчър - ръководител на отдела по киберсигурност, в електронно писмо до Ройтерс.", "date": "2019.07.29", "title": "Премахнаха 1509 страници и 294 профила във фейсбук"}
{"url": "https://duma.bg/grisho-razdava-avtografi-v-los-kabos-chaka-amerikanets-n196759", "text": "Григор Димитров (№53 в света) се оказа, че е сред най-търсените тенисисти в АТП 250 турнира в Лос Кабос. Още с пристигането си в Мексико българинът беше включен в дълга сесия за раздаване на автографи. Самото решение хасковлията да играе в тази надпревара е изненада, защото по същото време ще върви и АТП 500 турнир във Вашингтон. Гришо обаче вече два месеца няма победа, като е в серия от 4 поредни загуби. На старта в Лос Кабос той очаква американеца Стив Джонсън (№93). Досега двамата са спорили шест пъти, като Димитров има четири успеха. При победа нашият може да срещне втория поставен Гуидо Пея (Арж, №24). В четвъртината на българина са още Кристиян Гарин и Хуан Игнасио Лондеро. В потока на Димитров попадат Михаил Кукушкин, Дамир Джумхур и Диего Шварцман. В ранглистата Гришо ще падне днес с още 4 места до №57 с 952 т. Миналата седмица той започна разочароващо сезона на твърди кортове след загуба от Кевин Кинг (САЩ, №405) в Атланта.", "date": "2019.07.29", "title": "Гришо раздава автографи в Лос Кабос, чака американец "}
{"url": "https://duma.bg/rezultati-n196760", "text": "III кръг  Дунав - Царско село 3:1 1:0 Кавдански (25-авт.) 2:0 Лазаров (40) 3:0 Селеменев (49) 3:1 Антви (85); Черно море - Етър 1:1 1:0 Хантакиас (23) 1:1 Младенов (78); Арда - Берое 3:1 0:1 Йосипович (14) 1:1 Ховсепян (33) 3:1 Сам (89 и 90+3); снощи: Ботев Вр - Локо Пд; Славия - ЦСКА-Сф; днес, 18.45: Левски - Ботев Пд (Диема спорт); 21.00: Лудогорец - Витоша Б (Диема спорт).  1. Черно море 2 1 0 7:3 7  2. Лудогорец 2 0 0 6:2 6  3. Арда 1 2 0 3:1 5  4. Левски 1 1 0 4:1 4  5. Ботев Пд 1 1 0 3:1 4  6. Славия 1 0 1 5:5 3  7. Ботев Вр 1 0 1 3:3 3  8. Етър 0 3 0 3:3 3  9. Локо Пд 1 0 1 4:5 3 10. Берое 1 0 2 6:8 3 11. Дунав 1 0 2 5:8 3 12. ЦСКА-Сф 0 1 1 3:5 1 13. Царско село 0 1 2 1:5 1 14. Витоша Б 0 0 2 2:4 0 II кръг: Монтана - Нефтохимик 4:2 0:1 Парашкевов (7) 0:2 Петков (18) 2:2 Айтов (36 и 44) 3:2 Илиев (49) 4:2 Йорданов (60); Локо Сф - Лудогорец-2 2:0 1:0 Домич (56) 2:0 Георгиев (79); Поморие - Кариана 0:1 Халил (79); Струмска слава - Литекс 0:1 Капитанов (34); Спартак Вн - Хебър 0:2 0:1 Георгиев (30-д) 0:2 Пехливанов (58); Пирин - Ботев Гъл 2:2 1:0 Вълчанов (44) 1:1 Алексиев (51) 1:2 Ангелов (72) 2:2 Пушкаров (86); Спартак Пл - ЦСКА 1948 1:4 0:1 Гущеров (12) 0:2 Ивайлов (43) 0:3 Шопов (76) 0:4 Йосков (78) 1:4 Иванов (83); Локо ГО - Черноморец Бч 1:1 1:0 Карадайъ (22) 1:1 Попов (90). Верея - Септември - анулиран.  1. Литекс 2 0 0 6:0 6 2. ЦСКА 1948 2 0 0 6:1 6 3. Хебър 2 0 0 5:0 6 4. Монтана 1 1 0 5:3 4 5. Кариана 1 1 0 2:1 4 6. Нефтохимик 1 0 1 7:4 3 7. Септември 1 0 0 2:0 3 8. Локо Сф 1 0 1 2:2 3 9. Поморие 1 0 1 1:1 3 10. Ботев Гъл 0 2 0 4:4 2 11. Черноморец Бч 0 1 1 1:2 1 12. Локо ГО 0 1 1 1:6 1 13. Пирин 0 1 0 2:2 1 14. Лудогорец-2 0 1 1 2:4 1 15. Струмска слава 0 0 2 0:3 0 16. Спартак Пл 0 0 2 1:7 0 17. Спартак Вн 0 0 2 0:7 0 18. Верея - изваден III кръг: събота, 18.00: Кариана - Локо ГО; Хебър - Монтана; Ботев Гъл - Локо Сф; 19.30: Черноморец Бч - Струмска слава; 20.00: ЦСКА 1948 - Спартак Вн; неделя, 19.30: Нефтохимик - Поморие; понеделник, 18.30: Септември - Пирин (Диема спорт); 19.30: Лудогорец-2 - Спартак Пл. II квалификационен кръг Първи мачове: АЕК Ларнака (Кип)- Левски 3:0 1:0 Яну (66) 2:0 Руис (71) 3:0 Хевел (75) ЧК Миланов (Л-45); ЦСКА-Сф - Осиек (Хърв) 1:0 Евандро (53); Локо Пд - Спартак Търнава (Слвк) 2:0 Илиев (39-д и 61-д); Валур (Исл) - Лудогорец 1:1 1:0 Петри (11) 1:1 Анисе (90-2). Реваншите са 2 четвъртък. Футбол по Диема спорт 18.45 Левски - Ботев Пд  21.00 Лудогорец - Витоша Б по Макс спорт 1 Тенис 21.00 Турнир във Вашингтон (мъже)", "date": "2019.07.29", "title": "Резултати"}
{"url": "https://duma.bg/petrovich-potushava-skandal-v-tsska-sf-n196761", "text": "Треньорът на ЦСКА-Сф Люпко Петрович е потушил скандал с Денис Давидов. Руснакът е недоволствал бурно от факта, че остана резерва в реванша с Титоград (0:0) от първия квалификационен кръг на Лига Европа. Футболистът първо е захвърлил потника си на земята от яд, а след това в съблекалнята е бутнал с ръце бутилки с минерална вода. Заради непристойното си поведение той не само не игра срещу Черно море (1:3) и Осиек (1:0), но срещу хърватите даже не беше включен в групата от сръбския наставник. Давидов е бил глобен по вътрешния правилник, след което се извинил за постъпката си и започнал да тренира с пълни сили. Давидов пристигна през лятото като свободен агент на \"Армията\".", "date": "2019.07.29", "title": "Петрович потушава скандал в ЦСКА-Сф"}
{"url": "https://duma.bg/istoricheska-parva-pobeda-za-arda-n196762", "text": "Арда записа историческа първа победа в елитния футбол. Новакът обърна Берое с 3:1 в мач от III кръг и се изкачи на трето място. Срещата се игра на ст. \"Локомотив\" в Пловдив, защото ст. \"Дружба\" в Кърджали няма лиценз. А в герой се превърна белгиецът Илиша Сам (89 и 90+3). Другия гол наниза арменският национал Румян Ховсепян (33), а за заралии откри швейцарецът Зоран Йосипович (14). Ключово в мача беше изгонването на естонеца Никита Баранов, който пред 400 зрители получи червен картон още в 39-ата мин. \"Желая още от футболистите. Затова сме ги взели, за да бележат. Искаме всички да покажат още по-добро ниво. Този червен картон доста улесни нашия отбор, макар че през второто полувреме Берое имаше по-чистите положения. Не трябва да се лъжем, защото и късметът беше с нас. Работим всеки ден, за да можем още да се подобряваме\", каза треньорът Стамен Белчев. Той записа 4-ти успех в дуела с наставника на заралии Александър Томаш, който е надделявал над хасковлията само веднъж. \"Бесен съм. Футболът е игра на голове. Елементарни грешки. Не мога да ги опиша. Освен много работа трябва и късмет. И второто полувреме бяхме по-добрият отбор. Контролирахме мача, както искахме, но трябва да се отбележи гол. До гола нямам забележки, но оттам нататък не искам да коментирам. Не може да си водещ отбор, да надиграваш противника и да губиш. Вината може и да е в мен. Трябват ни победи. Трета година съм тук и много добре го осъзнавам. Допускаме ситуации без положения и ни вкарват гол\", каза Томаш.", "date": "2019.07.29", "title": "Историческа първа победа за Арда"}
{"url": "https://duma.bg/89-godishna-izkachi-vrah-kilimandzharo-n196763", "text": "Американката Ан Лоримър установи нов световен рекорд, изкачвайки връх Килиманджаро на 89-годишна възраст, съобщи телевизия ABC 15. \"Имаше момент, когато наистина бях обезпокоена, защото паднах малко преди изкачването... Имах силна бола встрани и не можех да дишам дълбоко. Боях се, че ако не получа достатъчно кислород, няма да мога да тръгна\", заяви Лоримър, след като се върна у дома. По думите й цялото пътуване в Африка и обратно, включително с изкачването й, е отнело 9 дни.", "date": "2019.07.29", "title": "89-годишна изкачи връх Килиманджаро"}
{"url": "https://duma.bg/balgarin-sas-srebro-za-gartsiya-n196758", "text": "Кристиян Голомеев спечели сребърен медал на 50 м свободен стил на Световното първенство по плуване в Гуанджу, Южна Корея. Той раздели второто място в най-бързата дисциплина с Бруно Фратус (Браз) с време от 21,45 сек. Златото грабна Кейлъб Дресъл (САЩ) с 21,04 секунди, като това е подобрен рекорд на световни. Медалът на Голомеев обаче отива за Гърция, след като той е израснал в южната ни съседка. 25-годишният нашенец е син на известния кроул плувец Цветан Голомеев, както и племенник на легендарния баскетболист Атанас Голомеев. На миналогодишното европейско Голомеев стана вицешампион с 21,44 сек. Постижение, което му донесе приза Спортист №2 на Гърция за 2018 г. Иначе в Гуанджу не мина без скандали. Тамаш Кендереши беше арестуван и разпитван заради сексуално посегателство срещу местна жена. Заради обвиненията 22-годишният унгарец няма право да напуска азиатската страна за период от 10 дни. Той отрича вината си. На 200 м бътерфлай Кендереши се нареди осми. Той победи нашия Антъни Иванов в преплуването, като го лиши от участие в големия финал. В Гуанджу Катинка Хошу стана първата жена в историята, която печели пет световни титли в една и съща дисциплина. Унгарката пак триумфира на 400 м съчетано с време 4:30,39 мин. Втора остана Шивен Йе (Кит) на 1,68 сек. Хошу е шампионка в дисциплината още от Хошу Рим 2009, Барселона 2013, Казан 2015 и Будапеща 2017. ", "date": "2019.07.29", "title": "Българин със сребро за Гърция "}
{"url": "https://duma.bg/elitat-na-svetovniya-reklamen-biznes-iznasya-lektsii-v-sofiya-n196768", "text": "Еквивалентът на \"Оскар\"-ите в света на комуникациите - \"Cannes Lions\", идва в София по покана на \"Noble Graphics\". Фестивалът, който преди месец събра на Френската ривиера лектори като режисьорa Алфонсо Куарон (\"Рома\"), носителя на \"Грами\" Джон Леджънд и тв продуцентa Шонда Раймс (\"Анатомията на Грей\"), гостува с образователните си програми в София. Първото издание на \"Noble Academy\" ще се състои на 25 и 26 октомври в Нов български университет. Билети се продават на преференциални цени до края на август. Местата са ограничени до 93.", "date": "2019.07.29", "title": "Елитът на световния рекламен бизнес изнася лекции в София"}
{"url": "https://duma.bg/traviata-igrayat-v-letniya-teatar-vav-varna-n196769", "text": "\"Травиата\" от Джузепе Верди е следващата постановка, която Варненската опера ще покаже на фестивала \"Опера в Летния театър 2019\" - на 2 август от 21 ч. Както е известно, либретото е на Франческо Мария Пиаве по романа на Александър Дюма-син \"Дамата с камелиите\". Диригент ще бъде Борислав Иванов. Режисьор и сценограф е Кузман Попов. Диригент на хора - Цветан Крумов. В главните роли ще се изявят Илина Михайлова, Иван Момиров и Венцеслав Анастасов. Участват оркестър, хор и балет на Държавната опера във Варна. ", "date": "2019.07.29", "title": "\"Травиата\" играят в Летния театър във Варна"}
{"url": "https://duma.bg/titla-za-lazarov-v-kazablanka-n196756", "text": "Александър Лазаров спечели титлата от турнира по тенис на червени кортове в Казабланка, Мароко ($15 000). На финала водачът в схемата се наложи над втория Жордан Кореа (Браз) с 6:4, 7:5 за 101 мин. За 21-годишния българин това е трета ITF купа на сингъл. За последно той триумфира преди година на турнир в Грузия. Срещу Кореа Лазаров имаше затруднения единствено в средата на втория сет, в който допусна два поредни пробива, което доведе резултата до 5:3 гейма. След това обаче българинът спечели четири поредни гейма и взе мача.", "date": "2019.07.29", "title": "Титла за Лазаров в Казабланка"}
{"url": "https://duma.bg/voleybolistite-ni-shesti-na-olimpiyskiya-festival-v-baku-n196755", "text": "Националният отбор на България завърши шести на Олимпийския европейки младежки фестивал в Баку. В мача за петото място воденият от Пламен Христов тим падна от Чехия с 0:3 гейма (-22, -21, -16). Седми останаха германците, наложили се над домакините с 3:1. Шампион е Италия, разгромила във финала Белгия с 3:0, а с бронза се окичи Русия, записала успех в малкия финал над Беларус с 3:1. В Баку българите спечелиха два медала - злато на Валентин Андреев на чук в атлетиката и сребро на джудистката Анастасия Балабан (44 кг). В класирането по медали сме на 23-то място. Най-напред е Русия с 66 отличия, пред Великобритания 27, Турция 25 и др.", "date": "2019.07.29", "title": "Волейболистите ни шести на Олимпийския фестивал в Баку"}
{"url": "https://duma.bg/programa-na-bstv-do-04082019-n196381", "text": "07.30 Музикален антракт 07.50 \"Местно време\" - Златарица 08.00 \"България се събужда\" с водещ Стоил Рошкев /избрано/ 10.00 ТВ пазар 10.15 \"Холивудски знаменитости\": Пиърс Броснан (п) 10.40 \"Безценната перла\", сериал, 62 еп. (п) 11.30 \"Общество и култура\" с водещ Иван Гранитски (п) 12.30 Новини 12.50 \"Местно време\" - Златарица (п) 13.00 ТВ пазар 13.15 \"Следобед с БСТВ\" с Елена Пенчукова /избрано/ 14.50 \"Местно време\" - Златарица (п) 15.00 ТВ пазар 15.15 \"Маша и Мечока\" - анимационен филм 15.25 \"Безценната перла\", сериал, 63 еп. 16.15 Киносалон БСТВ: \"Малкият остров\" (2014г.), Испания 18.00 \"Холивудски знаменитости\": Кристен Дънст 18.20 \"Червен картон\" - спортно предаване с Кирил Веселински /избрано/ 19.20 \"Местно време\" - Златарица (п) 19.30 Новини - централна емисия 20.00 \"Не се страхувай\" с водещ Васил Василев (избрано) 21.00 Киносалон БСТВ: \"Трите тополи на Плющиха\", Русия (1967 г.) 22.20 Документален филм 22.50 \"Местно време\" - Златарица (п) 23.00 Новини (п) 23.30 \"България се събужда\" с водещ Стоил Рошкев - избрано (п) 01.30 \"Гласове\" с водещ Явор Дачков (п) 02.30 \"Общество и култура\" с водещ Иван Гранитски (п) 03.30 \"Червен картон\"- спортно предаване с Кирил Веселински (п) 04.30 \"Следобед с БСТВ\" с Елена Пенчукова (п) 06.05 Музикален антракт 06.30 \"Не се страхувай\" с водещ Васил Василев (п) 07.30 Музикален антракт 07.50 \"Местно време\" - Поморие 08.00 \"България се събужда\" с водещ Стоил Рошкев /избрано/ 10.00 ТВ пазар 10.15 \"Холивудски знаменитости\": Кристен Дънст (п) 10.40 \"Безценната перла\", сериал, 63 еп. (п) 11.30 \"Червен картон\" - спортно предаване с Кирил Веселински (п) 12.30 Новини 12.50 \"Местно време\" - Поморие (п) 13.00 ТВ пазар 13.15 \"Следобед с БСТВ\" с Елена Пенчукова /избрано/ 14.50 \"Местно време\" - Поморие (п) 15.00 ТВ пазар 15.15 \"Маша и Мечока\" - анимационен филм 15.25 \"Безценната перла\", сериал, 64 еп. 16.15 Киносалон БСТВ: \"Трите тополи на Плющиха\", Русия (1967 г.), (п) 18.00 \"Холивудски знаменитости\": Кевин Костнър 18.20 \"Лява политика\" с Александър Симов (избрано) 19.20 \"Местно време\" - Поморие (п) 19.30 Новини - централна емисия 20.00 Киносалон БСТВ: \"Тихата планина\" (2014г.), Австрия/Италия 22.00 Документален филм 22.50 \"Местно време\" - Поморие (п) 23.00 Новини (п) 23.30 \"България се събужда\" с водещ Стоил Рошкев (п) 01.10 Документален филм 02.00 \"В обектива\" с водещ Валерия Касиян (п) 03.00 \"Дискусионен клуб\" с Велизар Енчев (п) 04.00 \"Местно време\" /обзорно/ (п) 05.00 \"Следобед с БСТВ\" с Елена Пенчукова (п) 06.30 \"Лява политика\" с Александър Симов (п) 07.30 Музикален антракт 07.50 \"Местно време\" - Каспичан 08.00 \"България се събужда\" с водещ Стоил Рошкев /избрано/ 09.40 Документален филм 10.00 ТВ пазар 10.15 \"Холивудски знаменитости\": Кевин Костнър (п) 10.40 \"Безценната перла\", сериал, 64 еп. (п) 11.30 \"Лява политика\" с Александър Симов (п) 12.30 Новини 12.50 \"Местно време\" - Каспичан (п) 13.00 ТВ пазар 13.15 \"Следобед с БСТВ\" с Елена Пенчукова /избрано/ 14.50 \"Местно време\" - Каспичан (п) 15.00 ТВ пазар 15.15 \"Маша и Мечока\" - анимационен филм 15.25 \"Безценната перла\", сериал, 65 еп. 16.15 Киносалон БСТВ: \"Тихата планина\" (2014г.), Австрия/Италия (п) 18.00 \"Холивудски знаменитости\": Рене Зелуегър 18.20 \"За историята - свободно\" с Александър Сивилов (избрано) 19.20 \"Местно време\" - Каспичан (п) 19.30 Новини - централна емисия 20.00 Киносалон БСТВ: \"Казанова вариации\" (2014г.), Франция/Австрия/Германия 22.00 Документален филм (п) 22.50 \"Местно време\" - Капичан (п) 23.00 Новини (п) 23.30 \"България се събужда\" с водещ Стоил Рошкев (п) 02.00 \"Не се страхувай\" с водещ Васил Василев (п) 03.00 \"Лява политика\" с водещ Александър Симов (п) 04.00 \"Червен картон\" - спортно предаване с Кирил Веселински (п) 05.00 \"Следобед с БСТВ\" с Елена Пенчукова (п) 06.30 \"За историята - свободно\" с Александър Сивилов (п) 07.30 Музикален антракт 07.50 \"Местно време\" - Айтос 08.00 \"България се събужда\" с водещ Стоил Рошкев /избрано/ 09.35 Документален филм 10.00 TВ пазар 10.15 \"Холивудски знаменитости\": Рене Зелуегър (п) 10.40 \"Безценната перла\", сериал, 65 еп. (п) 11.30 \"За историята - свободно\" с Александър Сивилов (п) 12.30 Новини 12.50 \"Местно време\" - Айтос (п) 13.00 ТВ пазар 13.15 \"Следобед с БСТВ\" с Елена Пенчукова /избрано/ 14.50 \"Местно време\" - Айтос (п) 15.00 ТВ пазар 15.15 \"Маша и Мечока\" - анимационен филм 15.25 \"Безценната перла\", сериал, 66 еп. 16.15 Киносалон БСТВ: \"Казанова вариации\" (2014г.), Франция/Австрия/Германия (п) 18.20 \"Студио Икономика\" с водещ Нора Стоичкова 19.20 \"Местно време\" - Айтос (п) 19.30 Новини - централна емисия 20.00 Киносалон БСТВ: \"Злато\" (2013г.), Германия 21.40 Документален филм 22.50 \"Местно време\" - Айтос (п) 23.00 Новини (п) 23.30 \"България се събужда\" с водещ Стоил Рошкев (п) 02.00 \"В обектива\" с водещ Валерия Касиян (п) 03.00 \"За историята - свободно\" с Александър Сивилов (п) 04.00 \"Лява политика\" с Александър Симов (п) 05.00 \"Следобед с БСТВ\" с Елена Пенчукова (п) 06.30 \"Студио Икономика\" с водещ Нора Стоичкова(п) 07.30 Музикален антракт 07.50 \"Местно време\" - Севлиево 08.00 \"България се събужда\" с водещ Стоил Рошкев /избрано/ 10.00 ТВ пазар 10.15 \"Хливудски знаменитости\": Кевин Костнър (п) 10.40 \"Безценната перла\", сериал, 66 еп. 11.30 \"Студио Икономика\" с водещ Нора Стоичкова (п) 12.30 Новини 12.50 \"Местно време\" - Севлиево (п) 13.00 ТВ пазар 13.15 \"Следобед с БСТВ\" с Елена Пенчукова /избрано/ 14.50 \"Местно време\" - Севлиево (п) 15.00 ТВ пазар 15.15 \"Маша и Мечока\" - анимационен филм 15.25 \"Безценната перла\", сериал, 67 еп. 16.15 Киносалон БСТВ: \"Злато\" (2013г.), Германия, (п) 18.00 \"Холивудски знаменитости\": Куин Латифа 18.20 \"В обектива\" с водещ Валерия Касиян 19.20 \"Местно време\" - Севлиево (п) 19.30 Новини - централна емисия 20.00 Киносалон БСТВ: \"Госпожица Юлия\" (2014г.), Норвегия/Великобритания/Ирландия 22.10 Музикален антракт 22.20 Документален филм 22.50 \"Местно време\" - Севлиево (п) 23.00 Новини (п) 23.30 \"България се събужда\" с водещ Стоил Рошкев (п) 02.00 \"Лява политика\" с водещ Александър Симов (п) 03.00 \"Студио Икономика\" с водещ Нора Стоичкова (п) 04.00 \"Дискусионен клуб\" с Велизар Енчев (п) 05.00 \"Следобед с БСТВ\" с Елена Пенчукова (п) 06.30 \"В обектива\" с водещ Валерия Касиян (п) 07.30 \"Холивудски знаменитости\": Куин Латифа (п) 07.55 \"Миа и аз\" - детски анимационен сериал 08.20 \"Студио Икономика\" с водещ Нора Стоичкова (п) 09.20 ТВ пазар 09.35 \"Шевица\" - фолклорно предаване (п) 10.35 Документален филм 11.15 ТВ пазар 11.30 \"Общество и култура\" с водещ Иван Гранитски (п) 12.30 Новини 13.00 \"Червен картон\" - спортно предаване с Кирил Веселински (п) 14.00 ТВ пазар 14.15 За историята на БРСДП 14.45 Документален филм 15.15 \"Цветен следобед\"- избрано от следобедния блок на БСТВ с Елена Пенчукова 17.00 \"Местно време\" /обзорно/ 18.00 \"Холивудски знаменитости\": Робърт Дауни Джуниър 18.30 \"Дискусионен клуб\" с Велизар Енчев 19.30 Новини - централна емисия 20.00 Киносалон БСТВ: \"Великата красота\" (2013г.), Италия/Франция 22.00 Новини (п) 22.30 Киносалон БСТВ: \"Крисчън Мингъл\" (2014г.), САЩ 00.00 \"Дискусионен клуб\" с Велизар Енчев (п) 01.00 \"Студио Икономика\" с водеш Нора Стоичкова (п) 02.00 \"За историята - свободно\" с водещ Александър Сивилов (п) 03.00 \"Гласове\" с водещ Явор Дачков (п) 04.00 \"Червен картон\" - спортно предаване с Кирил Веселински (п) 05.00 \"Лява политика\" с водещ Александър Симов (п) 06.00 Музикален антракт 06.30 \"В обектива\" с Валерия Касиян (п) 07.30 \"Холивудски знаменитости\": Робърт Дауни Джуниър (п) 07.55 \"Миа и аз\" - детски анимационен сериал 08.20 \"Уинкс: Мистерия от дълбините\" - анимационен филм 09.45 ТВ пазар 10.00 \"Шевица\" - фолклорно предаване (п) 11.00 Документален филм 11.30 \"Лява политика\" с водещ Александър Симов (п) 12.30 Новини 12.50 ТВ пазар 13.05 \"Местно време\" /обзорно/ (п) 14.05 ТВ пазар 14.20 Документален филм 14.50 \"Цветен следобед\" - избрано от следобедния блок на БСТВ с Елена Пенчукова 16.15 Киносалон БСТВ: \"Великата красота\" (2013г.), Италия/Франция (п) 18.00 \"Холивудски знаменитости\": Камерън Диас 18.30 \"Гласове\" с водещ Явор Дачков 19.30 Новини - централна емисия 20.00 \"Общество и култура\" с водещ Иван Гранитски 21.00 Киносалон БСТВ: \"Сладък живот\", Италия, (1960) 00.00 Новини (п) 00.30 \"Дискусионен клуб\" с водещ Велизар Енчев (п) 01.30 \"Гласове\" с водещ Явор Дачков (п) 02.30 \"За историята - свободно\" с Александър Сивилов (п) 03.30 \"В обектива\" с водещ Валерия Касиян (п) 04.30 \"Общество и култура\" с водещ Иван Гранитски (п) 05.30 \"Лява политика\" с Александър Симов (п) 06.30 \"Не се страхувай\" с водещ Васил Василев (п)", "date": "2019.07.29", "title": "Програма на БСТВ до 04.08.2019"}
{"url": "https://duma.bg/kolumbiets-specheli-tur-do-frans-n196757", "text": "Колумбиецът Еган Бернал е шампионът в Обиколката на Франция. Състезателят на Инеос нямаше проблеми да задържи жълтата фланелка в 20-ия етап, който беше само 59 км между Албервил и Вал Торен. Вчера в парадния етап от Рамбуйе до Шанз Елизе по традиция колоездачите финишираха с по чаша шампанско, а промени в генералното класиране не се правеха. Предпоследният етап беше съкратен заради тежките метеорологични условия в Алпите, както и заради свлачище на изкачването Кол дьо Розлан, което принуди организаторите да търсят алтернативен маршрут. Колоната измина 26 равнинни километра, преди да се насочи към финалната височина към ски курорта Вал Торен на 2365 м надморска височина. Изкачването беше 33 км със среден наклон 5,5%. Бернал се справи с изпитанието и завърши в групата на фаворитите, за да си гарантира крайната победа. Той е и третият най-млад шампион в Тура (22 г. и 195 дни). Единствените по-млади от него в историята са Анри Корне 1904 г. (19 г. 352 дни) и Франсоа Фабер (22 г. 187 дни). Бернал дебютира в Тура преди година, когато помагаше на съотборниците си и завърши 15-и. За Инеос това е седми триумф в Тур дьо Франс в рамките на 8 г. Британският тим, който до миналата година носеше името Скай, печели с четвърти различен колоездач. \"Невероятно е всичко, което се случва. Вече мога да повярвам и да осъзная\", каза Бернал.", "date": "2019.07.29", "title": "Колумбиец спечели \"Тур дьо Франс\""}
