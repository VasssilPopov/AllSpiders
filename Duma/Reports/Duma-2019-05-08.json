{"url": "https://duma.bg/kapitanat-na-livarpul-spetsialna-nosht-n191319", "text": "Капитанът на Ливърпул Джордан Хендерсън не скри радостта си след великия обрат над Барселона. \"Невероятно! Не мисля, че бяха много хората, които ни даваха шанс. Ние знаехме, че ще бъде трудно, но все още постижимо. ", "date": "2019.05.08", "title": "Капитанът на Ливърпул: Специална нощ"}
{"url": "https://duma.bg/punta-mara-n191315", "text": "Кралят Слънце от Банкя съобщава, че шефът на фонд \"Земеделие\" тръгнал към с. Българене да проверява  . След като изпроводи папата за Скопие, който, според него самия, благословил строителството Му на магистрали, Баце се разпорежда да се помогне на пострадалите стопани. Не щеш ли, от МЗХГ идва съобщение, че министърът и той натам (с. Българене) бил поел. Със същата цел. Стопаните пострадаха жестоко, всичко е сравнено със земята, но многото началници накуп не за помощ, а за друго са отишли.  Повече от две години властта обещава да \"поправи\" пробойните в борбата с градушките. И след като внесе в НС за разглеждане законопроект, свързан с това, лъсна, че иска да натовари с финансирането на тази дейност единствено земеделците. И не първо да изгради новата система, да я тества и ако дава резултати, едва тогава да събира такси. А веднага да ги одере с 25 млн. лв.  Та затова смешно и жалко звучи обещаното обезщетение. Всичко е напълно унищожено, а помощта ще бъде капка в морето от загуби на земеделците. И целият началнически воаяж до Българене е пунта мара, както сам премиерът се изразява. Набързо и зле скалъпен пиар.", "date": "2019.05.08", "title": "Пунта мара"}
{"url": "https://duma.bg/denitsa-zlateva-neobhodimi-sa-po-shiroki-debati-kakva-evropa-iskame-n191314", "text": "\"Дебатите за това какво представлява Европа, какво искаме от Европа и в каква Европа искаме да живеем трябва да бъдат много по-широки. Един от първите ми приоритети, ако бъда избрана за член на ЕП, е да работя за това темите, които се обсъждат в ЕС, да бъдат преведени на по-разбираем, достъпен и близък до хората език. Европа все още е доста далечна за обикновените българи, а има твърде много решения, които влияят пряко на живота ни.\" Това заяви Деница Златева, кандидат за евродепутат от \"БСП за България\" в Габрово. \"В ЕП бих работила целенасочено за политиките за намаляване на неравенствата, и по-специално на средствата, които Европа отпуска за намаляване на регионалните, социалните и икономическите различия. За мен е важно следващият бюджет на ЕС да предвижда повече средства за България. Много по-важно е обаче да приемем правила за кандидатстване и използване на европарите\", коментира Златева. По думите й има много голяма концентрация на средства от европейските фондове в големите градове и са пренебрегнати малките, средните градчета и селата. \"Европа става все по-дистанцирана и далечна за обикновените европейци. Нормално е антиевропейски и крайнодесни партии да заемат това празно пространство. Затова е много важно на 26 май да не допуснем представители на националистически, крайнодесни партии да имат силно представителство в ЕП. Но е още по-голяма отговорността след това не просто да бъде сформирана коалиция от проевропейски настроени партии, но и да бъде намерен начин да бъдат ангажирани възможно най-много граждани в процесите на вземане на решения\", подчерта Златева. По-рано през деня Деница Златева връчи почетни грамоти на дългогодишни членове на БСП в Габрово и им благодари за работата и всеотдайността през годините. ГЕРБ създадоха имиджа на ЕС като касичка с пари, заяви в Разград Момчил Неков. Регионът е традиционно земеделски, но той е станал въплъщение на монокултурно земедeлие и концентрация на земя заради политиката, която създадоха и поддържат ГЕРБ в страната, коментира той. \"Социaлистите сме тези, които спряхме грешната практика \"двоен стандарт\". Аз бях българският докладчик по темата в Комисията по земеделие, в която призовахме за промяна в съответната европейска директива. От управляващите зависи кога ще застанат на страната на българите и ще вкарат тази забрана в нашите закони\", поясни той. Неков коментира, че социалистите са тези, които настояват ЕС да стане и социален, в който всеки да получава достойни доходи и да има социални права. , подчерта Йончева ", "date": "2019.05.08", "title": "Деница Златева:    Необходими са по-широки дебати каква Европа искаме"}
{"url": "https://duma.bg/peevski-ne-zhivee-v-balgariya-spored-danni-ot-poletite-mu-n191311", "text": "Делян Пеевски прекарва по-голямата част от работното си време в Дубай, сочат данните от полетите му за последните 3 години, публикувани от \"Биволъ\". Вчера Върховният административен съд даде ход на делото по жалба на Гражданско движение \"БОЕЦ\" за установяване дали депутатът реално живее в България, както повелява Изборният кодекс от кандидатите за Европарламента, какъвто е и той. От данните за броя на полетите му и периодите, прекарвани в чужбина през 2018 г., излиза, че той реално не живее в страната. Ясно е, че Пеевски лети предимно в работните дни на НС, където изобщо не се явява на работа, но отсъствията му са оправдани по уважителни причини, получава заплата, има и охрана от НСО. Пеевски фигурира с два паспорта в полетните листи на авиокомпания Emirates Airlines - международен и дипломатически, с номера 382 843774 и 383 862880. Често обаче се регистрира за един и същи полет и с двата си паспорта. Друга конспиративна практика е да резервира полети в един и същи ден до различни летища или в няколко поредни дни. Така не се разбира кой полет е използвал и дали изобщо е летял. Пеевски лети предимно през Виена, по-рядко от Милано, Цюрих и Лондон. Според данните през 2018 г. депутатът няма обратни полети от Дубай с Emirates, което не изключва да е ползвал друга компания. В жалбата си до ЦИК преди седмица \"БОЕЦ\" посочи, че последните 6 месеца Пеевски не е присъствал на нито едно пленарно заседание на 44-то НС. Сдружението поиска ЦИК да извърши служебна проверка, като изиска информация от МВР и НСО колко време е пребивавал в страната. Ако се окаже, че той не е живял според законовите изисквания през последните 6 месеца в България или страна членка на ЕС, неговата регистрация като кандидат-евродепутат от листата на ДПС следва да бъде заличена, настоя \"БОЕЦ\". От ЦИК отговориха бързо, че с кандидатурата на Пеевски всичко е наред, защото имал адресна регистрация в България. Депутатът от ДПС не се яви вчера на делото във ВАС, където бе призован като заинтересована страна по жалбата на \"БОЕЦ\" срещу отказа на ЦИК да провери отговаря ли на изискването за уседналост. Не се яви и упълномощеният от Пеевски адвокат, но е депозирано становище от негово име, че подкрепя позицията на ЦИК. Днес се очаква ВАС да излезе с решение дали депутатът отговаря на изискванията на чл. 351, ал. 1 от ИК, съобщиха от \"БОЕЦ\".  \"Пеевски си отиде. Пеевски напуска страната\", заяви преди години премиерът Бойко Борисов.", "date": "2019.05.08", "title": "Пеевски не живее в България   според данни от полетите му"}
{"url": "https://duma.bg/bsp-borisov-obeshtava-pari-zaradi-kampaniyata-n191312", "text": "Бойко Борисов всеки ден е в предизборна кампания и използва държавен ресурс за пиар на партията си, алармираха вчера от БСП. Социалистите сигнализират ЦИК за конфликт на премиера, защото е председател на Националния коалиционен предизборен щаб на ГЕРБ. От левицата изпращат и сигнал до СЕМ заради отразяването в медиите на премиера, който води предизборна агитация. От БСП настояват Борисов да се оттегли от поста си на министър-председател до европейските избори.  Секретарят на ПГ \"БСП за България\" Кристиан Вигенин аргументира искането с факти от близкото минало. \"През 2012 г. кабинетът \"Борисов 1\" обещава новата болница в Ямбол да влезе в експлоатация през март 2014 г. Нищо не се случва. Година по-късно второто правителство на ГЕРБ обещава тя да бъде завършена до 2017 г. Нищо не се случва. Същата година предизборно Борисов обещава 12 млн. лв. за доизграждане на здравното заведение. Пак нищо не се случва. Нещо повече. С гласуване на бюджета за тази година ГЕРБ отхвърля с 57 гласа \"против\" и 57 \"въздържал се\" искането на БСП да бъдат вкарани като целеви инвестиционен капиталов разход в МЗ обещаните 12 млн. лв.\", поясни Вигенин. Днес Борисов еднолично обещава 27 млн. лв. за доизграждане на болницата в срок от година и половина, подчерта той. Вигенин попита дали е трябвало Цветан Цветанов да си купи апартамент с личен асансьор, за да получат най-после ямболии болница с асансьор и да не се налага да носят на ръце своите болни. \"На фона на всичко това бившият комунист Борисов, обграден с бивши комунисти, заявява в Ямбол, че по-нахално от комунист няма. Това вече е диагноза\", категоричен е Вигенин.", "date": "2019.05.08", "title": "БСП:    Борисов обещава пари заради кампанията"}
{"url": "https://duma.bg/api-bavi-predizborno-informatsiyata-za-patishtata-n191313", "text": "АПИ отлага за неопределено време, може би за след изборите, отговора за разходването на средства за пътищата у нас, обяви Георги Свиленски. Той припомни, че БСП изпрати три писма до агенцията, в които настоява за публично огласяване на документите. От АПИ обаче отлагат отговора. След \"Апартаментгейт\" идва ли \"Магистралагейт\", попита Свиленски. Трябва да е ясно защо пътищата у нас са некачествени и скъпи, а апартаментите на управляващите - евтини, добави той. По думите му на прага на евроизборите ГЕРБ получават нов европейски шамар от Брюксел. Европейската сметна палата обяви, че започва проверка как се строят финансираните с евросредства трасета. Одиторите ще проверят дали отпуснатите пари се изразходват по предназначение и дали има злоупотреби. От левицата искат още да бъде \"осветен\" договорът между АПИ и държавната фирма \"Автомагистрали\" за възлагане на строителството на АМ \"Хемус\". От БСП внесоха и сигнал в прокуратурата за съмнения при разходването на средствата за пътно строителство.  Кражбите, които извършват по време на използването на европейските фондове, водят до отдалечаване на България от ЕС и от ползването на тези средства, коментира Свиленски. \"Само че Европейската сметна палата няма да ги чака. Проверка ще има. Колкото и да се опитват да скрият кражбите, те ще станат явни. Обществото ще разбере защо пътищата у нас са некачествени и скъпи, а апартаментите на управляващите - евтини\", изтъкна Свиленски. \"След \"Апартаментгейт\" идва ли \"Магистралагейт\", попита Свиленски. По думите му на прага на европейските избори ГЕРБ получават нов европейски шамар. По-рано стана ясно, че Европейската сметна палата е започнала проверка как се строят финансираните с европейски средства пътища в България, Чехия, Полша и Испания. Ревизията ще проследи дали напредъкът на строителството на части от трансевропейската транспортна мрежа (TEN-T) в тези четири държави върви по план. Ако пък има вече завършени пътища от тази мрежа, ще се проконтролира дали те се поддържат в добро състояние. Европейските експерти ще проверят и дали отпуснатите средства за пътна свързаност осигуряват напредък на държавите членки към навременно завършване на мрежата и по-добра връзка на гражданите в различните региони и между държавите в ЕС. В България сред проектите, финансирани като част от TEN-T мрежата, са лотове от автомагистрала \"Струма\" и прилежащият й тунел \"Железница\", Южната дъга на Софийския околовръстен път, редица първокласни, второкласни и третокласни пътища, жп линията Елин Пелин - Костенец, обновяването на жп гари и др. Целта на Европа е до 2030 г. TEN-T мрежата да обхване 9 основни коридора с дължина около 40 000 км от Балтийско море до Атлантика и от Скандинавия до Средиземноморието. Финансирането от ЕС за пътна инфраструктура в периода 2007-2020 г. е за около 82 млрд. евро, половината от които са изразходвани за основната и широкообхватната мрежа. Основните бенефициенти на това финансиране са централно- и източноевропейските държави членки, припомнят от Европейската сметна палата. Очаква се одитният доклад с резултатите от проверката да бъде публикуван в началото на 2020 г.", "date": "2019.05.08", "title": "АПИ бави предизборно информацията за пътищата"}
{"url": "https://duma.bg/mvr-otkri-telefon-i-imeyl-za-narusheniya-na-evrovota-n191306", "text": "МВР откри денонощна телефонна линия и имейл за приемане на сигнали, свързани с нарушения на изборния процес. Ще се приемат сигнали за нарушения при подготовката и произвеждането на европейските избори на 26 май, съобщиха от МВР. Телефонът е 02 982 22 32, а имейл адресът - izbor@mvr.bg. Сигнали могат да се подават на тях до 27 май включително. От МВР поясняват, че подадените сигнали трябва да са съотносими с дейността на МВР по време на изборния процес.", "date": "2019.05.08", "title": "МВР откри телефон и имейл за нарушения на евровота"}
{"url": "https://duma.bg/shouto-na-slavi-spira-n191305", "text": "\"Шоуто на Слави\" спира да съществува, обяви Слави Трифонов в предаването си в понеделник вечерта. Той обясни решението си с изтичащия през септември тази година договор с бТВ и с недобрата медийна среда. С полагащите се отпуски на екипа му това означавало, че за тях \"приключението приключва\" на 31 юли.  \"Бихме желали медийната среда да е друга. Имаме други разбирания за свобода и за начините на отстояването й. От позицията, в която сме сега, не можем да направим повече\", каза шоуменът и подчерта, че сам е решил да не подновява договора с телевизията. Реквизитът на предаването, включително и автомобилите, ще бъде раздадени чрез жребий на зрителите, които се регистрират на специален сайт. Не е ясно с какво ще се занимават водещият и екипът му. Трифонов никога не е крил амбициите си за политиката, а преди време шоуто му проведе кастинг за политици. Решението за спирането на \"Шоуто на Слави\" след 19 години в ефир е на екипа, а не на телевизията, заявиха вчера от ръководството на бТВ. От медията уточниха, че са предложили на Трифонов нов договор от есента, но още нямали официален отговор от продуцентската му компания \"Седем осми\".", "date": "2019.05.08", "title": "\"Шоуто на Слави\" спира"}
{"url": "https://duma.bg/prokuraturata-iska-novi-spravki-po-deloto-sreshtu-nenchev-n191307", "text": "Състав на Софийския градски съд отложи делото срещу бившия военен министър Николай Ненчев. Причината е, че прокуратурата поиска нова информация и нови доказателствени искания по делото. Той е подсъдим за неизпълнение на служебните задължения - не е осигурил авиационната безопасност и летателната годност на самолети от изтребителната авиация на ВВС. От това са настъпили значителни вредни последици за Българската армия и случаят е особено тежък. Съдът насрочи следващото съдебно заседание на 2 юли. Последното съдебно заседание в началото на миналия месец срещу бившия министър на отбраната Ненчев също бе отложено, защото съдът поиска информация от Министерството на отбраната дали и кога руски самолети са навлизали в българското въздушно пространство. Междувременно Ненчев заяви, че очаква по-висока цена за Ф-16 от предвидената. ", "date": "2019.05.08", "title": "Прокуратурата иска нови справки по делото срещу Ненчев"}
{"url": "https://duma.bg/mo-v-bsp-sabira-mladi-evropeyski-sotsialisti-n191308", "text": "Младежкото обединение в БСП е избрано за домакин на ежегодния Летен лагер на младите европейски социалисти. Той е сред най-мащабните младежки събития за годината в Европа. Традиционно над 1000 човека от 30 държави вземат участие в Летния лагер. В него се включват и членове на Европейския парламент, депутати, представители на неправителствени организации и на младежки политически структури.  Летният лагер ще се проведе от 30 юли до 4 август в курортния комплекс \"Албена\". Освен Младежкото обединение в БСП в организацията на събитието ще се включи младежката организация на партия \"Български социалдемократи\" ЕЛМА, която е пълноправен член на Младите европейски социалисти.", "date": "2019.05.08", "title": "МО в БСП събира млади европейски социалисти"}
{"url": "https://duma.bg/levite-v-kazanlak-alarmirat-prokuraturata-za-nezakonna-sesiya-n191310", "text": "Съветниците от БСП в Казанлък внесоха сигнал до областния управител и до Районната прокуратура за незаконосъобразното заседание на местния парламент в Казанлък, проведено на 22 април. То бе свикано като извънредно с 33 точки дневен ред, като 25 от тях - продажби на имоти общинска собственост. \"Нито един от въпросите не е свързан с изтичането на преклузивни срокове или с други обстоятелства, които да налагат разглеждането им при условия на спешност. Не беше спазена процедурата по свикване на заседанието, още повече че датата бе определена в края на март. Председателят от ГЕРБ Николай Златанов не спази Правилника за дейността на местния законодателен орган\", твърдят в мотивите си социалистите. Предвид факта, че не е спазена процедурата за свикване на заседание на Общинския съвет нито като редовно, нито като извънредно, смятаме, че взетите от него решения не могат да породят правни последици, категорични са от левицата.", "date": "2019.05.08", "title": "Левите в Казанлък алармират прокуратурата за незаконна сесия"}
{"url": "https://duma.bg/dorkovskite-sotsialisti-sa-uvereni-v-pobedata-na-vota-n191309", "text": "Ясно е, че ГЕРБ ще загубят изборите, важното е БСП да ги спечели, заяви кметът на село Дорково Николай Ковачев пред партийния актив в неделя. Дорковци заявиха, че няма как победата да се размине на левицата, и увериха, че ще съдействат за възможно най-добрия резултат. За дебата в Дорково бяха народният представител Йордан Младенов и лидерът на БСП в община Ракитово Нина Димова. Депутатът отбеляза, че е крайно време българите да спрат с прекомерната търпеливост към гафовете на управляващите. Бъдете активни, гласувайте, протестирайте, подавайте сигнали до институциите, когато има нередности, призова той. Акцент на срещата бе наближаващият евровот, но дискусията обхвана и местните избори наесен. Дорковци настояха БСП задължително да има свой кандидат за общински кмет. \"Някой, който знае какво да прави, в партията има можещи хора. Но и БСП трябва да им помага, да не мислите, че на дорковския кмет му е лесно, бори се вече 4 мандата за селото\", заяви местен партиец. Отново се чуха гласове, че трябва да се привличат млади хора, а партийният актив да се увеличава. Димова изреди събития, организирани от общинската организация, които целят отварянето на партията към гражданското общество - скорошния фестивал на руската песен и работа с неправителствени организации. Докато дорковци се срещаха с Младенов, в Костандово започна третият волейболен турнир за младежи, организиран от ОбС на БСП в Ракитово. Освен средства от общинската и областната структура на партията, основното финансиране на проекта \"Отборен дух, справедливост и честна игра\" идва от Фонда за политически инициативи на БСП. В двудневната надпревара се включиха 15 отбора, а откриването уважи депутатката Надя Клисурска. Победители станаха младежите от \"Хебър\" Пазарджик, които надвиха дорковци на финала.", "date": "2019.05.08", "title": "Дорковските социалисти са уверени в победата на вота"}
{"url": "https://duma.bg/zakrivat-natsionalniya-tsentar-po-narkomanii-n191304", "text": "Националният център по наркомании (НЦН) да се влее в Националния център по обществено здраве и анализи (НЦОЗА). Това предвижда предложение на министъра на здравеопазването Кирил Ананиев. В момента центърът е към министъра на здравеопазването и осъществява функции по координация и методическо ръководство на дейности, свързани с превенция на злоупотребата с наркотични вещества, с намаляване на здравните щети и рехабилитация на злоупотребяващи или зависими от наркотични вещества, специализиран контрол на лечебната дейност и др. Според Ананиев обаче дейностите на НЦН отчасти дублират дейности на специализираната дирекция \"Промоция на здраве, профилактика на болести и зависимости\".  В момента щатът в НЦН е 20 бройки, 5 от които са администрация. От мотивите на Ананиев и от финансовата обосновка става ясно, че два щата не са заети. Пет бройки от НЦН ще преминат на работа в НЕЛК, две бройки - към Държавната психиатрична болница за лечение на наркомании и алкохолизъм, а 13 бройки от щата ще преминат към НЦОЗА. В проекта за постановление, който е публикуван на електронната страница на МЗ, се предлага и да бъде увеличен щатът на Държавната психиатрична болница в с. Церова Кория с 5 бройки за сметка на закрити щатове в Домовете за медико-социални грижи за деца. В НЦН преди близо 10 години е създаден и Национален фокусен център като част от Европейската информационна мрежа за наркотици и наркомании, подпомагаща Европейския център за мониторинг на наркотици и наркомании, но не е ясно кой ще поеме дейностите му след вливането на НЦН в НЦОЗА. ДУМА припомня, че идеята за закриване на НЦН не е нова. Подобен проект е имало в началото на юли 2014 г., като в чл. 1 е записано, че \"Преобразува Националния център по наркомании чрез вливане в Националния център по обществено здраве и анализи\". Тогава е предвидено архивите на НЦН да се поемат от тогавашната Изпълнителна агенция \"Медицински одит\". НЦН е създаден с ПМС 14 от 1 февруари 1994 г. В началото на юни 2004 г. ръководството на МЗ решава да преструктурира НЦН, като се създават Национален център по наркомании и Държавна психиатрична болница за лечение на наркомании и алкохолизъм.", "date": "2019.05.08", "title": "Закриват Националния център по наркомании"}
{"url": "https://duma.bg/lider-na-evrokomisiyata-iska-minimalna-zaplata-v-tseliya-es-n191294", "text": "За въвеждането на минимална заплата във всички страна на ЕС призова Франс Тимерманс, кандидатът на социалистите за председателския пост на Еврокомисията. Първият зам-председател на Еврокомисията взе участие в дебат, организиран във Варшава от полските социалдемократи преди изборите за Европарламент. По думите му тази мярка може да намали нарастващата поляризация между богатите и останалите. \"Имаме нужда от минимална заплата в ЕС, равняваща се във всяка членка на 60 на сто от средната заплата за страната. Трябва да се сложи край на труда, заплащан по 3 евро на час\", подчерта холандският политик, цитиран от медиите. Според него прекалено често работещите в Източна Европа получават значително по-ниско заплащане от колегите си в Западна Европа, докато разходите за живот не са толкова различни. В 22 страни от ЕС от общо 28-те има официално обявена минимална заплата. Само че разликите са изключително големи - минималните 460 лева (235 евро) през 2017 г. в България до 1999 евро в Люксембург. Това прави съотношение 1 към 9. Но то става 1 към 3, ако тези заплати се съотнесат към разходите за живот във всяка страна. Тимерманс призовава и за облагане с около 18% на големите компании в зависимост от печалбите им, създадени в ЕС, както и за социална европейска политика, за да се намали разликата в жизненото равнище между богатите и не толкова богатите страни.  Междувременно френският президент Еманюел Макрон заяви на пресконференция в Париж с холандския премиер Марк Рюте, че предстоящите избори за Европарламент ще определят съдбата на евроинтеграцията. \"Нашата Европа преживява важен и критичен момент във връзка с предстоящите избори\", посочи френският президент. По думите му избирателите трябва да направят избор - \"да спрат или да продължат напред, за да подобрят положението, да имат амбициозно виждане за Европа\".  \"Има такива, които искат да разрушат Европа, които искат по-малко интеграция, по-малко европейски амбиции\", отбеляза Макрон. Но има и такива, които \"искат да градят Европа за нашите граждани, да подобряват положението на някои неща, за да вървят към една Европа, която е по-суверенна, по-силна, по-екологична и социална\". \"Искам да кажа, че ние се обявяваме за суверенна Европа. Трябва ни по-суверенна и по-силна Европа в икономически план, в иновациите, в сферата на изкуствения интелект\", заяви Макрон.  ", "date": "2019.05.08", "title": "Лидер на Еврокомисията иска  минимална заплата в целия ЕС"}
{"url": "https://duma.bg/mianmar-osvobodi-zhurnalisti-na-royters-n191293", "text": "Освободиха двама журналисти на Ройтерс от затвора в Мианмар, съобщава медията. Те са прекарали над 500 дни зад решетките, след като бяха задържани от властите и осъдени за нарушаване на Закона за държавната тайна. Двамата репортери - Уа Лон на 33 г. и Киау Сой У на 29 г., бяха осъдени през септември на 7 години затвор, но са били освободени в понеделник при президентска амнистия на общо 6520 затворници. Масовите амнистии в страната започнаха от миналия месец. От тогава досега президентът Уин Минт е помилвал хиляди лишени от свобода.", "date": "2019.05.08", "title": "Мианмар освободи журналисти на Ройтерс"}
{"url": "https://duma.bg/pravyat-novi-izbori-v-istanbul-n191295", "text": "Висшата избирателна комисия на Турция реши да отмени резултатите от изборите за кмет на Истанбул, на които бившият премиер Бинали Йълдъръм, който беше кандидат на управляващата Партия на справедливостта и развитието, претърпя поражение. Висшата избирателна комисия също така взе решение за повторно провеждане на кметските избори в Истанбул на 23 юни.  Кметските избори в Истанбул на 31 март бяха спечелени с малка преднина от Екрем Имамоглу, кандидат на опозиционната Народнорепубликанска партия. Той встъпи в длъжност миналия месец. Резултатите обаче бяха оспорени от управляващата Партия на справедливостта и развитието на президента Реджеп Ердоган. Основание за решението на Висшия избирателен съвет, взето със 7 на 4 гласа, са неподписани протоколи с изборни резултати и нередности при формиране на секционните избирателни комисии. Според жалбата на управляващата партия в тях са участвали около 19 000 души, които не са държавни служители, каквото е изискването на закона. Същите партии ще могат да участват при провеждането на повторния вот, като те нямат право да номинират нови кандидати. Кандидатките на две малки леви движения обявиха, че няма да се състезават на повторните избори за градоначалник. Готовност да се откаже в полза на Екрем Имамоглу заяви и кандидатът на консервативната Партия на щастието Неджет Гьокчънар. В реч Екрем Имамоглу призова хората да не губят надежда. \"Те може да са оказали натиск и да са спечелили 40-45 дни, за да покрият мръсните си дела, но нека ви кажа: ние ще си върнем правата с усмивка на лицето, както и надеждата, любовта и уважението\", каза Имамоглу. Популярни артисти вече започнаха кампания в социалните мрежи в подкрепа на Имамоглу със слогана \"Всичко ще бъде много хубаво\". ЕС разкритикува решението за отмяна на резултатите от изборите за кмет в Истанбул. В съвместно изявление дипломат номер едно на ЕС Федерика Могерини и еврокомисарят по разширяването Йоханес Хан заявяват, че това решение противоречи на самата идея на демократичния изборен процес. В документа се отбелязва, че решението е било политизирано и противоречи на ключовата цел на демократичния изборен процес, изразяваща се в признаване на народната воля.", "date": "2019.05.08", "title": " Правят нови  избори в Истанбул"}
{"url": "https://duma.bg/edin-ot-petima-u-nas-shte-razvie-sardechna-nedostatachnost-n191302", "text": "Един от петима у нас ще развие синдром на сърдечносъдовата недостатъчност. Това сочат данни от проучване на изследователската компания ЕСТАТ. Данните представиха от Дружеството на кардиолозите в България. От 6 до 12 май се провежда Световната седмица на сърдечната недостатъчност. Близо 80% от българските граждани са чували диагнозата \"сърдечна недостатъчност\". Националното проучване ЕСТАТ сочи, че хората не оценяват риска от сърдечносъдови заболявания. Само 30% от анкетираните смятат, че това е водеща причина за смъртност, а 6,8% съобщават, че имат сърдечна недостатъчност. Причината за увеличаване на броя на пациентите е застаряващото население. Според статистиката 12,8% от всички хора над 60 години живеят със синдром на сърдечносъдовата недостатъчност. Ние сме във върха на процентното съотношение на пациенти със сърдечна недостатъчност, заяви проф. Пламен Гацов, председател на Работната група за сърдечна недостатъчност към Дружеството на кардиолозите в България. По думите му инвестициите в нови технологии и ефективни медикаменти намаляват смъртността и осигуряват добро лечение на пациентите.  Към 1 януари по данни на НЗОК 153 000 души са диспансеризирани. От тях по-голям дял заемат жените. Ранната профилактика би послужила за овладяване на заболеваемостта, смятат специалистите. ", "date": "2019.05.08", "title": "Един от петима у нас ще развие сърдечна недостатъчност"}
{"url": "https://duma.bg/strogo-sekretno-n191286", "text": "Строежът на пътища се оказа най-пазената тайна у нас. Явно има от какво да се страхуват институциите, щом сложиха гриф \"Строго секретно!\" на информацията за изграждането на трасетата. Не е ли това улика, че гербаджийските калинки са превзели всички ключови постове в родината ни? От селската кръчма чак до крупните обществени поръчки, конкурсите и любимите на премиера Слънце магистрали. Неоспорим факт е, че абсолютно всичко минава през велможите на ГЕРБ! Велможи, облечени в недосегаемост, които чрез привилегировани фирми се стремят всячески да запазят топлите си местенца. И да пълнят джобове - свои и партийни. Иначе нямаше да се страхуват да разкрият историите с изграждането на пътищата. А там вони от злоупотреби и шашми... Да, страх и ужас тресе придворните шутове на премиера да не би някой да разрови корупционните им схеми и да сложи край на смученето им от обществени поръчки, от конкурси, от строежи, от ремонти. Крадат бизнеси, рекетират, мачкат, заплашват... Е, опозицията малко развали комфорта на пътните чиновници с искането за осветяване на обществените поръчки и на европарите, вложени в строежа на магистралите. Сега обаче и от Европа скочиха и обявиха, че ще ревизират кой, какво, как и защо. Дано поне на европейските одитори им се получи ревизията. Защото за нашенските чиновници се оказа много, ама трудно да представят документите на социалистите. Така де, трябва време, за да се покрият кражбите и фирмичките, които кротко си живуркат под широко разтворения над тях партиен чадър.    От бойковата партия постоянно говорят за нов морал в политиката. Той обаче май се свежда само до реанимиране на оня \"Мистър 10%\" до нови \"Мистър и мисис 50-60 и т.н. процента\". Май е време да разтъркаме очи, да се поразсъним и да се огледаме. Пък да вземем да кажем стоп, а?", "date": "2019.05.08", "title": "Строго секретно"}
{"url": "https://duma.bg/iznenadani-n191287", "text": "След 25-годишно съществуване Националният център по наркомании се влива в една от мегаструктурите на здравеопазването. Без яснота за бъдеще. Но с яснота за преразпределяне на щатовете. Любопитното е, че с подобен проект от 2014 г. щатът на МЗ се увеличавал с 10 бройки, а сега - с 20! Резултатите, ако изобщо ги има, едва ли ще са добри.   30 години българската държава така и не разбра същността на проблема с наркоманиите. Тя така и не улови момента, в който България от път на хероина от Изтока към Западна Европа се превърна и в седалище на хероина. През годините държавата така и не направи нищо за лечението на младите, а вече дори и децата са роби на дрогата. Политиците пишат ли, пишат от креслата си забрани и санкции за употребяващите наркотици, но не правят нищо за лечението им. Знае ли някой кой и как биват лекувани наркозависимите деца под 18 години? Не! Ако огънят на дрогата засегне дете на политик, той ще го прати на лечение в чужбина. Но за онези деца, чиито родители не могат да си го позволят, никой не мисли. Те трябва сами да се борят с Дявола за децата си. Докато чедата им ги убият, упоени до безпаметност. Жестоко ли? А мигар нямаше такива случаи и в България? Да, в момента си имаме и Национален център за наркомании, и Национален съвет за наркотични вещества. Но със символично финансиране. Преди десетина години управниците ни обещаваха, че тези дейности ще се финансират от акцизите за алкохол и хазарт. Някой нещо да е чул за тези пари? Да, имаме си и Национална стратегия за борба с наркотиците, пълна с красиви пожелания, копирани от чуждестранни остарели документи с подобно предназначение.  А сега, след 25-30 години, държавата е изненадана от ширещите се наркомании и продължава да не знае какво да прави с тях. Освен да тика дрогирани в затворите или в затворническите болници. Навярно затова се отказва и от Националния център по наркомании.", "date": "2019.05.08", "title": "Изненадани "}
{"url": "https://duma.bg/razbiha-lager-na-teroristi-v-shri-lanka-n191288", "text": "Въоръжените сили и полицията на Шри Ланка по време на съвместно нападение в централните райони на страната откриха един от тренировъчните лагери на групата \"Джамаат ал-Таухид ал-Ватания\", съобщи онлайн изданието Ада Дерана. Според него 38 бойци са били обучавани в лагера, включително Захран Хашим - предполагаемият координатор на поредицата експлозии, избухнали в страната по Великден. Двуетажната сграда, в която полицията смята, че екстремистите са били базирани, се намира в град Нувара Елия, срещу едно от училищата. Отбелязва се, че собственикът на сградата и още няколко души вече са задържани и се води разследване. Според правителството на Шри Ланка около 130-140 членове на ИД действат на територията на островната държава. Според следователи 9 самоубийствени атентатори са участвали в атаките на Великден, като всички са идентифицирани. ", "date": "2019.05.08", "title": "Разбиха лагер на терористи в Шри Ланка"}
{"url": "https://duma.bg/sreshta-na-lavrov-i-pompeo-vav-finlandiya-n191290", "text": "Първите дипломати на Русия и САЩ разговаряха повече от час във финландския град Рованиеме в рамките на форума на Арктическия съвет. \"Смятам, че направихме доста нелоша стъпка напред към развитието на онези дискусии, които се състояха по телефона между президентите на Русия и САЩ преди няколко дни\", заяви Сергей Лавров пред журналисти. В отговор на въпрос той добави, че съществува опцията за среща между Владимир Путин и Доналд Тръмп. \"Това беше добър разговор, засегнахме широк кръг въпроси\", заяви на свой ред Майк Помпео. Стана също ясно, че Лавров и Помпео са се договорили да се видят отново на 14 май в Сочи.  Междувременно Помпео отмени посещението си  в Берлин заради \"неотложни въпроси\". Визитата бе заменена с телефонен разговор между него и колегата му Хайко Маас. ", "date": "2019.05.08", "title": "Среща на Лавров  и Помпео във Финландия"}
{"url": "https://duma.bg/dron-na-sasht-obikalya-krim-n191292", "text": "Стратегически безпилотен самолет RQ-4B-40 Global Hawk на Военновъздушните сили на САЩ е бил забелязан край бреговете на Крим. Дронът с бордови номер 112048 е излетял от натовската военноморска база \"Сигонела\" на италианския остров Сицилия. Безпилотникът е облетял линията на разграничение в Донбас, а след това е продължил да лети по черноморското крайбрежие на Крим, който се присъедини към Русия през 2014 г. Напоследък чуждестранни разузнавателни самолети и безпилотни летателни апарати все по-често се появяват в близост до руските граници и военни обекти. Такива редовно се засичат над Балтийско море, в района на Крим и Краснодарския край, както и недалеч от руските бази в Сирия. Руското военно министерство призова Вашингтон да се откаже от подобни операции, но Пентагонът не се съгласи.", "date": "2019.05.08", "title": "Дрон на САЩ обикаля Крим"}
{"url": "https://duma.bg/pendarovski-nastoyava-za-prava-na-makedontsite-u-nas-n191289", "text": "Политиката на тормоз и полицейско преследване на хората с българско самосъзнание в Македония вече е минало. Това заяви в интервю за БНТ новият президент на Северна Македония Стево Пендаровки. Той обаче уточни, че очаква същото за онези български граждани, които се определят като македонци. Иначе Пендаровски иска да е президент на всички граждани на страната си. Пендаровски очерта и трите най-важни приоритета в неговия мандат - укрепване на вътрешното единство и на междуетническите отношения в Македония, развиване на отношенията с петте съседни на страната държави, евроатлантическа интеграция на Северна Македония.", "date": "2019.05.08", "title": "Пендаровски настоява за права на македонците у нас"}
{"url": "https://duma.bg/otchayan-i-glupav-hod-n191285", "text": "Оглушителен звън от тенджери и тигани огласи в понеделник вечерта Истанбул. Турците посрещнаха решението на избирателната комисия за отмяна на изборите в мегаполиса с чукане на празни тенджери и тигани. Целият този шум, наречен от журналистите \"тенджерна революция\", показа, че търпението на турците е към своя край. Местните избори на 31 март с право се смятаха за нещо като референдум за управлението на президента Ердоган. Управляващата партия всъщност спечели изборите, но загуби големите градове като Истанбул и Анкара. И това беше първата сериозна загуба на Ердоган от 17 години. За него и партията му победата именно в Истанбул беше изключително важна. И не само защото политическата кариера на Ердоган започна като кмет на Истанбул през 1994-а. Или защото оттогава ПСР не беше губила този град. Това е символика. По-важното е, че 17-милионният Истанбул е финансово-икономическият център на Турция. Самият Ердоган неведнъж е подчертавал, че \"този, който побеждава в Истанбул, побеждава в Турция\". Ясно е, че турският президент е решен да се бие за мегаполиса. Опасна стратегия. Факт е, че курсът на турската лира, която и без това се срина с 30% през последната година, отново тръгна надолу след решението на Висшата избирателна комисия. А политическата нестабилност едва ли ще помогне на турската икономика, която вече е в рецесия. Решението за анулирането на изборите справедливо предизвика възмущението и на Европа. Евросъюзът реагира остро, а австрийският канцлер Курц призова да се прекъсне диалога с Анкара, тъй като \"тези, които не приемат демократичните избори, нямат място в ЕС\". На 23 юни Истанбул отново ще избира кмет. Ердоган със сигурност се надява този път да си отвоюва града. Ако изборите обаче са честни, той рискува да го загуби с по-голяма разлика от предишните 14 000 гласа.", "date": "2019.05.08", "title": "Отчаян и глупав ход"}
{"url": "https://duma.bg/obshtinski-fond-mozhe-da-finansira-noshtni-apteki-n191303", "text": "Общинският фонд \"Здраве\" може да финансира нощното дежурство в аптеки в Добрич. В областния град няма денонощна аптека и липсата й може да бъде животозастрашаваща, коментира председателят на общинския съвет Иво Пенчев, който предлага фондът да осигури финансова подкрепа за нощната смяна. От регионалната фармацевтична колегия обяснили, че дежурството през нощта носи загуба на аптеките. Председателят на общинския съвет смята, че фондът може да дофинансира с една минимална заплата месечно фармацевтична фирма, която да поеме ангажимента да работи през нощта. Предложението на председателя на общинския съвет ще бъде обсъдено на извънредно заседание на управителния съвет на фонд \"Здраве\", в чийто правилник трябва да бъдат направени промени.", "date": "2019.05.08", "title": "Общински фонд може да финансира нощни аптеки"}
{"url": "https://duma.bg/trendafilat-mirishe-na-nov-glas-i-sas-zabavno-video-n191270", "text": "Актрисата и певица Ралица Бежан представи в \"Студио 5\" съвсем ново видео към една от най-любимите стари градски песни, която не само не остарява, а се и подмладява - \"Трендафилът мирише\", научи ДУМА от Радост Пенева. Емблематичната песен с прекрасен текст и фин хумор звучи и в нов аранжимент. Песента е част от различен и успешен проект на Ралица, който тя създава и поддържа от години. Неговото заглавие е \"Незабравимите - Старите песни на нов глас\". Спектакълът ще може да се види на 14 юни в \"Сити Марк арт център\".  Режисьор на видеото към песента е друг любим актьор на публиката - Иван Юруков. Оператор е Димитър Костов, а художничка - Ирина Цапрева. Иван Юруков и Ралица Бежан за четвърти път работят заедно и реализират видео към нейна песен. Видеото е снимано в арт пространството \"Грозарде\" в София с участието на актьори и студенти от II и III курс на НАТФИЗ. Хореографка на танците е София Георгиева от \"Линди хоп България\". На сцената с Ралица ще бъдат и едни от най-добрите млади музиканти, участвали и в клипа: Калин Жечев - пиано, Димитър Сираков - контрабас, Ивелин Иванов - акордеон, Стоил Иванов-Стю - ударни. Специален гост е изключителният тромпетист и вокалист на \"Тумбаито\" Мартин Ташев.", "date": "2019.05.08", "title": " \"Трендафилът мирише\" - на нов глас и със забавно видео"}
{"url": "https://duma.bg/festival-na-detskata-kniga-v-sliven-n191271", "text": "XXI Национален фестивал на детската книга ще се състои от 8 до 10 май в Сливен по инициатива на Регионалната библиотека \"Сава Доброплодни\", научи ДУМА от организаторите.  Фестивалът ще бъде открит с концерт-спектакъл днес от 10 ч. в празнично украсеното фоайе на Драматичния театър \"Стефан Киров\". Водещ е Драгомир Драганов. Със свои изпълнения ще се включат вокалната формация към детския хор \"Милка Стоева\" от Бургас, детската вокална група \"Славейче\" и балет \"Барби\" от Сливен и акробалет \"Тиара\" от Айтос. С изпълнение на \"Тракийска мелодия\" към спектакъла ще се присъедини малкият гайдар Денчо Петров.  Програмата предлага много и разнообразни прояви: премиери на най-новите книги на Никола Райков, Виктор Самуилов, Елена Павлова, Нели Маргаритова, Ралица Найденова, Катя Антонова, Лили Спасова, Петя Кокудева, Явор Цанев, Иван Раденков, Иво Сиромахов; представяне на издателския проект \"Как се прави книга - едно издателско приключение\" на изд. \"Фют\" и презентация на издателската продукция на \"Ателие\" за българска детска литература \"Горната земя\". В националния пленер за детска рисунка на тема \"Едно невероятно пътуване във времето\" участват над 300 малки художници на възраст от 7 до 15 г. от цялата страна. Ще бъде връчена националната награда \"Константин Константинов\" - за принос в детското книгоиздаване; VIII национален конкурс за изработване на театрални кукли на любими литературни герои; художествени изложби; театрални представления; концерти; карнавално шествие и др. Важен момент в програмата е провеждането днес и утре на кръгла маса с международно участие на тема \"Фантазия и хумор в съвременната детска литература: защо е важно да се предложат на децата множество светове\". Ще бъдат представени 16 доклада на участници от България, Сърбия, Унгария, Чехия, които вече са отпечатани в двуезичен сборник на български и английски. На 10 май от 10.30 ч. в централното фоайе на ДТ \"Стефан Киров\" ще се проведе церемония по награждаването на участниците в Националния литературен конкурс \"Да уловиш звезда\" и Националния пленер за детска рисунка. Фестивалът ще приключи на 10 май с концерт на откритата сцена до базара за книги. Всички събития са безплатни. За децата участници в различните прояви са осигурени много сувенири и книги.", "date": "2019.05.08", "title": "Фестивал на детската книга в Сливен "}
{"url": "https://duma.bg/vera-nemirova-stsenata-e-moyat-dom-n191272", "text": "Четвъртата премиера на Софийската опера и балет \"Котката\" вече печели малки и големи приятели. Либретото (по истински случай) е на Вера Немирова, призната за \"един от най-изявените и активни оперни режисьори днес\". Новата й роля на майстор и на писаното слово показва, че е достойна наследница на дядо си, писателя Добри Немиров. Режисьорския ген пък е прихванала от баща си, известния не само в България режисьор Евгени Немиров. Сред създателите на Русенската опера е. Музиката на \"Котката\" е на италианеца Масимилиано Матезич. Дирижира Юрий Илинов. Художничка е Павлина Ойстерхус, подпомогната от мултимедията на Елена Шопова. Пластиката на певците извайва Тони Алексиева. С право оперният директор акад. Карталов нарече постановката \"изключителна находка\". А да се наблюдава по време на репетиция младата режисьорка как работи с още по-младите артисти, също е удоволствие и урок как се постига успех. Почеркът на либретистката и постановчик е точен, ясен, оригинален. Постигнала е завладяващ и певци, и публика отличен резултат. В антракта намира минути за споделени размисли с читателите.  - Необичайна среща е. Майка ми, оперната певица Соня Немирова, е била бременна с мен, когато по време на представление се случва инцидент и аз доста силно съм го усетила. Преди да се родя, и други любопитни неща се случват. Най-яркото ми впечатление от ранно детство е от Тоска на майка ми в Софийската опера. Никога не ще забравя прекрасното представление. Бих казала - много важен, незабравим момент в нейната биография. - В известен смисъл се идентифицирам с героинята ми, котката Иванка. Русенската опера е била нейният дом - там е родена. Покрай артистичните ангажименти на родителите ми много се местехме. На годинка бях, когато първата ни база бе Пловдив. Следваха спирките Плевен и София. Преди да се установим в Германия. И в България, и в Германия и други страни сцените с малки изключения си приличат. Истинската магия на спектакъла се ражда предварително, в репетиционните зали, из коридорите, със срещите, разговорите с прекрасните колеги. От малка най-добре приютена се чувствах в моя дом - театъра, сцената. В Германия тръгнах към сбъдване на мечтата да служа в храма на музиката. На 17 години кандидатствах оперна режисура, представяйки концепцията си за \"Летящият холандец\" от Вагнер. Бях най-младата студентка. Имах шанса да завърша престижното Висше училище в Берлин и на 23 години да започна свои самостоятелни постановки. Дипломната ми работа бе непознатият шедьовър на Рихард Щраус, много интересната комична опера \"Магарешката сянка\". Дори познавачи не са чували това заглавие - последната опера на Щраус, композирана в дълбока старост. - Ха, интересно и точно казано. Първата ми режисьорска задача в София бе \"Момичето от Дивия Запад\" на Пучини (2008). През 2012 г. поставих \"Любовен еликсир\". Сега дойде ред на \"Котката\". Но преди това, през 2015 г. в Русе, 50 години след премиерата на \"Катерина Измайлова\", режисирана от баща ми в присъствието на великия й автор Дмитрий Шостакович, поставих своята \"Катерина\". Възстановената в Пловдив миналата година постановка наскоро гостува в НТ \"Иван Вазов\". През март в България се завърнах с моята творба. Дебют като либретист ми е. Моя е и режисурата. Отговорност, радост е новата покана на акад. Карталов. - Разбира се, че ги сбъдвам. Имам шанса да правя това, което искам. Винаги съм го мечтала и няма по-хубава професия от моята. Щастливка съм с постигнатите мечти. Друг е въпросът как става. Е, с много, много работа, всеотдайно служене на Театъра и Музиката. - Не, живяла е, \"пяла\" е през 50-те години на ХХ век, доста преди да се родя. Казват, че котките имат 9 души, 9 живота, може би днес има нейни потомци. - Става дума за животинка със странно влечение към сцената. Сега оперни певци пресъздават образа й, дават й глас. Т. е. оперния глас, за който тя е мечтаела, образно казано. И в нашата опера го получава. - Надявам се \"Котката\" да се радва на много представления - неслучайно е \"семейна\", \"фамилна\" опера. Софийският живот на котката Иванка - така се е наричала истинската котка-опероманка, е трети. Световната премиера бе през 2016 г. в Хамбург, Германия. След година й направихме премиера и в големия фестивален комплекс в Баден-Баден. Спомени за звездната Иванка можете да прочетете в книгата на основателя на Русенската опера \"Пауново перо\". Описан е епизодът как попада на сцената по време на спектакъл на \"Лакме\", а и случката с насъсканите от примадоната кучета. Комичното е, че котката геройски отвръща на нападателите, а Примадоната (някога и сега) пада на сцената с краката нагоре, за удоволствие на публиката. - Следващата отговорна задача е премиерата на \"Вилхелм Тел\" на 10 май в Сеулската опера. Много важна продукция е за Южна Корея, пожелаха си я специално за годишнината от освобождението на страната от Япония. На 21 юни в Хамбург е премиерата на оперетата на Шостакович \"Москва Черьомушки\". Следват първи репетиции на \"Русалка\" от Дворжак. В края на септември в швейцарския град Сан Габен откриваме сезон 2019-2020 с тази опера. Имам шанса догодина да осъществя нова мечта - за Залцбургския Великденски фестивал правя съвместна продукция на \"Дон Карлос\" от Верди. Забележете - в ролята на кралица Елизабет е Анна Нетребко. - В момента на репетициите той и оркестърът все още я разчитат. Винаги и навсякъде е така. Трябва време хората да разберат музиката, особено ако е съвременна, да я обикнат и тогава ще могат да я възпроизвеждат, да звучи убедително. Диригентът е много талантлив, изборът му е мое решение. В него виждам голям потенциал. - Имам желание, съвсем различна работа е писането. А това, че в Германия и България постановките са мои, на моменти имаше борба между режисьора и писателя. Мисля, че победи режисьорът (смее се). Важното е представлението да има потенциал, да може да издържа на различни интерпретации, т. е. да могат и други режисьори да го направят по друг убедителен начин. Е, това означава, че произведението е хубаво, има живот за него. - Чаровната главна героиня, макар и толкова различна в трите опери. За зрителите остава скрит зад кулисите процесът на раждане на оперния спектакъл, дните и нощите на търсения, съмнения за поредния образ. Труд нелек е и за корепетиторите, техническите служби, шивалните, художниците, осветителите и т. н. Важното е, че работата зад сцената винаги е вършена с обич, за да са празник за артисти и публика спектаклите. Именно задкулисната работа по раждане на сценичната магия виждат зрителите благодарение на разходките на Иванка из операта. Вкарва ги в \"кухнята на операта\"...  ", "date": "2019.05.08", "title": "Вера Немирова:  Сцената е моят дом"}
{"url": "https://duma.bg/s-pouka-i-optimizam-n191278", "text": "В политическия календар Денят на победата над фашизма ще остане като едно от най-значимите и вълнуващи събития, които със своя съдбовен смисъл ангажират мислите и чувствата на българския народ и трудовите хора от цялата ни планета. Това е така, защото войната, която разгоря фашизмът, беше най-голямата и унищожителна война, която човечеството познава. Защото разгромът на фашизма и победоносният край на войната станаха събитие с преломно световно историческо значение, което откри пред спасеното човечество нови пътища за социален  напредък. Защото уроците на Втората световна война имат непреходен смисъл - актуални са днес, ще бъдат и утре. Можем да приведем още много аргументи в това отношение, но в крайна сметка всички те всемерно ще подкрепят думите на световноизвестни учени и политици, че победата над фашизма не потъна в миналото, че тя, победата, е жива, обърната към настоящето и бъдещето.  Седемдесет и четири годишнината от победата още веднъж доказа, че в сърцето на нашия съвременник завинаги ще се съхрани споменът за безсмъртните подвизи и героичната саможертва на всички, които с цената на живота си преградиха пътя на кафявата чума. Пред неизброимите паметници, издигнати навред край изровените пътища на войната, потомците отново се покланят с признателност, възкресяват нетленните страници на преживяното, за да извлекат поуки за днешния и утрешния ден. Тези поуки днес са верният ориентир в борбата на народите за защита на световния мир. Те са свиден исторически капитал за всички, които не искат грешките от миналото отново да се повторят. Напълно естествено е през майските пролетни дни погледът на цялото прогресивно човечество да е обърнат към великата руска страна и нейната славна столица Москва. Не само защото през зимните студени дни на 1941 година, в подстъпите към нея, за първи път бе развенчан ревниво внушаваният от гьобелсовата пропаганда мит за непобедимостта на хитлеровата военна машина.  В летописа на Втората световна война са записани много други славни битки. Но когато седемдесет и четири години след разгрома на фашизма отново осмисляме целия драматизъм на войната, непомръкващото величие на победата, ние, стремейки се да останем верни на логиката на историята, винаги ще я свързваме със силата и издръжливостта, с идейната убеденост на руския човек. Верни на тази логика, в архивните документи някогашните руски вождове победители многократно са заявявали: \"Като се връщаме към събитията от миналото, онова далечно време, като си припомняме общата битка на народите против общия враг, ние с гордост отбелязваме, че изходът на Втората световна война беше решен на съветско-германския фронт. Именно тук фашисткият агресор понесе 70 на сто от загубите си\". С основание в архивните документи, в речите и докладите на видните руски ръководители, са отбелязвани историческия оптимизъм и непреклонната вяра на руския воин. Неговата вяра и героизъм за тържеството на светлите идеали на човечеството, със същността на социализма като обществен и прогресивен строй, с общонародния характер на Великата отечествена война, която още веднъж доказа истината, че народните маси са решаващата сила на историята. Като с това потвърдиха истината, че във войната побеждават не само оръжията, икономиката и политиката, но побеждават моралът, високият принцип на хуманизма и вярата в справедливостта. Защото това означава повече мирни години за човечеството. И затова всяка година този деветомайски Ден на Победата нашият признателен народ и прогресивното човечество го честват тържествено. А героизма на загиналите почита с портретите на Безсмъртния полк, който остава завинаги в строя...", "date": "2019.05.08", "title": "С поука и оптимизъм"}
{"url": "https://duma.bg/vyarata-na-zhaltite-paveta-n191276", "text": "Не обичат българските управници да празнуват с нас. На общонародните тържества обикновено ни пращат много здраве по социалните мрежи. Гнус ги е да излязат сред обикновените отрудени хора на площада, ала за сметка на това с удоволствие се пъчат сред извратеняците на гей парадите. Та тези образи ни в клин, ни в ръкав решиха да вгорчат Гергьовден, като поканиха у нас главния поп на католиците. Падна голямо възторгване от появата на йезуита, но така и не се разбра какво върши той на нашата чиста и православна земя. От политиците не може да се очакват рационални решения, същото се отнася за журналистите от главните телевизионни канали и вестници - ахкат и охкат, когато им подскажат. Просто е обидно, че държавата се прави за смях.  В случая властимащите се изживяват като сводници - потъпкват законите и църковните канони, третират ни като тълпа, лишена от ум, самоуважение и чувство за родова принадлежност. Действително на кого ли не пробутват народа тези вятърничави властници? Поне да си кажеха честно: турски ли да учим, или английски? Мултикултурно - съвсем в духа на настъпилите жалки времена. Тъй че не би било зле след цирка, устроен от управниците, градът да бъде поръсен със светена вода, а още по-добре - с хлорна вар, защото твърде много мръсотия се насъбра.  Всъщност въпросът е не защо папата дойде на жълтите павета, а за принципа. Ние, народът, отговаряме за собствените ни съдби и души. Ние притежаваме красивата земя и нейните богатства. А православната вяра е нашата орис, гордост и история, ориентир по дългия път напред. Тя ни прави личности и ни сродява с още 180 милиона души по целия свят. Докато пазим вярата, няма да сме разединени и беззащитни. Има граници, които не бива да се престъпват. Не може властниците да потъпкват и вярата ни в предизборните си щения, като придават истерично помпозна тежест на друга вяра. Която си има нейни си цели. Защото от едната страна са правилното и доброто. А от другата... е, вече сме се вторачили в немигащите му очи. Бог да ни е на помощ!", "date": "2019.05.08", "title": "Вярата - на жълтите павета "}
{"url": "https://duma.bg/kambanata-na-deveti-may-n191279", "text": "Иван Велчев              В световната история има много известни дати, които са променяли нейния ход. Безспорно такава дата е 9 май, която ние честваме като Ден на Победата! На 8 май 1945 г., в Берлин, маршал Жуков, фелдмаршал Кайтел и представители на съюзниците подписват безусловната капитулация на Третия райх! И макар че войната приключва реално през септември 1945 г., фашистката чума вече беше победена! За СССР, който беше нападнат на 22 юни 1941 г., това беше Отечествена война! В нея участваха общо 61 държави, като военните действия се водеха на териториите на 40 държави и пряко беше засегнато 80% от населението на света. Официално обявените убити във войната са над 50 милиона. Само в СССР жертвите са над 27 милиона, като от тях 16 милиона са цивилни граждани и 11 милиона войници и офицери. Едва ли някой знае точния брой на тези, които са починали веднага след войната от своите рани, на ранените и на безследно изчезналите.  На следващия ден, 9 май 1945 г., фелдмаршал Кайтел отделно подписва германската капитулация само със СССР, тъй като има разлика в часовото време между Москва и Берлин. Но още на 8 май 1945 г. Президиумът на Върховния съвет на СССР  обявява 9 май за Ден на Победата! Тази разлика се използва в последните години, за да се омаловажи датата 9 май като Ден на Победата! Тя беше обявена и като Ден на Европа, като се има предвид, че на 9 май 1950 г. Робер Шуман, министър на външните работи на Франция, прочита по радиото своя декларация, с която  призовава европейските страни да обединят производството си на въглища и стомана - най-важните ресурси за възстановяване на разрушенията! Тази идея се осъществява на 18 април 1951 г., когато се  подписва т.нар. Споразумение за въглищата и стоманата, което влиза в сила на 25 юли 1952 г. Нито България, нито СССР са получили и грам от тези ресурси, както и милиарди от плана \"Маршал\"! Изрично искам да припомня тези 6 страни, подписали споразумението: Западна Германия,  Франция, Италия, Белгия, Люксембург и Холандия! Тоест фашистка Германия и нейните сателити, които запалиха Втората световна война, са направили едно чисто технико-икономическо обединение, за да възстановят разрушеното от тях! Сега всички искат СССР, респ. Русия, да се извиняват за какво ли не... Денят на Европа се празнува официално от 1985 г., а в България - от 2005 г., докато Денят на Победата - още от 1945 година! Ние казваме, че ако не беше Денят на Победата, нямаше да има и Ден на Европа! Но има и нещо по-страшно: ако не беше Денят на Победата, можеше да има друг Европейски съюз - Четвъртият райх! Може би за това си мечтаят и надигащите се неофашисти в целия свят, в т.ч. и в България. Вярно е, че своя заслуга за победата имат и съюзниците и най-вече САЩ и Великобритания, които през войната оказват различна помощ на СССР - материална, логистична, информационна. Но също е факт, че т.нар. Втори фронт, десантът на 6 юни 1944 г. в Нормандия, беше открит много късно, когато всеки знаеше изхода от войната и целта беше да не допусне Червената армия сама да завладее Берлин! А истината е, че само Червената армия е имала възможността в света да се справи с фашистката чума! Защото, ако ги нямаше великите битки край Москва, Ленинград, Сталинград и Курск, нямаше да го има и настъплението към Берлин, където на 1 май 1945 г. над Райхстага беше издигнато знамето на Победата! На юбилейната 70-годишна среща на НАТО, проведена в началото на тази година в САЩ, неговият председател Йенс Столтенберг сравни Хитлер със Сталин и фашизма с комунизма! Изглежда норвежецът Столтенберг е забравил, че Норвегия доброволно прие немската окупация, че точно в Норвегия се произвеждаше т.нар. тежка вода, която трябваше да послужи на Хитлер да се сдобие с атомна бомба! Че ако не бяха загинали хиляди съветски войници, Норвегия никога нямаше да бъде освободена! Че именно Сталин е проявил милост към Норвегия, като е отчел борбата на норвежците срещу нацистите в края на войната. Обърканите от \"Брекзит\" англичани май не помнят, че първият прочут държавник в света, който нарича Сталин \"велик\", е Уинстън Чърчил! И че концлагерите не са измислица нито на Хитлер, нито на Сталин, а на англичаните по време на  Англо-бурската война от края на ХІХ и началото на ХХ век! И тъй като след Втората световна война по различни причини в редица европейски държави не се извършва истинска денацификация, неофашизмът се възражда! Украинската Рада обяви Хитлер за най-големия защитник на пряката демокрация и призна за национални герои нацистки престъпници като Бандера и Шухевич?! Цинично е Полша да унищожава паметници на съветски войници! На тези над 600 хиляди съветски бойци, които оставиха костите си в Полша и без които сега нея нямаше въобще да я има! И нещо много важно, което някак си се премълчава! СССР не победи само Германия, а на практика страните, които сега са в ЕС! На практика това е сегашният Европейски съюз! Или бившата Римска империя, както ви е по-удобно. Ето защо тези страни никога няма да простят на Русия, че тя победи фашизма! България участва в заключителната фаза на Втората световна война. Мобилизирани са повече от 450 хиляди войници, като са  формирани четири армии, от които три участват във военните действия. В резултат от това участие са претърпени следните загуби: 8337 убити, 9155 безследно изчезнали и 22 958 ранени.  Ние сме призвани да пазим паметта на тези, които с живота си заплатиха нашата свобода и свободата на света! И да не допускаме това да се повтори. Защото историята се повтаря винаги като фарс! Честит Ден на Победата!", "date": "2019.05.08", "title": "Камбаната на Девети май"}
{"url": "https://duma.bg/kadeto-nyama-pamet-nyama-i-savest-n191280", "text": "председател на \"Обелиск\" Със съдържанието на в. \"Новое время\" се запознах благодарение на един пенсионер - историк от Санкт Петербург, който грижливо пази този вестник, издаван преди 100 години в Русия. По онова време България още не е участвала в Първата световна война. Тя се включва във войната година по-късно, през октомври 1915 г., когато обявява война на Сърбия и воюва на страната на централните държави.   А още от 1914 г. офицерите и войниците на руската армия мъжествено са се сражавали на фронта, загивали са, извършвали са геройски подвизи. В условията на войната вестниците са имали за задача да повдигат бойния дух на войниците, като печатат статии за героите, за бойните събития, победите и славата на руската армия.  Нашето внимание бе привлечено от статия, чийто автор разказва за силата и волята на руската държава и руската армия при освобождаването на България от османско иго, за руските воини, загинали и погребани в българските земи. Нашите предци са защитавали интересите на Русия на бойните полета и на дипломатическото поприще. Руската армия тогава не е търсила обаче изгода за собствената си държава, а е воювала по съвест.    Днес дейността на нашето обществено сдружение \"Обелиск\" е продиктувана от идеята, че където няма памет, няма и съвест. На тази основна идея е подчинена нашата практическа дейност, насочена към търсенето, намирането и обгрижването на забравените гробове на съветските воини, погребани през есента на 1944 г. в България. Особено когато със собствените си очи виждаме какво се случва в днешно време. А ето за какво пишат и какво са направили за опазване на историческата памет нашите предци преди сто години. Петроград, събота, 15 ноември 1914 г. \"След свършването на Освободителната война в България през 1877-78 г. според волята на Император Александър Николаевич бе взето решение да се погрижат за всички гробове и братски могили, които са останали на обширна територия след тази война. Ангажиментът за това бе възложен на войсковите поделения, а паричните средства бяха осигурени от доброволните дарения от войниците и ръководството на армията, а също така и от задължителни определени вноски от икономическите и стопанските капитали. В основата на тези дарения са много големи парични средства от самия Император, от неговия наследник Цесаревич и други членове на императорската фамилия, които са направили щедри дарения от собствени средства.  В резултат на това, още преди изтеглянето на руската армия от България, били подредени и обгрижени 453 гробища и братските могили в пределите на България, Румелия, Турция и Румъния. Обаче през 1880 година при огледа бе установено, с малки изключения, че повечето паметници и гробищни огради вече по естествен или злоумишлен начин се рушат поради липса на надзор. Затова Императорът възложи на генерал-адютант граф Тотлебен благоустройство по специален проект, според който е трябвало да се съберат в 11 големи братски могили тленните останки от близките гробища по местата на главните битки. А също така са били създадени 10 големи гробища в местата на военните хоспитали и болници.    Паметниците, във вид на 5-етажна пирамида с кована ограда, според този проект, били издигнати през 1881 година основно на територията на България. На лицевата страна на пирамидата има надпис с датата за битката, а на другата - войсковата част, взела участие в нея.\" По такъв начин, както се разбира от текста на статията, за една година  11 братски могили, където са събрани останките на воините от 453 отделни и общи гробища. Но това не е всичко. 93 братски могили са останали в пределите на Турция, които не са преустроени по проекта на граф Тотлебен, а точно там не е имало възможност за наблюдение над гробищата, които не само са разрушавани, но са изоравани за ниви и пасища, осквернявали са ги. Тогава в ход влиза руската дипломация. И въпросът за увековечаване на паметта на 20 хиляди загинали войници бил решен! Нека продължим нашия разказ в днешно време - ХХт век, 2019 година, когато предстои да честваме 75-годишнината от освобождението на България от фашистката Германия. Трети Украински фронт, заедно с войсковите поделения на българската армия, са извоювали тази историческа в европейски мащаб победа. Този празник за нашите страни има особено значение, тъй като нашите народи са освобождавали света от фашистката чума с цената на собствения си живот. И отново тук са били погребвани руски воини, Повечето от тях са починали от раните, получени в боевете още преди преминаването на Дунава и стъпването на българска територия, в хоспитали, болници и полеви пунктове. Техните могили са ярко свидетелство за бедите, които е донесъл фашизмът на българската земя. Въпреки това днешната картина на погребаните съветски войници е в пълен разрез с реалната история. Многократно сме виждали пълния шок и недоумението на много руснаци и жители на България, когато преместваме гробища, отделни могили и паметници. Особено тъжно му става на човек, като наблюдава състоянието на гробовете на съветските войници в отделни отдалечени села.  Вече две години ние - група активисти и единомишленици, атакуваме бюрократичните стени на чиновническите крепости в държавните и обществените институции, които отговарят за състоянието и опазването на паметниците и военните гробове. При нашите запитвания получавахме безразличие и лицемерие. В отговор на нашите многочислени обръщения високопоставени чиновници гордо заявяваха за \"голямата работа, която са направили в това направление за увековечаване паметта на съветските войници, които са загинали в борбата срещу фашизма\". Можем да докажем безразличието за състоянието на гробовете с много факти. Затова с цел търсене и обгрижване на гробовете на съветските воини на територията на цяла България - от Добруджа до северозападната граница, създадохме сдружение \"Обелиск\". Нашата изследователска и аналитична работа през последните 2 години по задълбоченото проучване на обективното състояние на историческите места, където са погребани руските войници, ни позволява да представим уверено обективната картина. Искаме да я променим!  ", "date": "2019.05.08", "title": "Където няма памет, няма и съвест"}
{"url": "https://duma.bg/vrachvat-nagradite-muzikant-na-godinata-n191268", "text": "Кой е \"Музикант на годината 2018\" ще стане ясно на галаконцерт на предаването за класическа музика \"Алегро виваче\" на програма \"Хоризонт\" ще чуят своите избраници - новите носители на наградите в най-престижната класация за класическа музика в страната, в която победителите се избират само чрез гласуването на публиката. Ще бъдат връчени и призовете за ансамбъл на годината, музикален проект на годината, млад музикант на годината, активна творческа дейност, юбилей, изключителен принос към българската култура и класиката в другите жанрове. Ще бъде връчена и специалната награда \"Олга Камбурова\" в подкрепа на млад талант. В галаконцерта днес, 8 май, от 19 ч. в зала \"България\" ще участва Симфоничният оркестър на БНР с главен диригент Марк Кадин. Специално участие ще вземат и носители на призове от предходни години. Входът е свободен.", "date": "2019.05.08", "title": " Връчват наградите \"Музикант на годината\""}
{"url": "https://duma.bg/hrabrostta-kato-nachin-na-upotreba-n191282", "text": "Денят на храбростта е само повод да припомним, че освен национален празник 6 май е белязан от наличието на много храбреци в българската политика. Как иначе да оправдаем тоя своеобразен джакпот от кандидати за европейско признание. Почти петстотин имена се въртят в публичното пространство и повечето от тях ще видим в бюлетините и урните и ще ги понесат в чувалите на пряката демокрация в нощта на изборните резултати на 26 май - Деня на \"националната прошка\" за избирателите на гражданите за европейско развитие на България, както това го пожела самият премиер... Какво друго освен Храброст е желанието на Евгения Банева да е в битката за Европарламента, или това на Николай Ненчев, на Стефан Тафров, на Десислава Иванчева, на Александър Йорданов, останалите десетки знайни и незнайни самозванци в политиката, някои от които дори имат много по-близък път до Следствието, до Затвора, до съдбата на обречените да са политическите трупове в обществената практика, отколкото да служат на каузата на Брюксел и Страсбург... И пак ще припомня оня стих на Ран Босилек, писан през 1916 г. в Брюксел за бялото облаче и родината... Днес то звучи повече като апострофа: \"Я кажи ми, облаче ле бяло, в Брюксел патриот наш да си видяло!\" Храбростта като начин на употреба в българската политика ще увенчае с пирова победа някои от тези патриоти благодарение на общите листи, други преференцията ще отпрати на заслужените им места, трети отново ще се появят напълно незаслужено на места, които са доказали, че не са за тях, но случайността е временна и възмездието рано или по-късно ще дойде и за тях. Няма как да е победител онзи, който едно гласува в Европа, друго проповядва у нас, трето и  четвърто заклеймява и практикува, и то предимно за лична употреба... Няма и съмнение, че сред основни кандидати преобладават и такива, които са привлечени повече от материалния стимул, отколкото от идейния, националния и европейския. Някои от цитираните дори ни убеждаваха, че трябва да дадем всичко от себе си, за да получат те после всичко за себе си, примерно по една и две заплати, които нямат нищо общо с българските възнаграждения и доходи. Затова и битката им е \"жестока\" и на всяка цена. Те на всяка цена и със зъби и нокти до края се бориха да останат на избираемото място, което при днешните изисквания на изборните условия няма гаранция за твърда избираемост. Това беше и причината да се обсъждат така настоятелно на няколко пъти тези предложения за промени... Помните сигурно парламентарните прения и среднощни обсъждания за преференциите, ЦИК, другите точки в Изборния кодекс и фиаското на Данаил Кирилов като председател на Правната комисия, може би и поради което той вече е нов правосъден министър... Още един як пример за храброст в българската обществена практика и в изпълнителната власт.", "date": "2019.05.08", "title": "Храбростта като начин на употреба"}
{"url": "https://duma.bg/lyudmil-angelov-sviri-vav-varna-v-denya-na-evropa-n191269", "text": "Денят на Европа, 9 май, ще бъде отбелязан във Варна с изискан симфоничен концерт, който започва в 19 ч. във Варненската опера. Участие ще вземе брилянтният пианист, роден в морската столица, Людмил Ангелов. Той е носител на награди от международните конкурси \"Фредерик Шопен\" (Полша), \"Palm Beach\" (САЩ), \"Piano Masters\" (Монте Карло) и \"World Piano Masters Tour\" (Франция). Популярно име на петте континента, Ангелов е признат за един от големите съвременни интерпретатори на Фредерик Шопен. Несъмнено майсторското му изпълнение на Концерт за пиано и оркестър 1 от Шопен ще бъде подарък за ценителите както на композитора, така и на пианиста. Варненските филхармоници ще свирят под палката на полския диригент Пьотр Сулковски. Концертмайсторка е Анна Фурнаджиева. Програмата включва още Полонез из музиката към филма \"Пан Тадеуш\", реж. Анджей Вайда, от Войчех Килар и Симфония №9 \"Из новия свят\" от Антонин Дворжак, научи ДУМА от Виолета Тончева, пиар на ТМПЦ Варна.", "date": "2019.05.08", "title": "Людмил Ангелов свири във Варна в Деня на Европа"}
{"url": "https://duma.bg/promyanata-idva-s-izbor-a-ne-s-pasuvane-n191283", "text": "Преди години по-отворените обичаха да казват, че \"дори 100 години да бягаме срещу тях, няма да ги стигнем\". После се появи песента \"Кога ще ги стигнем американците\", за да последва онази с \"Ех, Канада, Канада\", с която повече от милион българи напуснаха бащино огнище. Сега обаче най-често редовите българи се питат помежду си \"ама кога ще се оправим?\" и после махват с ръка, защото не вярват, че това ще им се случи в този свят.  Преходът, каквото и да казват, ги отчая и остана с емблемата \"оти ги ручахме жабетата\". Толкова ли е трудно \"да се оправим\", е въпрос, на който никой не се решава да отговори. Сигурно може да се получи, ама ако грипавият син на съседа, завършил преди 2 години, не казва \"как да отида на лекар, като знам какъв съм инженер\". И работи като разносвач на стоки в частна фирма. Ще стане, ако баща му не пустосва пристигналия наскоро от провинцията наемател, заел мястото на колата му, с \"онзи, първото поколение носещо обувки\". Пък \"първото поколение с обувки\" работи в IT фирма, чужда, и се хвали, че скоро се пренася в \"бонбон-мезонет\" не къде да е, а \"там, дето вие не можете\".  Ще се получи и ако  в която едни се чудят ново \"Бентли\" ли да купят, \"Мазерати\" ли да е или самолет като на Гъсока, а класният, пенсионер от години, всяка ранна сутрин гледа да изпревари циганите при кофите за боклук, за да прибере хартията за предаване във вторични суровини. Сигурно има надежда нещо да се промени и ако всички стоят вдясно (като в цивилизования свят) на ескалаторите в метрото, за да дават път на бързащите, а не да ги ругаят с \"овцо, защо ме буташ\". Има възможност и ако бабите не поставят внучетата, поизкласили, да сядат в градския транспорт, а те да стоят прави до тях. Има надежда и ако изчезне съмнението, че плочките по \"Графа\" ще се клатят само след месец-два като тези по \"Витошка\".  Ще се стабилизира държавата и ако заведенията по претъпканата с тях централна столична улица \"Витошка\" са с български имена и обяснителните им надписи са на роден език. Ако и онзи лъв, който замести паметника \"1300 години България\" със скулптурите на проф. Валентин Старчев пред НДК, не е със замазан с черна боя щит, за да не личи, че става въпрос за карта на Санстефанска България. Ти да видиш страх от нечии реакции, чужди, защото и капка самочувствие българско не е останала. А същите \"чужди\" не пропускат да си гледат интересите и все за наша сметка, и в миналото, и днес.  Който може, знае. Нали мотивирахме смяната с възстановяване на исторически паметник с българския лъв, поставен в чест на победи и загуби в славни битки? Тогава защо не е като истинския? Ще се успокоим и ако се намери начин да се поясни на някои всезнайковци, че като казваме \"турско робство\" и учим за тегобите, геноцида, насилието и жертвите на народа ни по това време, не се чувстваме нито роби, нито изпитваме негативни чувства към днешните турци. Просто си знаем историята и ценим величието на предците ни, които не са се примирили с потисника ни за цели 5 века. Иначе може и да се посмеем за сравнението между Османската и Австро-Унгарската империя, защото имаше преди години и лаф (на стар жаргон), че \"и на поробител не случихме\", защото гледахме със завист към Будапеща и Прага. И сега гледаме, защото и те са устроили държавите си така, както ние все още си мечтаем.  Изглежда невероятно, но има надежда и ако Студентският ни град стане като онези студентски кампуси по цял свят, където има само университети, библиотеки, конферентни зали и много затревени площи, а не чалгаджийници, барове, пицарии и други подобни сред учебни сгради и линеещи градинки с отъпкани пътеки във всички посоки.  че \"ще се оправим\", ако близките до властта строителни фирми не само единствени печелят обществени поръчки и превръщат столицата ни в толкова разностилен град без минало, но и при всеки строеж заграждат и тротоарите, за да улесняват дейността си, навлизат в чужди пространства и използват техники от ретро времена, които напукват съседните къщи. Ще погледнем с ведри очи към бъдещето, ако при разрушаване на стари сгради или огради (като в Пловдив) първо се пръска с вода, за да не се вдига прах до небето, а после се пуска техниката да действа. Може и едновременно. Поне така го правят онези, с които уж сме сестрински партии и равнопоставени членки в ЕС.  После може и да се замислим за изградената система на управление, която създаде нови поводи за народно творчество. Наричаме Отечеството си вече \"апартаментна държава\" или \"държавата на къщите за гости\". Разпитваме и китайците, хукнали по екскурзии по цял свят, включително и във Велико Търново, как да се справим с джепчийките си, но забравяме за онези нашенци, които посред нощ понабиха сериозно в наше село някакви френски командоси, за които не се разбра какво са дирили по полята ни.  Иначе сме братя по оръжие в общ алианс. Колкото и да се изрежда, все ще се стигне до \"липсващите първи 7 години\", но това е тъжна тема, защото всички имаме грях, че го допуснахме. Мислим си, че \"от нас нищо не зависи\" или \"да ни е питал някой?\", но доста от нас предпочитат да пасуват по време на избори, защото са внушили, че \"всички са маскари\". Може, ама не е сигурно. Сигурното е, че времето тече, и ако искаме промяна, за да \"се оправим\", значи трябва да се избира. Струва си усилието, вярвайте. Другото е \"от същото\".     ", "date": "2019.05.08", "title": "Промяната идва с   избор, а не с пасуване"}
{"url": "https://duma.bg/kratkata-otpuska-krie-risk-za-zhivota-n191262", "text": "Кардиолози от университета в Хелзинки предупредиха за фаталните последствия, свързани с кратката годишна отпуска, пише Медик форум. За да не подлагаме на риск здравето и живота си, всяка година трябва да почиваме минимум четири седмици. При по-кратък отдих дори и хора, които са в добро общо състояние и се придържат към природосъобразния начин на съществуване, са изложени на риск от сърдечносъдови болести. В изследването на финландските учени били включени 1222 мъже на възраст над 40 години. Сред тях имало здрави хора и такива с наднормено тегло и нездравословни навици. В крайна сметка екипът стигнал до извода, че продължителността на живота на наблюдаваните представители на силния пол била свързана с размера на годишната им отпуска. При това дори и здравите хора си отивали по-рано от този свят в сравнение с онези, които ползвали по-дълги почивки.", "date": "2019.05.08", "title": "Кратката отпуска крие риск за живота"}
{"url": "https://duma.bg/izlozhba-s-papagali-ochakva-tseniteli-vav-veliko-tarnovo-n191264", "text": "Най-голямата изложба на екзотични птици в Източна Европа бе открита в мол \"Велико Търново\". Ценителите ще имат възможност да разглеждат папагалите до 9 юни. На бутиковата експозиция, която гостува за втори път в старата столица, са събрани над 23 вида пернати от Австралия, Африка и Бразилия. Най-голямата атракция е Хиацинтовият ара. Един от пернатите красавци се обясни в любов на дресьора си. Калин Влаев пък дори се целуна със златистия Съни, който сбъдва желания. И сподели, че Кралското жако е най-бъбривият папагал в природата: може да запомни 1200 думи, съчетава ги в изречения, а след петата година започва да асимилира какво се говори. Тези птици обичат, но и силно ревнуват, допълни домакинът Савина Стайкова. \"Още в първия ден един папагал ме обикна и всеки път, когато идвам, каца на рамото ми и аз умирам от щастие. Казват, че папагалите усещат добрите хора\", добавя Наско Лазаров от ПРофайл. Екзотичното събитие бе посетено от футболната легенда Краси Балъков, певицата Михаела Филева, фолк изпълнителката Галена, която доведе и сина си Александър, и др.", "date": "2019.05.08", "title": "Изложба с папагали очаква ценители във Велико Търново"}
{"url": "https://duma.bg/leydi-gaga-se-razsableche-v-metropolitan-n191263", "text": "Лейди Гага беше звездата в тазгодишното издание на благотворителния бал на Музея на изкуството \"Метрополитън\", предадоха световните агенции. По традиция на благотворителната проява се събират средства за Института за костюми към музея. Преди бала звездите, които са поканени, дефилират по червения килим на музея в Ню Йорк, показвайки впечатляващи тоалети. Певицата, която е съдомакин на благотворителната проява, обра овациите, като се появи с пищна рокля наметало с качулка в цвят фуксия, дело на американския дизайнер Брендън Максуел. Пред очите на фотографите Лейди Гага свали дрехата и отдолу се появи впечатляваща черна рокля на същия дизайнер, с която изпълнителката парадира известно време, държейки и черен чадър. После махна и нея и отдолу се показа розов сексапилен тоалет с тънки презрамки. Но бързо се освободи и от него, като остана по черен сутиен, бикини и мрежест чорапогащник, позирайки провокативно на стъпалата пред музея. Към тоалета имаше и необичаен аксесоар - розова малка каручка с прозрачни кутии за шапки с две розови шапки в тях. Певицата беше и с огромни златно-черни изкуствени мигли и с руса перука каре с бретон с тук-там навързани на панделки кичури. Всяка година благотворителната проява се провежда под различна тема. Тази година мотото беше \"Камп - бележки за модата\". То бе вдъхновено от есето \"Бележки за камп\" от 1964 г. на Сюзан Зонтаг, в което тя описва този стил, отличаващ се с ирония, хумор, пародия, преувеличаване, театралност, подражание, което не цели плагиатството. Името му идва от френския глагол camper в значението му на \"заемам поза\".", "date": "2019.05.08", "title": "Лейди Гага се разсъблече в \"Метрополитън\""}
{"url": "https://duma.bg/zapochna-festivalat-za-animatsionni-filmi-zlaten-kuker-n191267", "text": "Десетото юбилейно издание на Международния фестивал на анимационния филм \"Златен кукер - София\" се провежда под патронажа на МОН от 7 до 12 май на новото място за креативните хора в София - ул. \"Мизия\" 23, до Военна академия. В конкурса са включени прожекции на най-добрите 195 европейски и световни филма (избрани от 1721 от 96 страни), майсторски класове, анимационни работилници, изложби и др., научи ДУМА от Надежда Славова, директор на Международния фестивал на анимационния филм \"Златен кукер - София\".", "date": "2019.05.08", "title": "Започна фестивалът за анимационни филми \"Златен кукер\""}
{"url": "https://duma.bg/robot-zamenya-katadzhiite-n191261", "text": "Независимият инженер Рюбен Брюер представи робот, способен да проверява шофьорски книжки, да преглежда колата и да поставя шипове пред колелата. Експертът е конструирал машината по задание на Американския институт SRI. Творението му е предназначено да стане посредник между полицията и спираните от нея собственици на автомобили. С помощта на камера и достъп до базата данни роботът може да анализира документи, да инспектира автомобили и дори да задържа нарушителите, които се опитват да избягат, като хвърля остри шипове на пътя. В това време шофьорите виждат на екран лицето на служителя, с когото комуникират дистанционно. Роботът е монтиран на телескопично рамо, излизащо от полицейската кола. Брюер отбелязва, че създаването на такъв посредник е предизвикано от статистиката: американските полицаи ежегодно спират 17 млн. водачи на МПС. При това повече от 195 000 собственици на автомобили са използвали физическа сила. Инженерът признава, че устройството ще помогне да се защитят и шофьорите от куршуми на полицията. \"При такова опасно взаимодействие е време да поставим робот между хора, които няма да пострадат\", смята специалистът. Плановете на инженера са по-нататъшно усъвършенстване на робота, което ще му позволи \"да се превърне в истински полицай\", пише 24СМИ.", "date": "2019.05.08", "title": " Робот заменя катаджиите"}
{"url": "https://duma.bg/spektakal-za-vazrastni-v-atelie-313-n191266", "text": "Спектакъла за възрастни \"Йов\" по \"Книга на Йов, Библия\" представя НАТФИЗ \"Кр. Сарафов\" на 11 май от 20 ч. в \"Ателие 313\". Авторка на драматургичния текст и режисьорка е Ваня Борисова, сценография Ваня Плачкова. Участват Йоана Седларска, Елин Стоянова, Йордан Тинков, Ивелин Николов, студенти III курс актьорство за куклен театър с художествен ръководител проф. Жени Пашова. Входът за представлението в салона на театъра в кв. \"Красна поляна\", ул. \"В. Д. Стоянов\", до бл. 7, е свободен. Същата пиеса ще се играе на 10 май от 19 ч. на Сцена А610 в НАТФИЗ.", "date": "2019.05.08", "title": "Спектакъл за възрастни в \"Ателие 313\""}
{"url": "https://duma.bg/nov-proval-na-grisho-n191258", "text": "Григор Димитров (№46 в света) продължава да ниже загуби. Първата ни ракета отпадна безславно от \"Мастърс\" турнира в Мадрид, след като загуби от квалификанта Тейлър Фриц (САЩ, №57) с 6:7 (8), 6:7 (4). Така българинът затвърди слабите си игри този сезон, особено на клей настилката. За първи път от началото на сезона Григор напуска турнир след първия си мач. Досега хасковлията винаги беше записвал поне една победа в испанската столица. По всяка вероятност обаче Димитров ще запази място в топ 50 на световната ранглиста, защото нямаше да защитава точки в Мадрид. Миналата година като поставен Гришо започна от II кръг, където загуби от Милош Раонич (Кан). До края на сезона на клей българинът ще участва на \"Мастърс\"-а в Рим (12-19 май) и на \"Ролан Гарос\" (26 май - 9 юни). Във Вечния град той също няма да защитава точки, а в Париж има да брани 90 от достигането до III кръг миналия сезон. Срещу 21-годишния Фриц Гришо започна добре и проби за 4:2 гейма, но допусна моментален рибрейк и играта му се срина. Така се стигна до тайбрек, в който хасковлията дръпна с 3:0 и с 5:3, но отново допусна обрат - 8:10, като пропусна сетбол при 7:6. Във втората част американецът поведе с 3;0, но Димитров изравни за 4:4 При втория тайбрек квалификантът от Калифорния, който блестеше единствено на сервис, успя уверено да го вземе, за да затвори мача за 1,47 часа. Снощи за място в III кръг младокът загуби от световния №1 Новак Джокович (Сърб) с 4:6, 2:6, който като поставен почиваше на старта. Малка утеха за Гришо е, че негов удар попадна сред най-добрите отигравания за деня. Във втория сет удар от бекхенд на Димитров бе изключително зрелищен, като Фриц беше \"повикан\" на мрежата, но въобще не успя да реагира. Днес Димитров и Карен Хачанов излизат срещу специалистите на клей Доминик Тийм (Ав) и Диего Шварцман (Арж) в мач от II кръг при двойките.", "date": "2019.05.08", "title": "Нов провал на Гришо"}
{"url": "https://duma.bg/predlagat-niki-mihaylov-na-fenerbahche-n191256", "text": "Николай Михайлов е предложен на Фенербахче. Емисар на турския гранд е изгледал победата на Левски над Ботев Пд с 3:1 в \"Коматево\", а веднага после са проведени разговори между новите агенти на опитния страж и скаута Ердем Урул. Турчинът се е интересувал при какви условия клубът, който представлява, може да вземе вратаря. След разговорите той приел, че имат възможността да приемат условията му. Със сигурност Фенербахче може да предложи доста по-добри параметри на Михайлов от Левски. Стражът има договор със \"сините\" до края на сезона с опция за удължаване с 2 години, но все още не са водени преговори за подновяването. Това означава, че юношата на \"сините\" може да си тръгне като свободен агент след месец. \"Синьо-жълтите\" от Истанбул възнамеряват да се освободят от опитните Волкан Демирел и Карлос Камени, а третият страж на тима Харун Текин, който се оказа титуляр в течение на сезона, не оправдава доверието. \"Фенерите\" са в голяма криза, като през по-голямата част от сезона бяха близо до изпадащите, а три кръга преди края на сезона се изкачиха на 12-о място с 37 т., на 5 т. над спасителната линия. Урул беше в Пловдив, за да наблюдава и изявите на лидера на Ботев Тодор Неделев, който този сезон има 14 гола и 10 асистенции в 31 мача.", "date": "2019.05.08", "title": "Предлагат Ники Михайлов на Фенербахче"}
{"url": "https://duma.bg/promenyat-formata-na-parva-liga-n191257", "text": "БФС ще направи промени в Първа лига само 3 години след като тотално реорганизира формата на първенството. Първата промяна е свързана с директното изпадане на последния отбор.  Преди да бъде изхвърлен, Верея нямаше нито една победа в 32 мача, но се предвиждаше да играе бараж за оставане със Септември. Миналата година Витоша Б запази статута си само след 2 победи в баражите, а в решаващия плейоф елиминира Локо Сф с дузпи. По всяка вероятност ще бъде решено от новия сезон последният тим в класирането да изпада директно, а не да участва в баражи за оставане. Форматът на първата шестица няма да бъде променян. В нея остават по два мача на разменено гостуване между отборите. Във втората осмица обаче формулата ще бъде променена. Вариантите са два, но отново отборите ще бъдат разделени на 2 групи по 4. При първия точките на тимовете от редовния сезон ще бъдат разделени на 2, за да се стопи разликата между отборите, която през този сезон бе значителна и това обезсмисли мачовете от тази фаза. Другият вариант е тимовете, заели местата от 7-о до 10-о, да оформят група, която да определи кой ще играе бараж за Лига Европа. В групата с отборите от 11-о до 14-о място пък ще се определят директно изпадащият и 2-та тима, които ще играят плейаути за оставане в елита срещу втория и третия отбор от Втора лига. Промените ще станат ясни след Изпълкома на 15 май. Тогава вероятно и Красимир Балъков ще бъде одобрен за селекционер на националния отбор.", "date": "2019.05.08", "title": "Променят формата на Първа лига"}
{"url": "https://duma.bg/izhvarliha-vereya-ot-elita-n191259", "text": "Дисциплинарната комисия (ДК) към БФС изхвърли Верея от Първа във Втора лига. Решението е по чл. 46, ал. 7 от Дисциплинарния правилник за \"черно тото\". Комисията \"Етика и феърплей\" се е сезирала заради доклад на УЕФА за 5 мача. Тя е пуснала сигнала до експертите от ДК, като са констатирани сигнали за \"опити за манипулиране на футболни срещи\". Това е второ наказание за Верея, който на 18 февруари отнесе 5000 лв. заради мачовете с ЦСКА-Сф (0:1), Славия (0:4) и Берое (0:6), които били с \"предварително уговорен резултат\". Много съмнителна бе и загубата с 3:4 от Левски в последния кръг от редовния сезон. \"Въпреки предприетите мерки от УЕФА продължават да се получават сигнали за дейност с цел потенциална манипулация на резултати, с което се уронва престижът на българския футбол и администриращите го органи. Допълнително БФС получи сигнали от интегрити офиса на УЕФА за нерегламентирано финансиране на ФК Верея от страна на китайски граждани, свързвани с международни синдикати за манипулиране на футболни срещи в Европа и света, както и от граждани на бившата ОНД, разследвани за манипулиране на футболни срещи на местно ниво. Когато са налице значителни съмнения с голям обществен отзвук и по предложение на Комисията за етика и феърплей ДК може да наложи наказание преместване на отбора в по-ниска група или ниво (следващото по низходящ ред) за следващата спортно-състезателна година без право да довърши участието си в настоящата спортно-състезателна година. Експертните комисии към БФС са категорични, че наказанието е справедливо с оглед предотвратяването на уговаряне на манипулативни резултати и защита на авторитета на българския футбол както на национално ниво, така и към международните организации, ръководещи европейския футбол. Всички материали, касаещи нерегламентирано финансиране на Верея, както и други данни, получени в БФС, са предоставени на вниманието на прокуратурата. БФС подчертава готовността си да сътрудничи на държавните институции за разрешаването на случая\", обявиха от централата в \"Бояна\". Така Верея няма да може да довърши шампионата, а съперникът им в плейофа Септември ще запише служебни победи. Твърде вероятно е клубът да не получи и лиценз за Втора лига и от есента да се озове в аматьорските дивизии.", "date": "2019.05.08", "title": "Изхвърлиха Верея от елита"}
{"url": "https://duma.bg/nay-vkusnata-sedmitsa-e-za-shesti-pat-v-sofiya-n191265", "text": "Шестото поред издание на \"София ресторант уийк\" (Sofia Restaurant Week) радва с пролетните си гастрономически предложения до 12 май. 24 специално селектирани ресторанта ще потопят ценители в изобилието от вкусове на столицата. Събитието ще обърне ексклузивно внимание на разнообразието. В проявата са включени както вече познати и високо оценявани в предишни години заведения, така и нови места и лица в кулинарния градски свят: микс от традиционна и модерна кухня, локални и сезонни продукти, екзотичност, гурме, предложения за любители на месото, за вегетарианци и вегани. Според една от организаторите - Кристин Милнър, с всяка изминала година ресторантите, обслужването и креативността, с която се подготвят менютата, стават все по-добри. Експертката се радва, че в София вече се е изградила общност на ценители на гастрономичните преживявания и фестивалът е допринесъл за това. Два по-експериментални формата ще учудят посетителите: познатият Talents с главен готвач Виктор Жечев начело на армията му от студенти и Tenebris - първият тъмен ресторант в столицата, в който гостите ще се доверят на сетивата си в пълен мрак. Не на последно място по-нетипичните кулинарни усещания ще имат силно присъствие с японската кухня на Hamachi-ni, индийския \"Кохиноор\", руския \"Арбат\" с нова локация и \"Раджа Бали\", които ще разкажат за Индонезия в чиниите на посетителите си. Както всеки път, фестивалът е подготвил и прекрасна винена листа с акцент върху италианските вина. Подборът от стилове, вкусове, локации и преживявания е осъществен от експертите на събитието така, че да привлече всички любители на кулинарията независимо от техните предпочитания. Всички ресторанти, както и менютата може да се видят на официалния сайт на Sofia Restaurant Week и на фейсбук страницата. Цената на всяко меню е 30 лв.", "date": "2019.05.08", "title": "Най-вкусната седмица е за шести път в София"}
{"url": "https://duma.bg/tsveti-radoycheva-razplaka-v-efir-prof-yulian-vuchkov-n191260", "text": "Цвети Радойчева бе специален гост в предаването \"Времена и нрави\" на легендарния проф. Юлиан Вучков. Красавицата направи впечатляващ концерт на Великден, а зрителският интерес се оказа огромен. Над милион и половина души са били пред екраните в празничната вечер, за да проследят концерта на талантливата певица.  Възпитаничката на Националната музикална академия представи най-новата си песен с хитовото заглавие \"Изчезни\", посветена на жените, пострадали от домашно насилие. Парчето съвсем скоро ще се сдобие и с тематичен видеоклип, в който Цвети ще си партнира с известен артист. В програмата си изпълнителката беше включила евъргрийни, песни от българската естрада и свои авторски хитове. Харизматичната певица винаги се е отличавала не само със своите невероятни гласови възможности и перфектна визия, но и с неповторимата емоция, която носи със своите изпълнения. Проф. Вучков беше силно впечатлен от Цвети Радойчева и не спря да изразява своето възхищение към таланта и професионализма й. Звездата изпълни Camino по изключително въздействащ начин, а големият български критик и анализатор се разчувства и дори се просълзи в ефир. След това каза на Цвети: \"Ти си достойна наследничка на Лили Иванова.\" В момента певицата подготвя още една бърза лятна песен, с която ще зарадва своите почитатели в един от предстоящите големи музикални конкурси.", "date": "2019.05.08", "title": "Цвети Радойчева разплака в ефир проф. Юлиан Вучков"}
{"url": "https://duma.bg/kontuziya-sprya-zechiri-za-titlata-v-braziliya-n191251", "text": "Линда Зечири загуби на финала на турнира по бадминтон в Кампиняс, Бразилия ($25 000). Българката се отказа заради контузия в решителния трети гейм в мача за титлата срещу вицешампионката от Европейските игри в Баку 2015 Лиан Тан (Бел) при 21:17, 12:21, 4:13. С този турнир стартираха олимпийските квалификации в бадминтона.", "date": "2019.05.08", "title": "Контузия спря Зечири за титлата в Бразилия"}
{"url": "https://duma.bg/lyubo-penev-shte-pomaga-v-tsarsko-selo-n191255", "text": "   Напусналият ЦСКА преди дни Любослав Пенев вече има ново занимание. Специалистът акостира в Царско село, където ще помага в школата, съобщи Топспорт. Пенев ще асистира в тренировките на набор 2005. В отбора играе синът му Никълъс Пенев. 13-годишният футболист се изявява като нападател, следвайки стъпките на баща си, получил прякора Ел Голеадор в Испания. Според запознати Любо се е заел със задачата да помага на младите таланти с опита си, но нямал по-големи намерения. Бившият играч на Атлетико Мадрид, Валенсия и Селта не е подписвал договор с Царско село, но за сметка на това бил стриктен в начинанието си. Бившият селекционер на националния отбор и бивш претендент за шеф на БФС е в очакване на оферти за работа, след като напусна изненадващо родния ЦСКА преди Гергьовден.", "date": "2019.05.08", "title": "Любо Пенев ще помага в Царско село"}
{"url": "https://duma.bg/naydenova-bi-stamatova-v-ispaniya-n191253", "text": "Александрина Найденова преодоля квалификациите на турнира по тенис на клей в Монсон, Испания ($25 000). Поставената под №1 в пресявките българка победи в решаващия мач сънародничката си Юлия Стаматова с 6:2, 6:3 за 78 мин. Найденова взе първия сет след серия от 4 гейма, след това допусна пробив на старта на втората част, но отново взе 4 поредни гейма по пътя си към триумфа и заслужи 1 т. за ранглистата и $244.", "date": "2019.05.08", "title": " Найденова би Стаматова в Испания"}
{"url": "https://duma.bg/dzhad-tramp-sas-svetovna-titla-po-snukar-n191254", "text": "Джъд Тръмп е новият световен шампион по снукър. Англичанинът изненадващо разби във финала шотландския ветеран Джон Хигинс с 18:9 фрейма и заслужи първата си титла в \"Крусибъл тиътър\" в Шефийлд. Той стана 11-ият състезател в този спорт, който е печелил поне веднъж трите най-престижни турнира: Световното първенство, \"Мастърс\"-а и шампионата на Обединеното кралство. Преимуществото на новия шампион във финала бе толкова очевидно, че мачът можеше и да не стигне до последната, четвърта сесия и да обърка плановете на организаторите. В нея 29-годишният Тръмп спечели откриващите 2 фрейма, а с това и титлата, която му донесе 500 000 лири. Той стана и първият играч в професионалния снукър, спечелил над 1 млн. паунда в рамките на един сезон. Въпреки това сезона като №1 завършва Рони О'Съливан, който спечели 5 турнира, но в Шефийлд приключи на старта.", "date": "2019.05.08", "title": "Джъд Тръмп със световна титла по снукър"}
{"url": "https://duma.bg/blizo-300-falshivi-banknoti-zaseche-bnb-za-3-mesetsa-n191297", "text": "293 фалшиви български банкноти са задържани в Националния център за анализ на БНБ за три месеца (януари - март 2019 г.), показва прегледът на емисионно-касовата дейност на централната ни банка. Най-голям е делът на фалшивите български банкноти с номинал 20 лева (52,22%, или общо 153). С по-малко дялове са 10 (84 броя) и 50 лева (46 броя). Задържани са и по четири фалшиви банкноти съответно от 5 и от 100 лева и два броя от 2 лева. Хванати са общо 83 броя неистински български разменни монети, от които 8 броя от 2 лева, 19 броя от 1 лев и 56 броя от 50 стотинки. През първото тримесечие в БНБ са регистрирани и задържани 1254 броя фалшиво евро (154 от тях циркулирали в парично обращение), 297 броя щатски долари (197 в парично обращение) и 67 броя от други чуждестранни валути. Към 31 март 2019 г. общо парите в обращение са били 16 млрд. и 855,9 милиона лева. За сравнение през същия период преди година са били 15 млрд. и 247,4 милиона. През 2014 г. са били под 10 млрд. лева, тоест за пет години са нараснали до близо 17 млрд. лева.", "date": "2019.05.08", "title": "Близо 300 фалшиви банкноти засече БНБ за 3 месеца"}
{"url": "https://duma.bg/obezshtetyavat-postradalite-ot-gradushkite-zemedeltsi-n191299", "text": "Пострадалите от градушките стопани от плевенското село Българене ще получат обезщетение. Това заяви министърът на земеделието Румен Порожанов, който посети засегнатия от бедствието район заедно със зам.-министър Атанас Добрев и изпълнителния директор на Държавен фонд \"Земеделие\" Живко Живков, информира пресцентърът на агроминистерството. Те направиха оглед на място на пострадалите от градушката ниви и селски дворове. Вече е сформирана комисия към областната и общинската служба \"Земеделие\", която описва и оценява щетите на място. Стопаните ще бъдат компенсирани в две направления по съкратена процедура. Регистрираните земеделски производители ще бъдат подпомогнати по линия на държавната помощ за компенсиране на разходите, причинени от неблагоприятни климатични събития. Те ще получат финансова подкрепа в размер на 80% от направените разходи. По второто направление ще се подпомогнат малките нерегистрирани стопани с унищожена продукция в дворовете и градините. За тях ще бъде предоставено подпомагане по линия на държавната помощ de minimis на база на оценката на щетите. Тези стопани ще подават документи при кмета в общината. По-рано вчера помощ за фермерите беше обещана и от премиера Бойко Борисов. Междувременно стана известно, че повече от 10 000 декара със земеделска продукция са засегнати от разразилата се буря, придружена с градушка, на 30 април тази година в Русенско. ", "date": "2019.05.08", "title": "Обезщетяват пострадалите от градушките земеделци"}
{"url": "https://duma.bg/prognozirat-poskapvane-na-svinskoto-meso-n191298", "text": "Заради недостиг на свинско месо на международния пазар предстои поскъпване. Това става ясно от редовния бюлетин на Центъра за икономически изследвания в селското стопанство (CAPA).  \"След като през първите три месеца на 2019 г. цените на едро на свинското месо бяха относително ниски в сравнение с последните три години - на ниво от 3,10-3,20 лв. за кг кланично тегло, през следващите два месеца се прогнозира те да нарастват до около 3,50 лв. на кг\", прогнозират анализаторите.  Като причина те посочват очаквания огромен недостиг на свинско месо в Китай и насочване на европейското производство усилено към износ, който ще предизвика ръст на цените. Очаква се те да бъдат с близо 22% над нивото, отчетено през май миналата година. Европейските цени на едро на говеждото и на телешкото месо спадат, но българските цени ще останат на нивата от миналата година, смятат експертите. Причината е, че сега цените у нас са с около 23% под средноевропейските.  Прогнозата на CAPA сочи, че през следващите два месеца цените на едро на пилешкото месо да се задържат около 2,95-3,00 лв. за кг кланично тегло, или с 2,2% под равнището от същия период на миналата година. Консумацията на пилешко месо в ЕС ще продължи да нараства и през тази година, като се очаква да достигне 25,2 кг на човек от населението спрямо 24,8 кг през 2018 г. Причината е разширяването на производството най-вече в Източна Европа. ", "date": "2019.05.08", "title": "Прогнозират поскъпване на свинското месо "}
{"url": "https://duma.bg/tomova-padna-ot-bivsha-%E2%84%9619-v-sveta-n191252", "text": "Виктория Томова отпадна на старта на турнира на клей в Кан-Сюр-Мер, Франция ($80 000). Първата ни ракета загуби от бившата №19 в световната ранглиста Варвара Лепченко (САЩ) с 0:6, 4:6 за 73 мин. Томова заслужи 1 т. и $740.", "date": "2019.05.08", "title": " Томова падна от бивша №19 в света"}
{"url": "https://duma.bg/ek-mozhe-da-sanktsionira-balgariya-zaradi-taksa-smet-n191300", "text": "Европейската комисия (ЕК) е възложила проучване за прилагането на принципа \"замърсителят плаща\" във всички държави членки на ЕС, вкл. България, съобщиха от Българската стопанска камара (БСК). Според работодателската организация проучването е завършено и резултатите са в процес на обработка и преценка. \"Комисията няма да се колебае да предприеме действия срещу държавите членки, в които националното законодателство и/или практика не са в съответствие с принципа \"замърсителят плаща\", се казва в писмо от ГД \"Околна среда\" на ЕК, изпратено до БСК. Повод за писмото е жалба до ЕК, заведена от БСК срещу определянето на таксата за битови отпадъци в България на основата на стойността на имота или балансовата стойност на активите вместо на количеството генерирани отпадъци.  В писмото си ЕК информира, че службите на комисията са извършили обстойно разглеждане на жалбата и са установили, че българското законодателство предвижда конкретни мерки за прилагане на принципа \"замърсителят плаща\" от 2015 г., но националните власти няколко поредни години отлагат влизането в сила на тези мерки. \"Според информацията, с която комисията разполага, последните изменения на Закона за местните данъци и такси осигуряват подходяща методология за изчисляване на таксата за битови отпадъци. За съжаление, националните власти решиха още повече да отложат влизането в сила на съответните разпоредби - до 2022 г.\", се уточнява в писмото. Поради факта, че вече е извършено общоевропейско проучване на проблема, службите на комисията са взели решение да прекратят разследването по повод жалбата на БСК, но ако е необходимо, ще предприемат действия срещу България по тяхна инициатива. От БСК припомнят, че от 2003 г. насам камарата полага усилия да бъде променен начинът на изчисляване на таксата за битови отпадъци, вкл. чрез предложения за нормативни промени, официални становища до всички компетентни институции, съдебни процедури и пр. В резултат на тези усилия през 2015 г. нормативно проблемът беше решен, но влизането в сила на законовите промени се отлага неколкократно, като последното отлагане е за 2022 г.", "date": "2019.05.08", "title": "ЕК може да санкционира България заради такса смет"}
{"url": "https://duma.bg/datata-n191273", "text": "МЕЖДУНАРОДЕН ДЕН НА ЧЕРВЕНИЯ КРЪСТ И ЧЕРВЕНИЯ ПОЛУМЕСЕЦ. Организацията, която има 200 млн. членове в над 180 страни по света, е призвана да помага на нуждаещите и страдащите. Червеният кръст възниква по идея на швейцарския предприемач Анри Дюнан (роден на 8 май 1828 г.), който случайно става свидетел на голямата битка при Солферино (1859). Резултатите от нея са 40 000 жертви - убити, ранени и изчезнали. Силно впечатлен от изоставените на произвола ранени, Дюнан се опитва да им окаже помощ. През 1863 г. в Женева той полага основите на Международния комитет на Червения кръст. 1818 - РАЖДА СЕ ЕДУАРД ТОТЛЕБЕН, РУСКИ ГРАФ, ГЕНЕРАЛ (УМИРА 1884 Г.). Отличава се по време на Руско-турската освободителна война (1877-1878). Изработва план, който става ръководство за провеждането на пълна блокада на армията на Осман паша в Плевен и противодействие на системата от редути. Осман паша се опитва да пробие блокадния пръстен, но оставя на бойното поле 6 хил. убити. Отстъпва и скоро капитулира. Тотлебен скромно забелязва: \"Не аз победих Осман, а гладът\". 1876 - УМИРА ВАСИЛ ПЕТЛЕШКОВ, РЕВОЛЮЦИОНЕР (Р. 1845 Г.). Началото на Априлското въстание го заварва в Панагюрище, но той веднага се връща в Брацигово, за да организира и ръководи въстанието там и в околните села. Местните чорбаджии го предават на турците след разгрома на въстанието. Жестоко е измъчван, като е разпитван и горен между три огъня. Издъхва в покрайнините на Брацигово, на път за разпит в Пловдив. Негови са думите \"Сам съм, други няма!\". 1880 - УМИРА ГЮСТАВ ФЛОБЕР, ФРЕНСКИ ПИСАТЕЛ (Р. 1821 Г.). Представител на литературното направление критически реализъм. Автор на романите \"Мадам Бовари\", \"Възпитание на чувствата\", \"Саламбо\" и недовършения \"Бувар и Пекюше\". Написал е новелите \"Чисто сърце\", \"Легенда за свети Юлиан Гостоприемец\", \"Иродиада\", романтичната драма \"Изкушението на свети Антоний\" и драматическите творби \"Замъкът на сърцата\" и \"Кандидат\". Смъртта го заварва пред нови планове - замислял исторически роман. 1891 - УМИРА ЕЛЕНА БЛАВАТСКА, РУСКА ПИСАТЕЛКА, ТЕОСОФ (Р. 1831 Г.). Авторка на мистична литература и пътеписи, философ, известна с приноса си в езотеричната философия, съоснователка на организацията Теософско общество. Разпространяваните от Теософското общество идеи на Блаватска, нейни или заимствани от други автори, и силно повлияни от будизма и индуизма, са оказали значително влияние в политиката, изкуството и религията. 1978 - ЗА ПЪРВИ ПЪТ ВРЪХ ЕВЕРЕСТ Е ИЗКАЧЕН БЕЗ КИСЛОРОДЕН АПАРАТ. Райнхолд Меснер (на снимката) става и първият алпинист в света, покорил всичките 14 осемхилядници (върхове с височина над 8000 м). Меснер е автор на над 60 книги, много от които са преведени на различни езици.", "date": "2019.05.08", "title": "Датата"}
{"url": "https://duma.bg/dogonvame-evropa-sled-44-godini-n191301", "text": "44 години ще бъдат необходими на България, за да достигне средните за Европа темпове на икономическо развитие, заяви доц. Виктор Йоцов, ръководител на екипа, подготвил традиционния годишен доклад на Института за икономически изследвания при БАН. Независимо от общо взето положителните икономически тенденции, запазването на сегашните темпове на растеж означава, че сближаването със средния доход на глава от населението на ЕС остава далеч в бъдещето. Тези темпове, които постигаме, са крайно недостатъчни, подчерта доц. Йоцов. Той прогнозира, че ще има леко забавяне на икономическия растеж през 2019 г., но той може да се възстанови през следващата година. В никакъв случай обаче не може да се говори за рецесия у нас, коментира Йоцов. Според него икономическият растеж у нас от 3,1% през 2018 г. е висок в сравнение с целия ЕС, но сред новите страни членки по този показател след нас са само 2 държави - Хърватска и Словакия. Брутният продукт на човек е нараснал с 5,8% срещу 1,6 % в ЕС, но това се дължи на демографската криза, коментира още Йоцов. България не е научила уроците си от кризата преди 10 години, защото дисбалансите в икономиката ни останаха, каза доц. Даниела Бобева. Наблюдаваме тотален срив на инвестициите. Произвеждаме малко крайни продукти, а това оголва икономиката. През 2008 г. в дълготрайни материални активи са вложени 29 млрд. лв., докато десет години по-късно те са едва 18 млрд. лв. Дълговете на общините вече са 10% от БВП. Толкова са задълженията и на държавния сектор, затова са необходими мерки за преструктуриране, допълни тя. В продължение на 30 години всички български правителства водиха политика на растеж, базиран на експорта и потреблението, а на страната ни е необходима политика на догонващ растеж, коментира проф. Александър Тасев, директор на института.  Най-голям принос в икономиката и през изминалата година имат недвижимите имоти и секторът на държавно управление. Инфлация от порядъка на 2-3% не е плашеща, дори е здравословна според Йоцов, защото трите поредни години на дефлация сериозно са повлияли на производителите в страната. Според учените от БАН не е добра практиката на правителството да подценява приходната част на бюджета, като по този начин си осигурява бюджетен излишък, който се харчи в края на годината. 12 млрд. лв. капиталови разходи са спестени. Те са останали само на книга, твърди доц. Йоцов. През 2018 г. износът остава близко до нивата си през 2017 г. Продължава установената тенденция за концентрация на износа към страни от ЕС. През 2018 г. вносът нараства с 3,7 процента спрямо 2017 г., посочи гл. ас. д-р Недялко Несторов, член на авторския колектив. По думите му България купува стоки основно от Германия, Русия, Китай, Италия и Турция. Тези пет страни формират 42 на сто от вноса в България. Страната остава износител предимно на стоки с ниска добавена стойност, основно суровини, допълни Несторов. Европейската комисия намалява леко прогнозата си за развитието на икономиката на България за тази година. Сега ЕК очаква БВП да отчете ръст от 3,3 на сто, докато според зимната икономическа прогноза увеличението през 2019 г. щеше да е от 3,6% и да остане такова и през идната 2020 г. Сега за следващата година комисията очаква разширение на българската икономика с 3,4 на сто. Вътрешното търсене ще продължи да се разширява, но с по-бавни темпове поради по-умереното частно потребление. Потребителското доверие остана слабо в първите няколко месеца на 2019 г., което предполага по-предпазливо поведение по отношение на разходите през годината. Въпреки това благоприятните тенденции на пазара на труда се очаква да подкрепят разходите на домакинствата чрез по-високи реални заплати. Износът се възстановява, като еднократните ефекти на 2018 г. намаляват. Този тренд се очаква да се запази, дори ако потиснатото търсене от основните търговски партньори продължи да тежи върху износа, твърдят от Еврокомисията.", "date": "2019.05.08", "title": "Догонваме Европа след 44 години"}
{"url": "https://duma.bg/kitaytsi-hvalyat-grebnata-baza-v-plovdiv-n191250", "text": "Разширеният национален отбор по гребане на Китай от близо месец се подготвя в гребната база Пловдив. Азиатците ще се включат в Световната купа (10-12 май), като не пропуснаха да похвалят условията под Тепетата. \"Атмосферата в България е една от най-приветливите, които сме срещали по света. Организационният комитет в Пловдив и федерацията са коректни партньори. Разбрахме се предварително какво ни е нужно и го получихме навреме. Имаме отлични условия за тренировки. От нас зависи как ще ги използваме, за да се представим достойно\", обяви шефът на китайската централа Сю Цюан.", "date": "2019.05.08", "title": "Китайци хвалят гребната база в Пловдив"}
{"url": "https://duma.bg/zhekov-gotvi-natsionalite-vmesto-prandi-n191245", "text": "Помощник-треньорът на националния ни отбор по волейбол Андрей Жеков събра част от играчите на лагер. Бившият разпределител ще води заниманията до 14 май, когато нещата поема селекционерът Силвано Пранди. Италианецът изведе своя Шомон до финал във френското първенство срещу Тур, а шампионът ще бъде излъчен най-късно на 11 май.", "date": "2019.05.08", "title": "Жеков готви националите вместо Пранди"}
{"url": "https://duma.bg/stroitelna-firma-ostavi-bez-tok-600-abonata-v-gorna-banya-i-suhodol-n191296", "text": "Несъобразени изкопни дейности на строителна фирма са прекъснали два кабела 20 киловолта, собственост на \"ЧЕЗ Разпределение\", в резултат на което вчера малко след 9 часа близо 600 абонати на ЧЕЗ в кварталите Горна баня и Суходол останаха без електрозахранване. За пореден път сме свидетели как несъобразени изкопни дейности причиняват неудобства. Не спираме да призоваваме строителните фирми да спазват процедурите и да съгласуват своевременно ремонтите, каза Васил Василев, директор \"Експлоатация и поддържане\" в \"ЧЕЗ Разпределение България\". От компанията припомниха, че информация за стартиращи изкопни дейности трябва да се подава поне две седмици предварително, за да бъдат предотвратени подобни случаи.", "date": "2019.05.08", "title": "Строителна фирма остави без ток 600 абоната в Горна баня и Суходол"}
{"url": "https://duma.bg/ministerstvo-za-obrazuvane-na-nevernitsi-n191274", "text": "Точно такова име заслужава това ведомство заради изкормването на българската история. Поредна случка, от поредния курс за обучение на учителите по история - през април тази година.  Основната цел на новата методика на МОН \"е да се накарат българските учители да внушават на българските деца, че основният враг на България е Русия; че най-близък приятел ни е Турция; че турско робство не е съществувало; че българите доброволно са приемали исляма и на драго сърце са си давали децата за еничари; че българският народ не е славянски и че най-голямото зло в нашата история е комунизмът между 1944 и 1989 г.\". Това твърди партията \"Възраждане\", която е била алармирана за родоотстъпническия опит от учители, участвали в курса.   Както виждаме, новата методика е всъщност касапница на националната ни история. Неин организатор е именно Министерство за Образуване на Нечестивци, а \"касапите\" били преподаватели от Софийския университет, Югозападния университет, Българската академия на науките, Нов български университет, Шуменския университет. Сред екземплярите, които са \"кълцали\" историята ни, според учителите се открояват атлантиците доц. Антоний Гълъбов и проф. Евелина Келбечева, проф. Рая Заимова, доц. Лъчезар Стоянов. Досега обучение по новата методика за преподаване на родната история са преминали общо 750 учители от цялата страна. Един от обучаваните информира, че  ако не приемат новата официална директива за преподаване на историята ни!  Със сатъра на националното обезличаване лекторите настървено са изхвърлили от историята тезата за \"турското робство\". Такова просто не е имало. Това, че пет века българите не са били едно към едно роби като в Римската империя, и това, че някои са търгували и дори забогатели, съвсем не означава, че тоталният гнет, потисничество или иго не може да се побере в събирателната дума \"робство\". В случая прецизността на научната терминология се използва не за обективност, а за преподаване на квазиистория и промиване на мозъците на младите. Все едно да твърдиш, че постройка без темел става за обитаване. След като не е имало турско робство, защо целият ни фолклор е пропит с мъка от гнета на турския ятаган? Защо в него има стотици песни, възпяващи Русия като упование за освобождението от игото на империята и исляма, както е изследвал известният фолклорист, историк и поет Христофор Тзавела. Ето всъщност още думи на учителя, участник в курсовете, на когото трябва да стиснем ръката: \"На една от последните групи проф. Рая Заимова каза, че \"Християнските семейства са давали по едно момче, а те са имали по много, за да има мир и любов и да живеят по-добре\" (за кръвния данък); \"Девширмето е път към просперитет\"; \"далеч от центровете на официалната религия българският селянин няма усещане за фатален избор\" (за ислямизацията) и че \"голяма част от българските светци са наказани със смърт, защото първо са приели исляма, а после се отказали от него\". \"Във всички групи преподавателите са твърдели, че ислямизацията е била епизодична, не чак толкова агресивна и в голяма степен доброволна. На децата вече не трябва да преподаваме факти, години, събития и личности! Трябва да им обясняваме идеологии! Това било истински важното, за да станат мислещи хора с европейски ценности (доц. Лъчезар Стоянов).\" Вижте само какво прави лицето, което сигурно държи пред името да се изписва \"доц.\" (утре и проф. и акад.).  години, събития и личности. Да, трябва те да бъдат осмисляни, при това - не от позициите на идеология, но нали първо трябва да знаеш фактите. Всъщност този човек очевидно смята, че фалшивата наука прави хората мислещи и с европейски ценности.   Що се отнася пък до кръвния данък, щом той е бил толкова \"полезен\", защо е имало няколко бунта конкретно срещу него в българските села и градчета; защо в българските семейства прибягвали до осакатяване на децата, за да не бъдат взети в служба на империята? Защо европейски свидетелства са стигнали до извода, че кръвният данък ни е струвал 20% от подрастващото мъжко поколение? В своите \"Български хроники\" Стефан Цанев твърди, че между 2 и 4 млн. българчета са били отвлечени, потурчени и превърнати в еничари. Европейска ценност ли е да си невежа за тези факти и миналото на нацията си? Но знаете ли  на Министерството за Образуване на Неверници? Това, което прави то, не е просто пренаписване на историята. Щом така се \"прецизира\" турското робство, щом така се оневиняват кръвният данък и насилствената ислямизация, МОН и привиканите от него лектори всъщност касапят икони на историческия ни ген, разводняват \"кръвната група\" на националната ни памет. Понеже са ме учили да държа на фактите, а също да не ги чета както дяволът чете евангелието, а също - да чета между редовете, стигам до извода, че тези хора са готови да изхвърлят от паметта ни един Георги Раковски и цялото четническо движение. Нищо чудно, ако са готови да отрекат националното ни пробуждане и Възраждането, Апостола и Ботев, Априлското въстание и кланетата след него. А защо да го правят това? Ами много просто - защото всички те не са се борили и не са умирали за идея, която 140 години по-късно ще ни се натрапва като евроатлантическа. Нямате ли чувството, че Апостола, Ботев, Георги Бенковски, Хаджи Димитър, Стефан Караджа повторно са убити от \"свободни\" българи, които се имат за европейци? Че се извършва \"клане\" над паметта на Априлското въстание. Но и това не е всичко. С начинанието си МОН и шайката мозъчни промивачи целят да отрекат самия акт на националното ни освобождение. Само защото не го е направил предшественикът на евроатлантизма. Излиза, че фолклорът, Възраждането, клането в Батак, Ботев и Бенковски, 3 март са грешка на историята, щом не е имало турско робство, кръвен данък и ислямизиране.    Само че това вече не е кощунствено. Това е сатанинско. Освен всичко друго родоотстъпникът и предателят е и негодник. Затова се питам дали МОН не е и Министерство за Образуване на Негодници? ", "date": "2019.05.08", "title": "Министерство за Образуване на Неверници"}
{"url": "https://duma.bg/karvaviyat-podvig-na-batak-n191275", "text": "Няма в българската история такава трагедия. Кошмар - 5 хиляди българи дават главите си, за да запазят своята вяра! Не е сън, а реалност! Батак е свещено, мило, героично име. В стихотворението \"Възпоминания от Батак\" Вазов предава сърцераздирателния разказ на едно дете:     \"...О, злочест Батак! Благоговея пред твоето величие, ще благоговее и историята...\", възкликва Захарий Стоянов в \"Записки по българските въстания\"  Батачани били будни и заможни българи. Искали да построят по-голяма и по-хубава черква, в която да изповядват християнската вяра. За целта вземат разрешение от местния турски паша в Пловдив, условието е тя да бъде вдигната, докато той отиде на лов и се върне - за 2-3 месеца! Трябвало да бъде не по-висока от турчин, възседнал кон, за да може фесът му, минавайки край храма, да стърчи над него! Така батачани се сдобиват с прословутата черква \"Света Неделя\", построена през 1813 г. за 75 денонощия. По-късно светинята става клада за свободата на България.   Батачани веднага след като се заговорва за  въстание и освобождение са едни от първите, които организират революционен комитет. Начело застава Петър Горанов. Било решено в Батак да дойдат всички въстанали хора от околните селища и да се укрепят тук, в котловината. Въоръжен е отряд от 1100 мъже, начело със Стефан и Ангел Керелови. За съжаление, въстанието не е добре организирано и всичко, което е планирано, не става. Батачани научават с голямо закъснение, че то е избухнало. Те не получават Кървавото писмо, което е заловено още в Пещера, но въпреки всичко свалят местната турска власт. Батак е свободен 10 дни - от 20 до 30 април. Не знаят, че въстанието наоколо е потушено и започват да действат по план. Батачани успяват да убият около 200 турци. Ахмед Ага Барутанлията е изключително ядосан и нарежда Батак да бъде заличен от лицето на земята, а коренът му - пресушен. Селото е обградено от 5000 башибозуци, водени от Ахмед Ага. Той заповядва да бъдат убити всички въоръжени мъже, а после да запалят къщите и да изгорят хората в тях.  Кървавите събития продължават до 17 май. Тези, които остават живи след това, търсят  убежище в училището (около 200 деца и жени), но са изгорени живи. В черквата \"Света Неделя\" се укриват около 2000 жени, деца и старци. Там престояват три денонощия - без храна и вода, наблъскани един върху друг, с последната надежда, че ще спасят живота си. Майките с голи ръце копаят огромна дупка - кладенец, в началото на храма, за да стигнат до корените на ореха отвън. Търсят вода за умиращите от жажда и глад деца. Ахмед Ага нарежда да донесат тенекии с газ и слама, която запалват и хвърлят през прозорците. Пред заплахата да бъдат задушени, хората отварят вратите. Имат шанс да се спасят, ако сменят вярата си, но всички са непреклонни. И един по един са изклани зверски! Чудовищно е потушено въстанието, тук са избити около 5 хиляди души! Вазов посочва, че дори Хеопсовата пирамида би била малка за паметника на Батак и че без него нямаше да има свободна България. От 6-хилядно население се спасяват около 1000 души, които още в началото на турската обсада бягат от селото. Единствената сграда, която остава непокътната, е каменната черква.  Потресаващите събития стават достояние на целия свят благодарение на факта, че две жени от избягалите стигат до руското консулство в Пловдив и разказват какво се е случило. Трагедията предизвиква бурни дебати в Европа и след огнена реч на Виктор Юго в защита на българите се решава да бъде изпратена европейска анкетна комисия, която да установи жертвите. Комисията е ръководена от американския журналист Макгахан, военен кореспондент на \"Дейли нюз\", който два месеца след клането първи описва покъртителната картина: Батак е Долина на смъртта, а жителите му - хора без сълзи. След клането от 1876 г. черквата \"Света Неделя\" е недействаща. Обявена е за музей- костница през 1956 г. Тя е национален паметник на културата с историческо значение. От 2011 г. обаче става действащ храм... - По канон в черква, където е загинал човек,  трябва поне две години да се служат молитви за пречистване, преди да заработи тя отново. В \"Света Неделя\" са загинали 2 хиляди души! Колко години трябва да се четат молитви? Батачани, които се връщат, не приемат храма повече за храм. Доскоро възрастни хора питат: \"Гробището отворено ли е?\" Това е гробницата на България! За мен лично идеята беше, затваряйки тези кости, да врътнат ключа на черквата и да няма турско робство - гневи се Люба Стамболиева, екскурзоводка от Историческия музей в Батак.   На 17 май 2006 г. баташките мъченици са канонизирани за светци от Българската старостилна православна църква. На 3 април 2011 г. с ореола на светостта ги окичва и Българската православна църква. Разказите на очевидци и запазените свидетелства са доказателства за злодеянията. Има псевдоисторици обаче, които се опитват да натрапват безумната теза, че не е имало баташко клане и невиждани турски зверства?!  Така или иначе, постепенно са събрани средства и е възстановено селището. Някои от оцелелите батачани се връщат и бавно съживяват Батак. В годините на социализма той се възражда и е обявен за град през 1964 година. ", "date": "2019.05.08", "title": "Кървавият подвиг на Батак"}
{"url": "https://duma.bg/progonenite-ezitsi-n191284", "text": "Някога Ботев на перфектен френски език поздрави Парижката комуна и заяви в прав френски текст, че очаква пробуждането на народите и бъдещия комунистически ред по света. Ама че работа отвори поетът с тази своя телеграма до френските комунари, що академичен народ у нас се опитва вече три десетилетия да докара нещата дотам, че Ботев хич не бил пращал такава телеграма на французки език, в която да съобщава за очакването си за бъдещия комунистически ред по света. После Ботев, пак с помощта на френския си език, накара капитана на кораба \"Радецки\" да акостира речния плавателен съд на Козлодуйския бряг и оттам започна пътят на Войводата и четниците му към безсмъртието. И като се замисли човек, още що поетичен, научен и от света на изкуството народ в България е разперил крила в попрището си благодарение на това, че чрез френския език е гледал на света като през широко отворен прозорец. И така почти с векове! За да дойде Великата Подмяна в отечеството ни и заедно с непреустройващите се вдясно учители и директори да бъде изгонен от българските училища и езикът на Балзак и Сент Екзюпери, преценен очевидно като недостатъчно звучен и невършещ работа в далаверите на новия българския елит. \"И всичкия народ, както би възкликнал гневно Дядо Либен от \"Българи от старо време\", дрънка и мучи само на езика на ингилизите!\"   Водачката на евролистата на ГЕРБ сега е  еврокомисарката ни Мария Габриел, завършила френска филология в Пловдивския университет. И на мое писмо до нея преди време относно абсурдите в чуждоезиковото обучение в България и абсурдната липса на възможност за реализация на възпитаниците от нейната университетска специалност да си намерят работа в българските училища еврокомисарката акуратно и отзивчиво ясно ми отговори, че тя също е за разнообразието в чуждоезиковото обучение в България, но това било преди всичко грижа на отделните държави. Вярно е, обаче си мисля, че би трябвало да е грижа и на ЕС, защото става дума за реална... ДИСКРИМИНАЦИЯ! Защото редят се годините и Министерството на образованието в страна на ЕС въобще не се намесва за някаква регулация по изучаването на чуждите езици в българското училище. Седи си френският език - този език от световната култура, като напъден в ъгъла на народното ни просвещение и вече с години липсват в обявите на това министерство вакантни места за учители по френски. Същото злополучие и с езика на Пушкин и Толстой. И той поголовно отсъства от българските училища, прогонен едва ли не като език на Коминтерна!  А дискриминацията е и във възможностите за работа на завършващите висше образование по тези езици университетски възпитаници. Дискриминация е и за вече две поколения подрастващи българи в училищата ни, изучаващи монополно само един език - на ингилизите, както би рекъл дядо Либен.  Налице е дискриминация в чуждоезиковото ни обучение, дискриминация, чудовищно и безхаберно незабелязана от толкова служби у нас и в ЕС, където иначе има легион експерти, борци срещу дискриминации всякакви. Но, изглежда, са експерти най-вече в подписването на ведомости за едни \"хай селъри\"! Се ла ви!", "date": "2019.05.08", "title": "Прогонените езици  "}
{"url": "https://duma.bg/kratki-novini-n191291", "text": "Европейската комисия е получила жалба от украинската държавна газова компания \"Нафтогаз\" за \"Северен поток-2\" и ще подготви отговор след проучването й. Това съобщиха от пресслужбата на евроадминистрацията в Брюксел. По-рано изпълнителният директор на \"Нафтогаз\" Юрий Витренко съобщи за подаването на жалба срещу предполагаеми антиконкурентни действия на руския газов гигант \"Газпром\". Властите на Иран обявиха, че съобщението на САЩ за изпращането на ударна група със самолетоносач и бомбардировачи в Близкия изток, за да изпрати послание до Техеран, е \"психологическа война\". \"Изявлението на Болтън е нескопосано използване на изхабено събитие за психологическа война\", заяви Кейван Хосрави, говорител на Върховния съвет за национална сигурност, добавяйки, че самолетоносачът е пристигнал в Средиземно море преди няколко седмици. В украинския парламент е внесено предложение за провеждане на тържествено заседание на 19 май, на което новоизбраният президент на страната Владимир Зеленски да положи клетва за встъпване в длъжност. Виктор Балога, автор на предложението, подчерта, че документът не е изготвен по искане на Зеленски. \"Мотивацията ми  е проста: ако нов екип иска да започне работа възможно най-рано, тогава няма нищо лошо в това\", обясни Балога. В същото време той призова сегашния президент на Украйна Петро Порошенко и неговия екип в парламента \"да не се намесват в работата на младите\". Великобритания ще проведе избори за Европейски парламент по-късно този месец, независимо от провеждащите се текущи разговори с опозицията, за да се сключи сделка за Брекзит, заяви във вторник де факто заместникът на премиера Тереза Мей. \"Като се има предвид колко малко време има ... за съжаление няма да бъде възможно да приключим този процес преди датата, която е законово регламентирана за европейските парламентарни избори,\" каза Дейвид Лидингтън.", "date": "2019.05.08", "title": "Кратки новини"}
