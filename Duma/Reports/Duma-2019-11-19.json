{"url": "https://duma.bg/polovinata-balgari-sa-pesimisti-za-ikonomikata-n203797", "text": "Близо половината от българите, 49 на сто, смятат, че икономиката се развива в грешна посока, а 31 процента са на обратното мнение. Това показва проучване на изследователския център \"Тренд\", представено вчера на форума \"Да извадим успеха от анонимност\". Според изследването 39% от анкетираните са на мнение, че у нас може да се прави бизнес, 34% отговарят отрицателно на този въпрос, а 27% не могат да преценят. Сред по-младите между, 18 и 41 години, се забелязват много по-позитивни нагласи, за разлика от тези, които са на 60 или 70 години. Целта на проучването е да се установи дали икономическата реалност в България се припокрива в голяма степен с картината, която медиите дават, обясни Димитър Ганев, съосновател на \"Тренд\". Според него българският скептицизъм и слабата информираност са сред причините за тези отговори. 63% от попитаните искат да научават за българските предприемачи, което според Ганев е \"категорично мнозинство\". 52% са на мнение, че българският износ като продукция е качествен, докато едва 12% са на обратното мнение. 36% не знаят или не могат да преценят, което пък показва слаба информираност. Според \"Тренд\" в отговорите на тези въпроси има определена доза патриотичен елемент. На въпроса дали познават продукти на български компании, успешни на чужди пазари, 53% от попитаните отговарят отрицателно, а само 20% са запознати. Те дават пример с киселото мляко, казанлъшката маслодайна роза, саламуреното сирене. Никой обаче не дава примери от машинна индустрия, производство на електроника. Според резултатите от проучването в най-голяма степен повишаването на заплатите се свързва с успешното икономическо развитие на България (48%). 39% от анкетираните свързват успешното икономическо развитие с откриването на нови работни места. 33% са на мнение, че трябва да се изграждат нови предприятия. Малко под две трети са на мнение, че е необходимо привличане на чужди инвестиции, а 19% - модерна индустрия. 12% от българите смятат, че за успешно икономическо развитие е необходимо изграждане на съвременна инфраструктура. Въпреки продуктовото позициониране и реклама, българинът е в 19 век по информираност за успешните български продукти - с мускалите на Бай Ганьо и с киселото мляко. Така обобщи по време на форума Лидия Шулева - председател на Специализираната комисия по икономическо развитие към Германо-българската търговско-индустриална камара (ГБТИК).", "date": "2019.11.19", "title": "Половината българи са песимисти за икономиката"}
{"url": "https://duma.bg/federatsiyata-po-voleybol-otreche-da-okazva-natisk-na-klubovete-n203826", "text": "Федерацията по волейбол (БФВ) отрече обвиненията, че оказва натиск върху клубовете. Ръководената от Данчо Лазаров централа определи твърденията като безпочвени, а целта им е да се създаде напрежение. \"Българската федерация по волейбол заявява категорично, че това са голословни твърдения, хвърлени в публичното пространство, без да са подплатени с нито едно доказателство и нито един конкретен пример. Те очевидно целят да нагнетяват напрежение във волейболната общественост. Във връзка с това федерацията припомня, че в Република България съществуват съответните правоохранителни органи и приканва всеки клуб, върху който е оказван натиск, от каквото и да е естество, да сигнализира прокуратурата, като представи съответните доказателствени материали\", се казва в съобщението на федерацията. Миналата седмица водещите клубове обявиха, че искат свикване на извънредно изборно Общо събрание, за да свалят Лазаров, който ръководи волейбола у нас от 2001 г. Част от тях обявиха, че Лазаров притиска клубовете, които пак да гласуват за него. \"Буквално часове след като официално и открито застанахме да изразим намерението си за свикване на извънредно Общо събрание на БФВ, някои дами и господа от статуквото, в типичния за този стил работа, започнаха със заплахите, манипулациите и внушенията. В тази връзка, всякакви \"сигурни информации\", че т.нар. Инициативен комитет е разпределил местата в Управителния съвет за \"свои хора\", има готовност да \"назначи\" треньори за всички национални гарнитури, ще \"заличава\" клубовете, които не ни подкрепят, както и цялостна подмяна на администрацията на БФВ - не отговарят на истината. Напротив. Това е неговият стил на работа. Не обещаваме нереални неща, не обещаваме милиони левове да потекат към всеки клуб. Ние сме част от всички клубове в България и вярваме, че решенията за развитието на волейбола трябва и ще се вземат от всички клубове - членове на БФВ, а не да се спускат от един човек. Така е нормално, морално и законно\", казаха от опозицията. Част от нея е шефът на Левски Владимир Николов, който беше приближен на Лазаров. Бившият капитан на националния ни отбор обяви, че в момента федерацията е във фалит.", "date": "2019.11.19", "title": "Федерацията по волейбол отрече да оказва натиск на клубовете"}
{"url": "https://duma.bg/27-hil-zemedeltsi-shte-udari-namalyavaneto-na-evropodpomagane-n203796", "text": "27 хил. агропроизводители от животновъдството и сектор плодове и зеленчуци у нас ще бъдат силно засегнати от предложението на Европейската комисия (ЕК) за намаляване на обвързаното подпомагане. За България това предложение е неприемливо, е казала вчера заместник-министърът на земеделието, храните и горите Вергиния Кръстева, цитирана от investor.bg. \"Обвързаното подпомагане е насочено към затруднени сектори като животновъдство и сектор плодове и зеленчуци, в които традиционно се използва повече работна ръка. Нашите анализи показват, че 40% от заетите в земеделието работят в тези два сектора. Предложеното намаление от ЕК ще се отрази значително на този тип стопанства\", каза Кръстева. Обвързаното подпомагане има и социален елемент, особено ако не се предвиди достъп до преходна национална помощ, каквато отсъства в регламентите, допълни тя.", "date": "2019.11.19", "title": " 27 хил. земеделци ще удари намаляването на европодпомагане"}
{"url": "https://duma.bg/rayonen-kmet-na-bsp-shte-priema-grazhdani-po-vsyako-vreme-n203800", "text": "Една от първите стъпки на кмета на столичния район \"Изгрев\" д-р Делян Георгиев, който бе избран с листата на БСП, бе да отмени приемното време за граждани. Той и администрацията му вече ще приемат жителите на района през целия работен ден. Д-р Георгиев е издал официална заповед за отмяната и е категоричен, че гражданите ще могат да излагат питанията и проблемите си, когато е удобно за тях. Кметът насърчи столичаните да задават въпросите си и във фейсбук, както и да споделят идеи и проблеми.  Първа среща с хората от район \"Младост\" направи кметът арх. Стефан Стефанов, който също бе подкрепен от левицата. Той потвърди ангажимента си за прозрачност в управлението и призова за активното им съдействие. Кметът и администрацията вече работят по изготвяне на таблици, които хората ще могат да попълват с информация за липсващи или нуждаещи се от ремонт тротоари, за неработещи осветителни тела, за тревни площи в лошо състояние, за изоставени коли и др. Арх. Стефанов обеща да приеме предложения на жителите на \"Младост\" във връзка с проектобюджета за следващата година. Той ще продължи със срещите си с хората от всеки квартал в района. ", "date": "2019.11.19", "title": "Районен кмет на БСП ще приема граждани по всяко време"}
{"url": "https://duma.bg/gerbadzhii-se-oplakvat-ot-deribei-v-partiyata-si-n203798", "text": "Двама членове на видинската организация на ГЕРБ се оплакаха, че са станали обект на посегателство от влиятелни местни съпартийци, като преди това многократно са били заплашвани. Неуспялата кандидатка за общински съветник във Видин Янита Каменова съобщи, че в петък срещу събота вечер е било простреляно предното стъкло на неин фирмен автобус, с който превозва работници. Тя е убедена, че атаката идва от партията, а не от външополитически опонент. \"Имам доста пиперлив език и на много хора това им пречи, не им е изгодно. Получавала съм доста предупреждения, съвети с усмивка да съм по-обрана в изказа си\", обясни Каменова. В четвъртък посред бял ден са срязани четирите гуми на автомобила на новия председател на Общинския съвет в Ново село Иво Вергилов. Посегателството е извършено сутринта пред сградата на Общинската администрация. И Вергилов е категоричен, че разправата с него идва от влиятелни съпартийци, след като преди това е бил предупреждаван и заплашван от хора в ГЕРБ, общината и на работното му място. Каменова и Вергилов искат среща с Бойко Борисов, за да го информират за случващото се във видинската организация на ГЕРБ. Преди година от вътрешнопартиен натиск се оплака и тогавашният общински съветник от гражданската квота на ГЕРБ в Ловеч Виктор Стойчев. В интервю за ДУМА той обясни, че не е съгласен с корупционната управленска политика на партията в областта. Стойчев също съобщи за посегателства срещу семейни автомобили, имало е заплахи и натиск срещу съпругата и детето му. Стойчев бе дългогодишен директор на НАП в Ловеч, но през август бе уволнен дисциплинарно.", "date": "2019.11.19", "title": "Гербаджии се оплакват от дерибеи в партията си"}
{"url": "https://duma.bg/otnovo-otchetoha-opasno-zamarsyavane-na-vazduha-v-sofiya-n203801", "text": "Въздухът в София през целия октомври е бил опасно замърсен с азотен диоксид два пъти над нормата, сигнализират от Мрежата от доброволци AirBG.Info. Данните на гражданското сдружение са от ежемесечното измерване на въздуха, което започна през лятото. Показателите се отчитат от специални уреди на 30 места в столицата, след което се изпращат в научна лаборатория в Швейцария. Законодателствата на ЕС и България определят пределно допустима средна годишна концентрация от 40 микрограма (мкг) на куб.м. За октомври в центъра на София са отчетени средни нива 70-80 мкг/куб.м, което е два пъти над допустимото. \"Данните са силно притеснителни, защото са значително по-лоши от тези, които измерихме месец по-рано. Тенденцията е еднозначна - колкото по-голям е трафикът в града, толкова по-отровен е въздухът. Време е наистина за спешни мерки\", коментира в телевизионно интервю ръководителят на проекта Стефан Димитров. Преди месец AirBG.Info обяви данните за концентрацията на азотен диоксид в София за периода юни-октомври. Тогава над половината станции показаха резултати в горната граница на нормата. От септември обаче се наблюдава тенденция на покачване на концентрацията на азотен диоксид, който причинява хронични заболявания като белодробна болест, астма, бронхит. ", "date": "2019.11.19", "title": "Отново отчетоха опасно замърсяване на въздуха в София"}
{"url": "https://duma.bg/masov-gnyav-no-na-ulitsata-n203806", "text": "А къде сме ние, ти идва да се запиташ, като виждаш как светът ври и кипи срещу управляващи и политиката им. Близо 300-хилядна демонстрация в Прага предяви ултиматум на премиера милиардер Андрей Бабиш - или да се откаже от холдинга си \"Агроферт\" до края на годината, или да си подаде оставката като премиер. \"Ако премиерът до 31 декември тази година не разреши конфликта си на интереси, готови сме да започнем от януари провеждането на митинги в цялата страна, те ще имат протестен характер, ще бъдат масови и ще разнесат по целия свят информация за положението в републиката\", обяви лидерът на общественото движение \"Милиони моменти за демокрация\" Микулаш Минарж.  Протестите срещу Бабиш не са от вчера, но за пръв път той е притиснат до стената с ултиматум. Премиерът не е изчистил съмненията за въпросния конфликт и злоупотреба с евросредства, макар чешката Темида да го оневини. Но тя го направи със софистичната логика, че чашата е полупразна, а не полупълна. Освен това, макар Бабиш да твърди, че е скъсал с холдинга, различни организации, сред които \"Трансперънси интернешънъл\", твърдят, че той е \"основателят и 100-процентов краен ползвател на облагите\" на два доверителни фонда, на които е прехвърлил холдинга.  Няма как Бабиш да остане в премиерското кресло, ако не изпълни условието на 300-хилядния митинг. Разгневеното гражданско общество се превръща в институция, способна да вкара властта в правия път, след като другите демократични иначе институции са безсилни.   Това вече се случва по света. В Чили либералният президент Себастиан Пинера трябваше да подвие опашка пред ожесточените протести заради вдигането на цената на билетите в метрото и тежкото икономическо положение на цели слоеве в обществото. Той дори разкара десните министри, обеща по-социална политика и клекна пред искането на улицата за промяна в конституцията.  Еквадорците пък се разбунтуваха срещу отмяна на субсидиите за горивата, заради което цените \"хвръкнаха\" нагоре със 120 на сто. Там ултралибералната политика, налагана от МВФ, също подви опашка и върна субсидиите. Френските \"жълти жилетки\" продължават да рефлектират върху политическата сцена, макар президентът Макрон да се прави, че не ги забелязва. Да не говорим за гърците, чиято бунтарска кръв кипва при всяко посегателство върху доходите им. А къде сме ние? За разлика от чехите, чилийците или французите \"кръвта ни кипва\" не на улицата, а във фейсбук. А също в кухнята пред жената или на чашка в кръчмата. В най-новата ни демократична история на пръсти се броят случаите на оставки на управляващи след протестна вълна. Как ли тогава ще накараме властта да служи на гражданите? Ето сега \"иновацията\" да не се заплаща първият ден от болничните драсва клечката на недоволството. Ще излезем ли обаче от фейсбук на улицата, за да вкараме властта в правия път? ", "date": "2019.11.19", "title": "Масов гняв,  но на улицата"}
{"url": "https://duma.bg/uchiteli-i-politsai-se-vklyuchvat-v-nedovolstvoto-n203802", "text": "От синдиката \"Образование\" към КТ \"Подкрепа\" обявиха, че ще затворят образователните институции, ако властта приеме предложението първият ден от болничния да е за сметка на болния. \"Намерението на държавата доказва, че националният социален диалог е незначим и неефективен, генериращ фиктивни политики. Ако бъде приета тази мярка, хиляди учители ще бъдат принудени да ходят болни на работа, което поставя под огромна опасност българските деца и ученици\", гласи позицията на синдиката. Дори и за миг да си представим, че тази хипотеза бъде приета, то това ще бъде брутално признание, че ние, работещите, признаваме, че сме \"лъжци\" и сме готови да платим за евентуално съществуваща порочна практика за фалшиви болнични, категорични са от \"Подкрепа\". Синдикалната федерация на служителите в Mинистерството на вътрешните работи (СФСМВР) също сe противопоставя на предложението да не се плаща първият ден от болничните. Най-голямата полицейска организация оценява това като тежко посегателство срещу социалните и осигурителните права на гражданите. СФСМВР определя като откровена и силно демотивираща гавра лишаването на служителите в МВР от средства при боледуване. И всичко това на фона на издевателството срещу хората, които получават 0,25 лв. на час за нощен труд, 0,10 лв. на час за време на разположение и хиляди часове некомпенсиран по никакъв начин извънреден труд, възмущават се те. Определението, че са измамници, за хора, намиращи се в нужда, е откровен цинизъм, пишат от синдиката и определят подобни действия като груба провокация. Затова и СФСМВР ще се включи в протестните действия на национално представителни синдикати, в случай че проект за подобно решение бъде внесен в Народното събрание. ", "date": "2019.11.19", "title": " Учители и полицаи се включват в недоволството"}
{"url": "https://duma.bg/aezh-poiska-ostavkata-na-vladislav-goranov-n203804", "text": "Асоциацията на европейските журналисти в България (АЕЖ) настоява министър Владислав Горанов да подаде оставка, ако не се извини на журналистката от БСТВ Нора Стоичкова. Повод за позицията на АЕЖ е поведението на гербаджията в петък - на опитите на колеги да върнат темата за първия болничен ден, той обяви, че сам ще определя по какви теми да говори. Горанов не пропусна да намекне, че като спрат парите за партийните субсидии, това ще се отрази и на журналистите от левите медии. \"Арогантното отношение на министъра е показателно за медийния комфорт, на който разчитат управляващите и който ги е разглезил до такава степен, че да излизат от равновесие след всеки въпрос, който не влиза в плановете им. Заплахата от Горанов към журналистката от БСТВ Нора Стоичкова за спиране на парите е директен опит за цензура и е абсолютно недопустима\", пишат от АЕЖ. Те припомнят, че и премиерът Бойко Борисов тази седмица обяви, че наблюдава карикатурист, който го рисува, визирайки Христо Комарницки. След втория тур на местните избори Борисов отказа да отговаря на бТВ, подразнен от репортерски въпрос. \"След първия тур Борисов реши да бойкотира бТВ. Учудващо, публична реакция от телевизията не последва\", припомнят от АЕЖ. В позицията се припомня и казус с варненската журналистка Елена Кирова. Тя е принудена да напусне телевизия \"Черно море\" след интервю с кмета Иван Портних, поръчано от телевизия \"България он ер\". Материалът не е излъчен, а според Кирова \"прегрешението\" е, че е питала за публикациите в израелски медии, според които служебно посещение на Портних в Хайфа е било прекратено след скандал, свързан с употреба на алкохол и непристойно поведение. Вторият неудобен въпрос бил за реконструкцията на прословутия бул. \"Васил Левски\". \"Случилото се с Кирова е потресаващо и е показателно за условията, в които работят регионалните журналисти. Една \"грешна\" стъпка, засягаща интересите на собствениците им, зависими от властта, е напълно достатъчна, за да загубят работата си. Нещо повече, за тях е трудно изобщо да останат в професията, тъй като потенциалните работни места на този пазар са твърде ограничени\", констатират от АЕЖ. Организацията е възмутена и от статус на варненската общинска съветничка от ГЕРБ Марица Гърдева, която написала, че \"журналистиката е професия почти толкова древна, като... С няколко думи това е втората най-древна професия\". \"Всички тези сюжети от последните дни говорят за политико-олигархичния модел, който сериозно застрашава свободата на словото в България. Едри бизнесмени, които са собственици на медии, репресират служителите си, когато те си позволят дори на пръв поглед невинни отклонения от политиката да не се задават критични въпроси на \"наши хора\", а медийната машина да се използва само за разправа с опоненти\", смятат от АЕЖ. Организацията призовава Борисов да поеме ангажимент, че натискът върху свободата на словото ще бъде преустановен и че няма да толерира арогантно отношение към журналисти от  членове на кабинета му или партийни функционери на ГЕРБ.", "date": "2019.11.19", "title": " АЕЖ поиска оставката на Владислав Горанов"}
{"url": "https://duma.bg/datata-n203784", "text": "ПРАЗНИК НА СУХОПЪТНИТЕ ВОЙСКИ НА БА. Определен е с Решение 477 на МС от 16 ноември 1992 г. по повод блестящата победа на младата българска войска при Сливница на 19 ноември 1885 г. по време на Сръбско-българската война. СВЕТОВЕН ДЕН НА ТОАЛЕТНАТА. Отбелязва се от 2002 г. с решение на Първата международна конференция на Световната организация на тоалетните в Сингапур. Инициативата цели да се популяризират световните проблеми, свързани с липсата на достъп до елементарни хигиенни нужди. Първите тоалетни са на възраст 5000 години и са открити на Оркнейските острови, край бреговете на Шотландия. 1711 - РАЖДА СЕ МИХАИЛ ЛОМОНОСОВ, РУСКИ УЧЕН ЕНЦИКЛОПЕДИСТ (УМИРА 1765 Г.). Професор по химия в Петербургската академия на науките, Шведската академия на науките, почетен член на Болонската академия на науките. Работи в областта на рудното дело, геологията, металургията, астрофизиката, метеорологията и др. Поставя началото на научното изучаване на руския език. Пише патриотични трагедии, оди, сатири. По негова инициатива е основан Московският университет през 1775 г. 1828 - УМИРА ФРАНЦ ШУБЕРТ, АВСТРИЙСКИ КОМПОЗИТОР (Р. 1797 Г.). Представител на виенската класическа музикална школа и музикалния романтизъм (1821-1828). Творчеството му включва песни, симфонии, сонати за пиано, опери, мелодрами, големи хорови композиции с разновиден съпровод, меси и други църковни творби, струнни квартети и др. Произведенията му наброяват близо 1000. 1922 - В БЪЛГАРИЯ СЕ ПРОВЕЖДА РЕФЕРЕНДУМ ЗА СЪДЕНЕ НА ВИНОВНИЦИТЕ ЗА НАЦИОНАЛНИТЕ КАТАСТРОФИ. Допитването е за започване на съдебен процес срещу министрите от кабинетите на Иван Гешов (1911-1913), Стоян Данев (1913) и Александър Малинов (1918) за водените от тях войни и последвалите ги национални катастрофи - първа (1913) и втора (1918). От 926 000 избиратели за осъждане с бяла бюлетина гласуват 647 000, за оправдаване с черна бюлетина - 224 000, 55 000 са недействителните бюлетини. 1936 - РАЖДА СЕ НАДЕЖДА ХВОЙНЕВА, НАРОДНА ПЕВИЦА (УМИРА 2000 Г.). Солистка в Ансамбъла на БНР и в \"Мистерията на българските гласове\". Записала над 300 родопски народни песни за БНР и \"Балкантон\". Изнася солови концерти в Европа, САЩ, Канада, Египет, Судан, Израел, Индия, Либия. Удостоена с награди от Нови Сад, Египет, Братислава, \"Златен паун\" от Унгария, орден \"Кирил и Методий\" - I степен, \"Грами\" - с хор \"Мистерията на българските гласове\", и др. 1937 - РАЖДА СЕ АИДЕ ТАМАРА БУНКЕ БИДЕР, ЛАТИНОАМЕРИКАНСКА РЕВОЛЮЦИОНЕРКА (УМИРА 1967 Г.). Играе ключова роля в правителството на Куба след революцията и взема участие в революционни движения в Южна Америка. Единствената жена боец от боливийския отряд на Че Гевара. Убита е при засада, докато пресича р. Рио Гранде. Останките й са намерени през 1998 г. и изпратени в Куба.", "date": "2019.11.19", "title": "Датата"}
{"url": "https://duma.bg/sportat-po-televiziyata-dnes-n203822", "text": "21.45 Дарлингтън - Уолсол 21.45 Бромли - Бристъл Роувърс 21.25 Кан - Марица (жени) ", "date": "2019.11.19", "title": "Спортът по телевизията днес"}
{"url": "https://duma.bg/zlatnite-blyanove-za-zlatna-sofiya-n203785", "text": "Всеки знак за предстояща реконструкция на част от центъра на София предизвиква тревожни трепети сред столичани. Те вече са натрупали достатъчен опит през последните години заради последиците от ремонтите на знакови обекти като бул. \"Княз Дондуков\" или ул.\"Граф Игнатиев\". Затова и новините около бавещото се от години обновление на пространството около храм-паметника \"Св. Александър Невски\" събудиха особено чувство на безпокойство както у столичани, така и в професионалните среди на архитекти, проектанти и строители. Проект за реновирането на зоната, известна като \"Златна София\", има от години, но досега така и не се реализира. Съвсем наскоро Столичната община напомни, че големият проект за т.нар. четвърта зона от централната градска част все още е обвит в мъгла. Сега тя уж трябва да се разсее чрез поръчаното от главния архитект на София Здравко Здравков изменение на готовия от години инвестиционен проект за възстановяване и обновяване на публичните пространства от центъра на града. Изненадващо за професионалните среди Здравков обяви пряко договаряне с настоящия автор на проекта за ремонт на зоната - архитектурно студио А.Д.А. То има за задача без нов конкурс да промени идеите си за изгледа на центъра на града така, че те да отговарят и на забележките на общината, и на исканията на професионалната общност.  Как обаче се стигна дотук? Вече четири-пет години промяната в облика на \"Златна София\" е на дневен ред. Въпросната четвърта зона обхваща пространството около емблематични места като Народното събрание и храм-паметника \"Св. Александър Невски\", градините \"Кристал\", \"Cв. Kлимeнт Oxpидcки\" и пpeд цъpквaтa \"Cвeтa Coфия\", зоните мeждy yл. \"Oбopищe\" и вoeнния клyб. За ремонта на всички тези ключови места са предвидени и одобрени малко над 21 млн. лв., като основната част от парите идва по Оперативната програма \"Региони в растеж\". Конкурсът за идеен проект за реконструкцията бе спечелен преди пет години от архитектите от А.Д.А. с ръководител арх. Иво Пантелеев - същият, който водеше авторския екип за ремонта на ул. \"Граф Игнатиев\". Оттогава обаче не се случва нищо.  Обещаният ремонт около емблематичните обекти е мираж. Докато през цялото време столичани чакат обещаната промяна да се осъществи, се оказа, че експерти и чиновници изливат водопади от критики и забележки към идейния проект. Националният институт за недвижимо културно наследство отдавна е изразил в становище редица свои несъгласия към проекта. Такива има и от страна на Столичната община, както и от експерти. Едва през май тази година обаче от кметството потвърдиха, че победителят в конкурса за проект на зоната всъщност не е предложил чак толкова хубави идеи и затова те няма да бъдат осъществени. Как тогава архитектурният екип е успял да спечели конкурса не е ясно. Странно е и защо през целия този дълъг период общината не предприе никакви конкретни и официални стъпки, с които да изиска промяна в проекта.  Така например се оказа, че експертната \"секира\" е отсякла такива предложения като изграждането на колонади от осветителни мачти от по 18 и 12 метра около и пред храм-паметника, както и на пл. \"Народно събрание\" по подобие на колонадите при \"Св. Петър\" в Рим, на Героите в Будапеща, на Казанския събор в Санкт Петербург. Отречена е и друга идея - за поставянето на символни златни плочки, инкрустирани в паважа на пл. \"Александър Невски\". Намерението на авторите е било те да изразяват почит към граждани с принос към София и към България. Подобни проекти имало в Берлин, Мюнхен, Берн, Кардиф и Бреша. Отхвърлен е и замисълът да се местят и скулптурите на Любомир Далчев от пространството зад военния клуб в алея до Художествената академия, както и на Паметника на опълченците. Отпаднали са и заложените подземни паркинги по ул. \"Оборище\" и зад паметника на Цар Освободител. Също така няма да има цялостно пренареждане на жълтите павета.  Какво всъщност остава от първоначалния проект ще разберем след няколко месеца. Защото едва в началото на ноември направлението \"Архитектура и градоустройство\" (НАГ), водено от Здравко Здравков, се сети да открие официална процедура за изменение на работния инвестиционен проект чрез прякото договаряне с А.Д.А. Заради тази процедура обаче отново възникват купища въпроси. Защо, след като досегашният проект за изглед на центъра на София е остро критикуван, променян и бавен, не бе обявен изцяло нов конкурс? Защо се прави пряко договаряне без предварително обявление и отново е поканен А.Д.А. за проектант? Сега излиза, че порицаните автори ще получат допълнително 90 000 лева без ДДС, за да внесат достатъчно сериозни изменения в проекта си в рамките на 90 дни, така че той да се хареса на всички. Всъщност препоръките на НАГ в заданието към проектантите са толкова много, че на практика изискват да се създаде нов идеен проект. Напътствията гласят да се предложат изцяло изменени проектни решения за уличното осветление, за градинката между ул. \"Раковски\", ул. \"Оборище\" и ул. \"Париж\", да не се променя градското обзавеждане, да се предложат нови решения за предвидените строително-ремонтни работи около Централния военен клуб, да се уточнят настилките и много други.  Иначе ремонтът на част от площите в централната четвърта зона върви от месеци. Той започна през юли 2018 г. от \"ПСТ груп\" с реконструкцията на градинката \"Кристал\", пред паметника на Св. Климент Охридски между Софийския университет и Народното събрание и част от ул. \"Московска\". Продължителността му трябваше да е 365 дни, с допълнително отпуснати 50-ина дни заради зимните условия, и да завърши в края на август. Срокът, както е видно, не беше спазен, защото около \"Св. Ал. Невски\" нищо не се случва. На всичкото отгоре се появиха допълнителни усложнения от лошо свършена работа по започналата реконструкция на околните пространства. Общинската администрация подскочи като ужилена от некачествения ремонт, поиска отстраняване на дефектите в обновените градини.  Какво се случва с ремонта на \"Златна София\" не знаят дори представители на професионалните среди. Още преди месеци проф. Тодор Булев, председател на Съюза на архитектите, е изпратил писмо до столичния кмет Йорданка Фандъкова с искане за информация и обсъждане на напредъка на проекта. Отговор обаче така и не е дошъл. \"Отново ще изпратим писмено искане до кмета, за да разберем какви са идеите за промени и те да бъдат обсъдени\", коментира за ДУМА арх. Булев.  Промените в крачка, кърпенето на разработки и планове и въздържането от публични изявления за развитието на ключови дейности обаче не са прецедент в дейността на Столичната община. Те само потвърждават дефицитите, говорят за кадровите ресурси и властовото лекомислие спрямо важните за всички столичани проекти.", "date": "2019.11.19", "title": "Златните блянове за \"Златна София\""}
{"url": "https://duma.bg/broyat-povtorno-nedeystvitelnite-byuletini-v-dupnitsa-n203799", "text": "Съдът в Дупница реши да бъде извършена проверка на недействителните бюлетини във всички 73 избирателни секции, както и на тези с гласовете \"Не подкрепям никого\". Магистратите разпоредиха и повторно броене на бюлетините в 5 и 19 СИК в Дупница, където гласуват предимно роми. Решението на Кюстендилския административен съд е по делото, образувано по жалба на кандидата за кмет от БСП Първан Дангов. Той оспорва резултата от балотажа на 3 ноември, когато Методи Чимев от ГЕРБ бе обявен за победител с разлика само от стотина гласа. В 19 СИК, където гласуват жителите на \"Гиздова махала\", избирателната активност на втория тур е била над 60%. Резултатът е 411 гласа за Чимев, 157 - за Дангов, а в 5 секция, където са гласували ромите от Горна махала, първият е получил 130 гласа, а вторият - 74. Отхвърлено беше искането на Дангов да бъде назначена съдебно-математическа експертиза, с която да бъдат проверени бюлетините във всички СИК. Заради многобройните поправки, нанасяни в протоколите, от щаба на БСП имат съмнения за допуснати грешки. Отхвърлено бе и искането им да бъдат проверени и всички допълнително вписани в списъците избиратели дали отговарят на изискването за уседналост, както и дали сред тях има гласували по два пъти. Повторното преброяване на бюлетините ще бъде извършено от съдебния състав по делото, а не от вещи лица. В Административния съд в Кюстендил е образувано дело по жалба от коалиция \"БСП за България\" срещу решението на ОИК в Кочериново, с което обявен за кмет на общината след втори тур е Иван Симеонов Минков от ГЕРБ. Социалистите са посочили доводи за незаконосъобразност на решението поради допуснати съществени нарушения на изборния процес. Иска се отмяна на решението и обявяване на избора на Минков за недействителен.", "date": "2019.11.19", "title": "Броят повторно недействителните бюлетини в Дупница"}
{"url": "https://duma.bg/nad-sedemdeset-na-sto-ot-semeystvata-sa-bedni-n203803", "text": "Над 72 на сто от домакинствата в България живеят в бедност, тъй като доходът на човек в тях е под необходимите средства за издръжката на живота. Според данните на Института за социални и синдикални изследвания към КНСБ към края на третото тримесечие на годината за четиричленно семейство от двама възрастни и две деца са нужни 2472 лева, или по 618 лева на човек. Традиционно издръжката на живота в София е по-висока от средната за страната и е 815 лева на човек, или 3259 лева за четиричленно домакинство.  От КНСБ обявиха, че заедно с КТ \"Подкрепа\" подготвят обща национална протестна демонстрация в края на ноември заради предложението първият ден на болничния да не се плаща.  \"Отправяме апел към всички български работници и служители да се мобилизират и да бъдат готови за участие в това национално действие. Казахме ясно, че това няма да стане. С преговори, с аргументи, на масата на разума или от улицата няма да го допуснем да се случи\", категоричен бе Пламен Димитров. Ще сме на страната на всички, които излязат на протеста, обяви Георги Гьоков от БСП. Експерти също критикуваха скандалното предложение. Христина Вучева, бивш финансов министър, определи идеята като глупава и призова Бойко Борисов да се намеси. \"Осигурителят трябва да си плаща, а не да се притискат работодателите. Когато някой иска да лъже, няма как да бъде спрян. Безумие е да плаща НЗОК\", коментира тя.  Бившият социален министър Иван Нейков смята, че големият въпрос не е в плащането на болничните, а в липсата на служителя на работното му място. Не може да се изтъргуват по-високи пенсии срещу по-малко болнични, коментира той по повод обещаното увеличение на минималната пенсия. Икономистът Мика Зайкова не изключи да се стигне до масови протести, които да разклатят правителството. Според нея този път българинът няма да мълчи. \"В момента около 3,7 млн. са хората, които работят. Тези хора, ако излязат на улицата, какво правим?\", попита тя. Зайкова бе категорична, че НОИ, който прибира парите, трябва да плаща цялото обезщетение - от първия до последния ден на болничния. Ще защитим и ще сме на страната на всички, които излязат на протест против идеята първият болничен да не се заплаща, коментира народният представител от \"БСП за България\" Георги Гьоков.", "date": "2019.11.19", "title": "Над седемдесет на сто от семействата са бедни"}
{"url": "https://duma.bg/da-se-protivopostavim-na-novite-proyavleniya-na-fashizma-n203787", "text": "Националният съвет на БСП се разграничава недвусмислено от приетата през септември 2019 г. от Европейския парламент (ЕП) резолюция \"За значението на европейската историческа памет за бъдещето на Европа\".  Отхвърляме основните постулати на Резолюцията, а именно:   - Виновник за Втората световна война е пактът \"Рибентроп-Молотов\" от 23 август 1939 г.;  - Подбудител на войната е СССР;  - Нацизмът и комунизмът са приравнени;  - Червената армия не е победител над нацистка Германия и освободител на Европа, а окупатор и поробител;  - Антифашистките паметници са обявени за разпространители на \"тоталитарни политически системи\", поради което трябва да бъдат заличени;  - Не са споменати понятията \"фашизъм, антифашизъм, антифашистка съпротива, неонацизъм и неофашизъм\"; - Игнорирани са изцяло исторически факти, като сключените 1934-1939 г. съглашателски споразумения между нацистка Германия и Полша, Великобритания, Франция, Италия, Дания, Литва, Латвия, Естония, както и най-позорното - Мюнхенското съглашение от 30 септември 1938 г., което обрича Чехословакия на гибел и предопределя по-нататъшната агресия на Хитлер на Изток; - Не се споменават нито Испанската гражданска война, нито аншлусът на Австрия, нито Антикоминтерновският пакт. Този документ на ЕП подменя историческата истина, насърчава възраждането на неонацизма и по същество оправдава престъпленията, които нацизмът извърши срещу човечеството и които бяха еднозначно осъдени от историческия Нюрнбергски трибунал.  Удобно се премълчават фактите, че корените на обединена Европа са антифашистки, че принципите и идеите, съградили общата европейска история, са родени от Съпротивата, в която дадоха своя живот милиони европейски граждани, включително - десетки хиляди български антифашисти.  НС на БСП подкрепя позицията на българските евродепутати - социалисти, които се противопоставиха на приемането на Резолюцията и ги насърчава да отстояват историческата истина и факти за антифашистката съпротива и Втората световна война.  Същевременно НС на БСП приветства традицията Генералната асамблея на ООН от 2005 г. насам да приема всяка година специална резолюция срещу героизацията на нацизма и се обръща към всички демократични партии и организации в страната и в Европа с призив - да не забравят историята и с общи усилия да се противопоставим на новите проявления на фашизма.      ", "date": "2019.11.19", "title": "Да се противопоставим на новите проявления на фашизма "}
{"url": "https://duma.bg/protesten-vals-n203789", "text": "Двата стачни комитета на \"Подкрепа\" и КНСБ днес за бой се стягат. Поводът - идеята да не се плаща първият ден от болничните. Синдикатите се събудиха. И няма как - намерението трудно може да се подмине. Членовете им няма да им го простят, макар че дълго се правеха, че не забелязват как лидерите им гравитират около силните на деня, споделят политиката им в ущърб на работещите и подкрепят кметовете им, съгласяват се на компромиси уж в името на социалния мир. А всъщност подкопаваха доверието в синдикалното сдружаване, над което работодатели все още слагат забрана. В същото време повтаряха като мантра, че когато борците са повече, може да победят. Казваха го и когато се набъркваха в политически изборни битки; и когато се прегръщаха с фаворитите на властващите, не на членовете си, в тези битки; заявяваха откровено своите пристрастия, увековечаваха ги даже със снимки; ухажваха едри бизнесмени, герои на много недоволства сред наетите от тях работници, на които плащат колкото да не е без хич.  А през това време доходите на тази наша многострадална територия стоят на едно място или, уж увеличени, отиват по покупателна способност на дъното в ЕС. Нищо, че служат за хвалби на премиера Борисов и присъдружните му, сред които има и синдикалисти. За бедността трябва да помнят синдикатите, когато се прегръщат с капитала, когато бъркат синдикализма с политиката, в която нямат място. Тяхното място е сред пролетариата, в битките за справедливост и солидарност. Блясъкът на луксозните офиси и правителствени паркети не бива да замъглява погледа на хората, които, без да късат ризите си, трябва да водят под синдикалното знаме онези, които имат само двете си ръце. С които носят благата на тази държава. Тестът с болничните роди най-сетне воля за протест и ще покаже на коя страна са всъщност синдикалните водачи. Стига Бойко Борисов да не ги изпревари, като си препише пак заслугата да пресече мераците на пещерния ни капитализъм в ущърб на работещите. Не за друго, а защото протестите заплашват поста му. Ще успокои наивниците с мъгляви обещания за справедливост до... следващия удар по тях.            ", "date": "2019.11.19", "title": "Протестен валс "}
{"url": "https://duma.bg/sadat-v-haga-shte-razsledva-prestapleniya-na-britantsi-n203792", "text": "Международният наказателен съд може да започне разследване по изнесените данни за прикрити от британското правителство военни престъпления на британската армия в Ирак и Афганистан. Това става след като Би Би Си и \"Сънди таймс\" представиха доказателства за убийства и изтезания на цивилни в тези страни.  Би Си Си и \"Сънди таймс\" изнесоха нова информация за убийства, изтезания и сексуално посегателство на мирни граждани в Ирак и Афганистан. От британското Министерство на отбраната заявиха, че обвиненията са несъстоятелни, че винаги са сътрудничили напълно на съда и че няма основания за продължаване на разследванията. От Международния наказателен съд съобщиха, че приемат напълно сериозно изнесените доказателства.", "date": "2019.11.19", "title": " Съдът в Хага ще разследва  престъпления на британци"}
{"url": "https://duma.bg/kratki-novini-n203790", "text": "Южнокорейските и американските служители възобновиха разговорите си за 4 млрд. долара, колкото искат от Сеул да плати за разходите като домакин на американските военни. Искането бе посрещнато с шок в Сеул, а групи протестираха на мястото на преговорите срещу това, което според тях е \"магистрален грабеж\" от \"алчни\" американци. Един човек е загинал при срутването на мост над река Тарн, североизточно от Тулуза, предаде TACC, като уточни, че лек автомобил и камион са паднали във водата при инцидента. Властите допускат, че до произшествието се е стигнало, след като камионът е надвишил допустимата маса за преминаване по моста. Хонконгската полиция обгради университетски кампус, като използва гумени куршуми и сълзотворен газ, за да върне обратно антиправителствени демонстранти, които опитваха да пробият блокадата. Близо 200 протестиращи са се барикадирали в Политехническия университет от няколко дни. Четирима души загинаха, а други шестима бяха ранени при стрелба в Централна Калифорния. Инцидентът станал, след като по хората било стреляно, докато гледали футболен мач в заден двор на къща. Още не е ясно колко извършители са участвали в стрелбата. Обилен дъжд и снеговалеж предизвикаха редица свлачища, лавини и спирания на тока в Австрия. Френският енергиен оператор Енедис пък обяви, че почти напълно е ликвидирал последиците от силните снеговалежи в страната, но 33 хиляди домакинства продължават да са без електричество. Села без ток и затворени пътища има и в Северна Испания, където е обявен оранжев код за лошо време.  ", "date": "2019.11.19", "title": "Кратки новини"}
{"url": "https://duma.bg/opozitsiyata-v-belarus-zagubi-izborite-n203791", "text": "В парламента на Беларус не беше избран нито един кандидат от опозицията, сочат официалните резултати от изборите, огласени вчера. Всичките 110 депутати представляват партии, лоялни към управляващия страната от близо четвърт век десетилетия Александър Лукашенко. Опозицията загуби единствените си две места в Камарата на представителите, долната камара на парламента. Гражданите на Беларус избираха в неделя 110 депутати в долната парламентарна камара. За тези места се бореха над 500 кандидати. Избирателната активност беше 77,22%, с 3% повече, отколкото на изборите през 2016 г. Членовете на долната камара се избират по мажоритарната система.", "date": "2019.11.19", "title": "Опозицията в Беларус  загуби изборите"}
{"url": "https://duma.bg/skeptitsi-i-realisti-n203788", "text": "Изследователският център \"Тренд\" обяви резултатите от свое проучване, според което едва 39% от българите смятат, че у нас може да се прави бизнес. 34 на сто отговарят отрицателно, а 27 на сто изобщо не могат да преценят. На въпрос в каква посока се развива българската икономика - 31% от попитаните казват, че се развива по правилния път, 49% - в негативно направление. Никаква изненада. Българският скептицизъм и слабата информираност са сред причините за тези отговори, твърдят организаторите на изследването. Ние обаче няма да се съгласим с тях и ще ги поправим. Не скептицизмът, а реализмът на хората обуславят техните отговори. Иначе целта на проучването е похвална - да се установи дали икономическата реалност в страната се препокрива с картината, която медиите дават. Нашият отговор е твърдо \"Не\". Ако се вярва на \"свободните\" медии, всичко е розово, та чак не стигат лентичките за рязане пред новите заводи. Пък и графикът за тяхното откриване е запълнен до края на годината. Де да беше така! Миналия месец Световната банка публикува традиционната си годишна класация Doing Business, която анализира условията за правене на бизнес по света. Нейните автори правят преглед на промените в регулацията на икономиката в 190 държави, за да установят къде най-добре се подкрепя свободното предприемачество. Оценяват се фактори като лекотата за стартиране на бизнес, издаване на разрешителни и получаване на кредит. Страните получават оценка по 46 показателя. От 2015 г. насам България се срива в този рейтинг. И тази година загуби две позиции и вече е на 61-во място. Най-предно място в класацията от балканските страни заема Северна Македония, която е поставена на 17-о място, следвана от Сърбия на 44-о място. Румъния е 55-а. През последните месеци НСИ също отчита влошаване на бизнес климата. Само през октомври той се влоши с 1,4 процента. А както е известно, статистиката отчита факти, не емоции.", "date": "2019.11.19", "title": "Скептици и реалисти"}
{"url": "https://duma.bg/protesti-otnovo-raztarsvat-gruziya-n203793", "text": "Грузия отново е разтърсена от протести и политическо напрежение. В понеделник сутринта представители на опозицията и техни привърженици блокираха всички входове на парламента и не пускат там депутатите, предаде РИА \"Новости\". Около сградата са опънати палатки, тя е обградена от вериги с катинари, а прилежащата територия е обградена от чували с пясък. Протестна проява имаше и в неделя. Организаторите на сегашните протести настояват за предсрочни избори. През последните дни в парламента се водиха дебати за промяна на избирателната система, която в момента е смесена. Опозицията настояваше тя да стане изцяло пропорционална или депутатите да се избират само по партийни списъци. Тя обаче не съумя да наложи виждането си, парламентарното мнозинство на управляващата партия \"Грузинска мечта\" отхвърли промяната на избирателната система.  В отговор опозицията обяви, че започва протести за извънредни парламентарни избори и назначаване на преходно правителство.    Властта в Грузия не възнамерява да преразглежда избирателната система, въпреки митингите на опозицията, заяви генсекът на управляващата партия \"Грузинска меча\" Каха Каладзе. \"Изборите през 2020 година ще се проведат по смесената система. Това не подлежи на преразглеждане\", заяви Каладзе на пресконференция.  Посолството на САЩ и делегацията на ЕС в Грузия призоваха властта и опозицията да намерят общ език за възстановяване на доверието и преодоляване на кризата. Призивът се съдържа в съвместно изявление на двете дипломатически мисии. \"Ние изцяло подкрепяме правата на мирните демонстранти и свободата на изразяване. Призоваваме всички, които упражняват това право, да действат в рамките на закона и конституцията\", се казва в текста. Управляващата партия \"Грузинска мечта-Демократична Грузия\", която се обявява за нормализиране на отношенията с Русия и подкрепя европейския избор на страната, има квалифицирано мнозинство в 150-местния парламент. Дясноцентристката партия \"Единно национално движение\" на бившия президент Михаил Саакашвили и национал-консервативният \"Алиансът на патриотите в Грузия\" имат в пъти по-малко депутати. С промяната на избирателната система те се надяват да увеличат присъствието си в парламента и политическата си тежест в страната.   ", "date": "2019.11.19", "title": "Протести отново  разтърсват Грузия"}
{"url": "https://duma.bg/nov-rekord-za-okolosvetska-obikolka-s-velosiped-tandem-n203773", "text": "Двама британски лекари поставиха нов Гинес рекорд, като с велосипед тандем изминаха над 28 000 км за 218 дни и 22 часа, съобщи ЮПИ. От Книгата на рекордите отбелязват, че Лойд Колиър и Луис Снелгроув са подобрили с 9 дни предишното постижение за най-бърза околосветска обиколка с велосипед тандем за мъже. Медиците, които работят в Австралия, поели от Аделаида на 7 август м.г. и приключили пътешествието си на 16 май 2019 г. Смелчаците прекосили Австралия, Азия, Европа и Северна Америка, за да се съберат средства за изследвания на гръбначния и главния мозък.", "date": "2019.11.19", "title": " Нов рекорд за околосветска обиколка с велосипед тандем"}
{"url": "https://duma.bg/haltsaneto-razviva-mozaka-na-bebeta-n203772", "text": "Макар хълцането да е неприятно, британски учени установиха, че то развива мозъка на новородените, като предизвиква вълна от електрически сигнали. Тази активност помага на бебетата да се научат да контролират дихателните си мускули. Хълцането също така е много важно за малките, защото регулира дишането им, съобщи \"Мирър\". Затова и бебетата, родени преждевременно, хълцат особено много - около 15 минути дневно. \"Когато се родим, мрежите, които обработват телесните усещания, не са напълно развити. Затова установяването им е много важно за новородените\", уточни д-р Лоренцо Фабризи от Лондонския университетски колеж. Учените са проследили мозъчната активност на 13 бебета, като със сензори са отчитали и хълцанията им по движенията на тялото. Свиването на мускулите на диафрагмата заради хълцане съответствало на подчертана реакция в мозъчната кора под формата на три мозъчни вълни. Според учените третата от тях може да свързва звука от хълцането с чувството за свиването на диафрагмата. Макар причината за хълцането при възрастните да остава неясна, мускулното свиване може да се предизвиква от стрес, вълнение, ядене или пиене. \"Резултатите ни накараха да се запитаме дали хълцането при възрастните, което изглежда само проблемно, може всъщност да е закърнял рефлекс, останал от най-ранното детство, когато то е имало важна функция\", добави д-р Фабризи.", "date": "2019.11.19", "title": "Хълцането развива мозъка на бебета"}
{"url": "https://duma.bg/vosachnite-figuri-na-avtoritarnata-vlast-n203786", "text": "В отминалите местни избори пролича недвусмислено - България се управлява от груба авторитарна власт. Потвърди се, че тази власт е безскрупулна, подкупна, престъпна. Върхът на авторитарната пирамида е зает еднолично от премиера Бойко Борисов. В хода на некоректната предизборна кампания на ГЕРБ всеки гражданин разбра ясно, че истинският кмет на София не е Йорданка Фандъкова, а е премиерът Бойко Борисов. Фандъкова е само формалност, широка усмивка и няколко заучени общи приказки за развитието на София. Очевидно \"босът\" й наложи безкомпромисна цензура, след като в началото на кампанията тя се изпусна да заяви, че в новия си мандат ще се раздели, т.е. ще отстрани, част от досегашния си ръководен екип.  На срещата с новоизбраните кметове от ГЕРБ пък Борисов показа пред цялата страна, че властта му е не само авторитарна, тя си е еднолична - негова собственост. Той менторстваше, размахваше пръст срещу опозицията, злорадстваше, интригантстваше срещу президента Радев, говореше, каквото му дойде на езика - грубо, нелепо, на ръба на циничната стилистика. Скупчилите се около него нови кметове стояха безмълвни като восъчните фигури от Музея на мадам Тюсо. Изглеждаха като раболепна масовка, сякаш им бяха изтръгнали езиците и някой беше приковал ходилата им с пирони за пода. Тези кметове марионетки зад гърба на Борисов приличаха на плахи провинили се деца. Притихнала, смирена, безропотна аудитория. Стана ясно, че там, където спечели изборите, ГЕРБ си има един кмет - Борисов. А с избора на Гешев се видя безпощадно ясно, че структурата на цялата власт у нас - от парламента, през изпълнителната и съдебната, та чак до местната власт, е прогнила.  Явно, още години наред България ще продължи да се води по акъла на този самозабравил се човек, който от своя страна следва безпрекословно заповедите на началството си в Западна Европа и неподлежащите на възражение инструкции на Големия презокеански брат. Бъдещето тук остава безперспективно, безнадеждно, тъжно. Под властта на един феодален владетел България ще продължи да бъде най-бедната в Европа; масовите доходи ще стават все по-ниски като покупателна способност; във все повече сектори на масовото потребление инфлацията вече е с двуцифрени стойности. \"Цъфтящата\" икономика затъва, на хората властта готви нови данъци, нови непосилни плащания в здравеопазването, нов идеологически диктат в образованието. А премиерът тръби, че България била най-хубавото място за живеене. Ех, на лъжата краката са къси, затова пък езикът й е дълъг.  Краят на тази авторитарна еднолична власт не се вижда. Страната изостава все повече спрямо Европа по най-важните социално-икономически показатели. В продължение на 30 години, а днес - ускорено, България се обезбългарява. В демографска катастрофа сме. Държавната статистика все още не смее да назове реалната численост на останалото тук население. Официално сме малко над 7 милиона, но реалността е друга. Анализатори твърдят, че вече сме останали под 6 милиона. В градове като Плевен, Враца, Видин населението се топи с всеки изминал ден. Стотици малки селища са с трайна тенденция към обезлюдяване. Няколкостотин са селата, които реално са онемели и запустели. Най-напред, още през 90-те години на миналия век, станаха излишни десетки читалища, заглъхнаха тези уникални храмове на българската духовност, помещенията им бяха дадени под наем на частни фирми, сградите им пустеят и се рушат. Последваха ги стотици училища. Десетки болнични заведения се оказаха също излишни, така както са излишни хората, които имат нужда от тях. Българите в трудоспособна възраст напускат страната, прокудени от липсата на работа и поминък. Тепърва ще дишаме пепелта на отминалите поредни местни избори. Защото позволихме те да бъдат купени и манипулирани.  ", "date": "2019.11.19", "title": "Восъчните фигури на авторитарната власт"}
{"url": "https://duma.bg/nu-pogodi!-se-zavrashta-s-26-epizoda-n203774", "text": "Легендарният детски рисуван сериал \"Ну, погоди!\" се завръща на малкия екран с 26 нови епизода, съобщи RT. Филмовото студио \"Союзмультфильм\" снима свежа поредица в чест на 50-годишнината от създаването на анимацията. Първият епизод ще бъде излъчен през лятото на 2020 г., посочи ръководителката на филмовото студио Юлияна Слашчова пред репортери на културен форум в Санкт Петербург. И допълни, че новите епизоди са подарък за днешното поколение деца. Съветският сериал \"Ну, погоди\" (на български някои го превеждат като \"Ех, почакай!\") е създаден и излъчван в периода 1969-1986 г. Филмчето разказва за Вълка, който все иска да хване Заека, за да го изяде, но никога не успява. Режисьор на анимацията е Вячеслав Котьоночкин, а прототип на Заека е актрисата Клара Румянова, която дава гласа си на оригинала. Репликите на Вълка са озвучени от известния актьор Анатолий Папанов.", "date": "2019.11.19", "title": "\"Ну, погоди!\" се завръща с 26 епизода"}
{"url": "https://duma.bg/orlin-pavlov-i-jp3-kanyat-na-muzikalno-pateshestvie-n203775", "text": "Истинско музикално пътешествие обещават Орлин Павлов и JP3 на 22 ноември на сцената на Sofia Live Club. Присъстващите ще се насладят на очаквано добра комбинация, изпълнена с много джаз, стил и класа. В петъчната вечер гостите в клуба ще имат възможността да се насладят на последния албум на Орлин Павлов \"Още малко...\". В програмата ще бъдат включени и кавъри от световната музикална сцена, поднесени с модерно джаз звучене от изключителните JP3, под патронажа на маестро Живко Петров. Музикантите са подготвили и много вдъхновяващи поп парчета, които бързо да раздвижат публиката в SLC. Орлин Павлов, Маестро Петров, Димитър Семов и Веселин Веселинов-Еко обещават страхотна вечер, в която може да се включи всеки, готов за приключения в стил Джеймс Бонд - авантюри и загадъчно музикално разузнаване. Билети се продават в мрежата на eventim.bg на цена 15 лева, а на място в деня на концерта ще струват 20 лева.", "date": "2019.11.19", "title": "Орлин Павлов и JP3 канят  на музикално пътешествие"}
{"url": "https://duma.bg/izlozhba-na-plakati-v-polskiya-institut-n203777", "text": "Плакати, които отразяват събития, състояли се в Полския институт в София в периода от 2009 дo 2019 г., са подредени в салона на ул. \"Веслец\" 12 до 15 януари 2020 г. Изложбата е по случай 70 години Полски институт в София - един от най-старите полски институти в света. След Лондон, Будапеща и Букурещ София е четвъртият град, в който Полският институт работи без прекъсване вече 70 години. Неколкократната смяна на седалището не променя факта, че той винаги е бил място за срещи на полската и българската интелигенция. Изложбата представя 43 плаката, дело на художниците, с които институтът е работил през последните години: Илияна Перцанска, Иван Попов, Елена Кръстева и Росица Ралева.", "date": "2019.11.19", "title": "Изложба на плакати в Полския институт "}
{"url": "https://duma.bg/igri-na-prirodata-stanaha-vdahnovenie-n203776", "text": "Вдъхновяваща серия от пейзажи Lusus naturae (лат. - игри на природата) ще покаже Юлиан Станкулов в най-новата си експозиция. Изложбата ще бъде открита на 21 ноември, четвъртък, от 18,30 ч. в Центъра за изкуства \"Арт лаборатория\" (София, ул. \"Ивайло\" 1). Избраните сюжети: Очите на Бога, нос Калиакра, Дяволското гърло, Момини гърди, пещера Утроба, Чудните скали, Белоградчишките скали, Каменна сватба и Тримата братя представят природни феномени, чиито познати изображения днес са се трансформирали от исторически символи на духовното наследство в икони на съвременната масова туристическа култура. Въпреки това те запазват своето сакрално значение заради тяхната емоционална и енергийна мощ, която не може да бъде подменена с нищо материално в момента, в който се озовем пред тях. Техните наименования произлизат от приликата им с части на човешкото тяло, както и от митове и легенди, натоварени психологически и закодиращи културата на човешката история. Темата на серията пейзажи Lusus naturae препраща към полисемантичността на думата природа. От една страна, тя е всичко, съставено от органичен и неорганичен материал, което ни заобикаля: живи организми, естествени образувания, физични явления и феномени. От друга, използваме думата за общо нарицателно на принципите, по които е съставен светът, като сила, определяща вроденото и/или придобито поведение на живите същества. В този смисъл говорим и за човешката природа, за нашите нрави и темперамент, които може да обобщим с превода от латински на думата natura - раждането на характера. Изборът на основата за живописта е синхронизиран с опита за обективиране на въображаемата, но съществуваща бариера, създадена от индивидуалността на човешката природа. Мимезистичният подход на пресъздаване на реалността контрастира с естествените нагъвания на материала, пресъздавайки резултатите от деформациите, получени от субективизирането на действителността.", "date": "2019.11.19", "title": "Игри на природата станаха вдъхновение"}
{"url": "https://duma.bg/kniga-za-hudozhnichkata-lika-yanko-predstavyat-v-kontrast-n203780", "text": "Изданието \"Лика Янко. Общуване със сакралното\" от Красимир Илиев ще представи Иво Милев на 20 ноември от 18 ч. в галерия \"Контраст\". В столичния арт салон на ул. \"Цар Самуил\" 49 до 6 декември може да се разгледа изложбата на Лика Янко - част от проекта \"Общуване със сакралното\". Другата част от творбите е подредена в галерия \"Лоранъ\" в София до 28 ноември. ", "date": "2019.11.19", "title": "Книга за художничката Лика Янко представят в \"Контраст\""}
{"url": "https://duma.bg/teodor-ushev-poluchi-nagradata-na-ndk-n203781", "text": "Един от най-успешните визуални артисти на България - Теодор Ушев, получи Наградата на НДК за принос към българската култура - статуетката \"Възраждане\", реплика на едноименната статуя на художника Димитър Бойков, разположена в централното фоайе на Националния дворец на културата. Видимо развълнуван, Теодор Ушев благодари на НДК, на екипа на \"Киномания\" и каза още: \"Тази награда ми е една от най-важните, да не кажа и най-важната, защото ми напомня на летящ човек, а това е основното нещо, към което се стремим.\" На Теодор Ушев бе връчена и Грамота за принос, популяризиране, опазване и развитие на културата в София от Столичната община.  В емоционалната атмосфера на препълнената зала 1 на НДК зрителите на \"Киномания\" станаха свидетели на уникално събитие, включващо две премиери в една вечер, озаглавена \"Нарисувай ми тъга\" - музикално-визуалния спектакъл на Токийския университет \"Четирите годишни времена\" в изпълнение на Куарто квартет, и художествени картини на четирите сезона, нарисувани от четирима различни художници, сред които и Теодор Ушев, и на българската премиера на неговия филм \"Физика на тъгата\" по романа на Георги Господинов.", "date": "2019.11.19", "title": "Теодор Ушев получи Наградата на НДК"}
{"url": "https://duma.bg/gospodarite-na-sporta-zavarshvat-turneto-si-varhu-9000-kg-led-v-sofiya-n203782", "text": "Държавният балет на лед \"Санкт Петербург\" следва традицията да гастролира в България в напълно разпродадени зали. София е последната спирка от българското турне на \"Господарите на спорта\", които ще минат през шест града и заради рекордно големия интерес ще играят спектакли по два пъти на вечер. Шампионите по фигурно пързаляне направиха специален жест за публиката в столицата и пуснаха извънредно издание на \"Лебедово езеро\" в зала 1 на НДК - на 2 декември от 17.30 ч, непосредствено преди шедьовъра \"Лешникотрошачката\". \"Тежката артилерия\" на Константин Рассадин ще бори гравитацията на пързалката с \"Лебедово езеро\" и на 3 декември, научи ДУМА от Надежда Попова.  Държавният руски балет идва с 22-ма шампиони по фигурно пързаляне, а двучасовите им спектакли са феерия от грация, приказно осветление, разтърсваща актьорска игра и оригиналната музика на Чайковски. Общо 9000 кг лед ще превърнат сцената на зала 1 на НДК в Замръзналото кралство, в което \"тежката артилерия\" на руското танцово изкуство ще пренесе публиката в едно по-добро духовно измерение. Театралната трупа атлети на леда от Санкт Петербург се радва на предана публика у нас и доказателство за това са трите разпродадени дати през 2018-а в зала 1 на НДК.  Турнето започва на 20 и 21 ноември в ДКТ \"Васил Друмев\" в Шумен. Следва Бургас - на сцената на Държавната опера, на 23 и 24 ноември, Варна във Фестивалния комплекс на 26 ноември, Велико Търново в ДКС \"Васил Левски\" на 28 ноември (от 19 ч.), Пловдив, Дом на културата \"Борис Христов\" - на 30 ноември, София, зала 1 на НДК, на 2 и 3 декември.", "date": "2019.11.19", "title": "\"Господарите на спорта\" завършват турнето си върху 9000 кг лед в София"}
{"url": "https://duma.bg/den-na-hristiyanskoto-semeystvo-v-nch-dimcho-debelyanov-1960-n203778", "text": "Бъдете при нас в Деня на християнското семейство на 21 ноември от 11.30 ч. в салона на НЧ \"Димчо Дебелянов-1960\" в София, кв. \"Яворов\", бл. 29, канят организаторите на традиционното тържество. Те ще посрещнат празника заедно с поети и писатели, творци и възпитаници на читалището. Поезия и музикални изненади, благословия за здраве и просперитет очакват всички гости.", "date": "2019.11.19", "title": "Ден на християнското семейство в НЧ \"Димчо Дебелянов-1960\""}
{"url": "https://duma.bg/irena-grigorova-ni-vodi-po-sledite-na-mitichni-bibleyski-geroi-n203779", "text": "Ирена Григорова и издателство \"Апостроф\" организират премиера на книгата \"Прастари времена\" на 20 ноември от 19 ч. в \"Кино Култура\" в София, ул. \"Сан Стефано\" 22. Вход свободен. В новата си книга Ирена Григорова тръгва по следите на митичните библейски герои и открива връзки, които водят към едно категорично заключение: българите са наследници на онази божествена кръвна линия, за която се говори в Стария завет.", "date": "2019.11.19", "title": "Ирена Григорова ни води по следите на митични библейски герои"}
{"url": "https://duma.bg/balgarsko-uchastie-v-megaproduktsiyata-video-geyms-layv-n203783", "text": "Световноизвестната мегапродукция \"Видео геймс лайв\", която ще гостува в България, ще бъде с ярко българско участие. Продуцентът на шоуто Томи Таларико е дал своето съгласие в програмата да се включи и музика от играта Assassin's Creed Rogue, създадена от българката Елица Александрова. Тя е сред най-изявените родни автори на музика за видеоигри, композиторка и звуков дизайнер в Юбисофт София. Вече над 20 години участва в реализирането на множество музикални проекти - звуков дизайн и оригинална музика за игри, танцови спектакли и късометражни филми. Елица е също пианистка, арфистка и аранжорка.  Мултимедийният концерт \"Видео геймс лайв\" ще бъде представен за първи път у нас на 20 ноември в зала 1 на НДК в София. Водеща роля в продукцията има легендарният китарист и композитор Томи Таларико, а на диригентския пулт ще застане Браян Дийнс. Програмата включва откъси от популярни игри като Skyrim, Uncharted, Mario, Warcraft, Zelda, Castlevania, League of Legends и други. Спектакълът комбинира емоцията на големия симфоничен оркестър с енергията на рок концерт, допълнени от интерактивни моменти и визуализации, впечатляващи светлинни ефекти и разтърсващ звук. Концертът е прекрасно преживяване за цялото семейство, посочва Ирена Данкова от \"Кантус фирмус\", организатор на събитието.  Музиката ще бъде изпълнена от Оркестър на Класик ФМ радио и Хор на Класик ФМ радио с ръководителка проф. Теодора Павлович. Допълнителен колорит ще внесе талантливата певица Илона Иванова, която ще изпълнява вокалните сола в музика от игрите Tetris, God of War и Assassin's Creed Rogue. Тя е участвала в четвъртия сезон на \"Гласът на България\", както и в хитовата постановка на Националния музикален театър \"Фантомът на операта\".", "date": "2019.11.19", "title": "Българско участие   в мегапродукцията   \"Видео геймс лайв\""}
{"url": "https://duma.bg/73-ot-nashentsite-gotovi-da-pazaruvat-na-cherniya-petak-n203794", "text": "Общо 73% от българите възнамеряват да се възползват от специалните оферти и да направят покупка по време на т.нар. черен петък (Black Friday), а онлайн магазините са първото, за което се сещат 62,9% от потенциалните клиенти, когато се говори за големи отстъпки при тази кампания. Това е почти два пъти повече от предпочитащите физически магазини - 32,7%, показва проучване на един от най-големите у нас онлайн търговци. Според проучването най-търсени при предстоящата кампания ще бъдат дрехите, към които са се насочили над 40% от възнамеряващите да направят покупки по време на шопинг събитието, следвани от обувките - 20,5%, продуктите за лична грижа и красота - 13,7%, и малките домашни електроуреди - 12,9%. Мобилни телефони и телевизори са сред търсените категории за съответно 8,7% и 5,6% от потребителите. Пазаруващите онлайн са 77,1%, което бележи повишение спрямо предходната година, когато са били 70,4%. Сред тях най-активна е групата 25-34 г., следвана от 18-24 г. (съответно 90,4% и 83,6% от тях правят покупки онлайн). На въпроса колко възнамеряват да похарчат по време на черния петък 63,1% от анкетираните, пазарували онлайн, са посочили сума между 100 и 750 лв., като 17,9% от тях са предвидили между 350 и 500 лв., а 5,5% имат намерение да направят покупки за над 1200 лв.", "date": "2019.11.19", "title": "73% от нашенците готови да пазаруват на черния петък"}
{"url": "https://duma.bg/sasho-tonev-fero-varna-nastroenieto-v-botev-pd-n203754", "text": "\"Нямахме късмет в първите 2-3 мача. 90% от момчетата се сринаха и оттам дойде нежеланието за игра. Малко или много Ферарио Спасов вкара настроение в съблекалнята. Ботев е адски голям отбор - клуб с минало и бъдеще, с най-голямата публика. Дано феновете доживеят да имат хубав стадион, сигурен съм, че той ще се пълни\", заяви 29-годишният бивш национал, родом от Елин Пелин. Тонев има 27 мача и 5 гола за България. Той отново отказа да коментира представянето на националния тим. \"Поливалентен футболист съм, чувствам се добре на всяка позиция на терена и смятам, че това няма да се промени до края на кариерата ми. Нямам и любим съотборник, разбирам се на терена с всички\", допълни Тонев, който по веднъж е печелил титлата, купата и суперкупата с ЦСКА.", "date": "2019.11.19", "title": "Сашо Тонев: Феро върна настроението в Ботев Пд"}
{"url": "https://duma.bg/lechkov-i-kasabov-pak-sporyat-koy-e-prezident-na-bfs-n203752", "text": "\"Михайлов продължава да бъде президент на БФС, а бърза работа за нов конгрес няма. Какво значение има кой е президент? Оставката се одобрява от конгреса. Управлението на БФС е легитимно. Конгрес се свиква от 1/3 от клубовете или от първия вицепрезидент, който е Йордан Лечков. Рано или късно ще има конгрес\", заяви Лечков, който е първи вицепрезидент и отговорник за националните отбори. Временният председател на БФС Михаил Касабов го контрира: \"На 28 ноември ще има Изпълком. На него ще се реши кога ще бъде следващият конгрес. Кой е президент на БФС - аз или Йордан Лечков? Попитайте го него.\" Новият селекционер Георги Дерменджиев пък се радваше на успеха, с който стартира официално начело на \"лъвовете\". \"Наистина казах, че искам победа и то такава. Чехия е добър отбор, класира се за Евро 2020. Доволен съм, защото тези момчета имат възможности. Направиха това, в което е нашата сила. Играчите трябва да се успокоят. Има момент, когато отборът изпитва несигурност и това е причината да се приберем малко в мача. Но имахме ситуации, които, ако се бяха развили добре, резултатът може би щеше да е друг. Играем прагматичен футбол. Искам играчите да дават това, което могат. Ивелин е взел решение, обявил го е, но до март месец има много време, може да размисли. Не знам какво ще се случи.\" \"Дал съм дума, че спирам. Колкото и да е тежко на децата и жената, плачат, няма връщане. Отново ще бъда в тази съблекалня след някоя друга година.  Вчера благодарих на Борислав Михайлов за всичко. Винаги е влизал в съблекалнята, давал е премии, осигурявал е удобства, но просто хората около него живуркат на гърба на футбола. Който иска, да ми се обиди. Това е моето мнение и така го казвам.\" Данчо Лечков няма как да трови атмосферата, при положение че идва на базата и си тича отстрани. Говорих с Борислав Михайлов и Михаил Касабов, но с Лечков не съм. Аз проблеми с него нямам. Ако има конгрес и делегатите изберат него за поста, може да зададете въпросите си към него. Поздравявам Божидар Краев за включването му, радвам се, че е казал, че той ще ме замести. Говорих с Десподов, че трябва да е един от лидерите. Те трябва да са повече от един, за да могат да поемат тежестта в различните мачове. За някои може да не съм бил перфектният съотборник - викам, псувам, но когато обявих решението преди тренировката, видях сълзи в очите, което ме прави горд\", заяви капитанът Ивелин Попов, изиграл 90-ия си мач в националния отбор, който бе обявил предварително, че напуска тима.", "date": "2019.11.19", "title": "Лечков и Касабов пак спорят кой е президент на БФС "}
{"url": "https://duma.bg/nyakoi-strategicheski-raboti-v-cherno-more-n203809", "text": "Много хора възприеха несериозно и дори подигравателно фриволната покана на министър-председателя Бойко Борисов към посланика на САЩ Херо Мустафа по време на инспекцията им на строежа на газовата връзка с Гърция: \"Херо, може четвъртък-петък да пием по едно кафе и да си обсъдиме някои стратегически работи.\"  Това се случи на 11 ноември. Три дни по-рано - на 8 ноември, Белият дом пусна кратко прессъобщение за предстоящата на 25 ноември визита на българския премиер във Вашингтон. В него се изброяват въпросите, които американският президент \"очаква да бъдат обсъдени\". Сред тях на първо място се оказва, че са въпроси от сферата на сигурността и \"особено за гарантиране на стабилността на Черноморския регион\". Разбира се, Тръмп очаквал да обсъди с Борисов и енергийната диверсификация и, има си хас, борбата със \"зловредните влияния, застрашаващи суверенитета на България\". Под последното очевидно става дума за борбата с руското влияние в България, което вече се изразява в преследване на русофилски настроените граждани.  Що се отнася до енергийните проекти, тук нещата бяха обяснени на българската публика от официалния душеприказчик на американците в България - председателя на Евроатлантическия център за сигурност Цветан Цветанов. Натиреният със скандал от ГЕРБ бивш втори човек в партия, сега е зает да громи бившия си началник от правоверни атлантически позиции, като в последното му интервю за Би Ти Ви обърна внимание, че в последните месеци България увеличила зависимостта си от Русия в енергийната сфера. Цветанов очевидно имаше предвид подписаните договори със саудитската компания \"Аркад\" за изграждането на българския участък от \"Турски поток\", както и откриването на 11-километровата отсечка, която свързва турската част на въпросния газопровод с българската газопреносна мрежа, откъдето през 2020 г. ще получаваме доставките от руско синьо гориво.  Макар енергийната сигурност на страната да е от ключово значение за нейното развитие и както показва досегашната практика - работата срещу Русия винаги е излизала през носа на България в тази сфера, има нещо  от евентуалните американски искания за спирането на \"Турски поток\" през българска територия. Това е включването на страната ни в американските планове за противодействие на Русия в Черно море и създаването на зони на напрежение по руските граници. Все \"стратегически работи\". България, по народопсихологически и исторически причини, не е сред държавите от \"първата лига\" на русофобите, където начело са зачислени Полша с трите прибалтийски републики, че и Румъния. Нашата страна обаче заема твърде важно геостратегическо място, за да остане подмината от натиска да се включи в още една \"коалиция на желаещите\". Впрочем бившият помощник-държавен секретар Виктория Нюланд през 2015 г. вече определи шест държави от НАТО са \"по фронтовата линия на свободата\", в контекста на реч за създаването на командни пунктове на Алианса като реакция срещу Русия. Тогава тя не ги изброи, но в България бе създаден такъв център, каквито впрочем има и в другите страни от военния блок.  Кой знае дали не е и съвпадение, но една от темите на разговора на Борисов с Тръмп бе обект на изследване от небезизвестния американски център за анализи \"Ранд Корпорейшън\". В този документ, чийто адресат са политическите кръгове, става дума основно за черноморската стратегия на САЩ и НАТО срещу Русия. Неправителствените анализатори препоръчват сред военните средства за възпиране на Русия да бъдат и разполагането на съвременни системи за противовъздушна отбрана в България и Румъния, както и брегови ракетни системи за противокорабна борба.  Пак сигурно е съвпадение, но миналата седмица по време на дискусия, организирана от НПО-то \"Атлантически съвет\", о.р. ген. Съби Събев държа реч в унисон с горните \"съвпадения\":  защото Русия не се държи пацифистки... Русия се самопозиционира като заплаха, макар да твърди обратното... Стара максима е, че Русия разбира само езика на силата\".  След което ген. Събев предложи в рамките на колективната отбрана на НАТО България да поиска от разполагането на многонационални сили на своя територия, също и брегови ракетни средства с далекобойност поне до Крим, както и противовъздушна отбрана. Все неща, които ги пише в анализа на \"Ранд Корпорейшън\". Излишно е да коментираме, че по-нататъшното въвличане на България в действия срещу Русия и вдигането на градуса на напрежението в региона няма да се отрази добре на българо-руските отношения и на започнатите съвместни начинания. Което, изглежда, е и целта на задачата. Досега Борисов лавираше, както умее, и отби, или поне така ни се струваше, атаките за съвместни военни флотилии с други държави в Черно море. Реализацията на тази идея всъщност би било скрито заобикаляне на конвенцията от Монтрьо и би размила отговорността при хипотетичен военен инцидент с руски бойни кораби.   Нямаме представа какво точно ще иска от българския премиер американският президент във връзка със \"стабилността в Черноморския регион\". Но каквото и да бъде, то ще бъде свързано с американския, а не българския интерес, а те далеч не съвпадат. През последните години САЩ не са вече онзи така рекламиран през 90-те години износител на сигурност. Обратното. Те носят голяма част от отговорността за преврата в Украйна от 2014 г., довел след себе си сецесията на Крим и гражданската война в Донбас. Те носят пряка отговорност за унищожаването на Либия, за разпалването на войната в Сирия и последвалите дестабилизиращи вълни от мигранти към Европа.  САЩ са и  от напрежението между Украйна и Русия. Те реанимираха НАТО, макар френският президент Еманюел Макрон да констатира наскоро \"мозъчната смърт\" на Алианса, и сега продават оръжията си на \"уплашените\" европейци, които са обявени за жертва на \"руската агресия\". При това американците остават някак си встрани от вършенето на черната работа. Искат други да бъдат на острието на атаката срещу геополитическия им противник, а те отстрани да бъдат само бенефициенти.  \"Даваме оръжие на украинците да воюват с Русия\", каза откровено тези дни държавният секретар Майк Помпео и така потвърди черната шега, че САЩ ще воюват с Русия до последния украинец. Едва ли съществуват разумни аргументи, поради които България би трябвало да бъде тъпкана с американски бази и оръжия, насочени срещу Русия, да бъде дразнител за Русия и при това да спира развитието на двустранните икономически отношения в името на търговския интерес на САЩ.  Нямаме нужда от това. Америка не ни пази. Няма от какво. Приказките за руската \"пета колона\" в България и завземането на страната от Путин, може й да вървят пред някаква \"атлантическа\" аудитория, излизащи от устата на Цветанов и Росен Плевнелиев, но не и пред що-годе сериозна публика. Реално никой не вярва в това. Но има хора, за които тиражирането на \"руската заплаха\" се е превърнало в доходна професия, защото така правят менторите им. Америка иска да икономизира своята роля на \"защитник\" на Европа и поради това й трябва образът на руския враг, за да намира някакво що годе прилично обяснение за исканията да й се плаща - за скъпите оръжия, за базите. За да може поне от кумова срама да не прилича поведението й на рекет.  Българските власти следва да  ако бъдат отправени на предстоящите срещи във Вашингтон. Практиката на тази администрация на Белия дом, е да иска все повече пари за услугата \"чадър\" при това срещу измислен враг. Предни дни президентът Тръмп пожела Япония и Южна Корея в пъти да увеличат парите, които плащат за американските бази. Дали нещо такова не ни готвят и нас? България - най-бедната страна в ЕС, чрез сделката за изтребителите Ф-16 \"Вайпър\", вече показа, че е готова да влезе дори в дългове, за да удовлетвори американците. Наскоро узнахме, че освен двата милиарда лева за осемте недоставени все още самолети, българите ще се бръкнат още 300 млн. лв. за наземна инфраструктура. И това не е пределът.  Защо пък още един път този народ да не бъде одран? Нали номерът е минал вече веднъж.  Тук има и друг момент. У нас може и да се внушава проамериканска истерия \"от телевизора\", но в Европа, а и в близките до нея региони, текат процеси, които поставят под голямо съмнение бъдещето на хегемонията на САЩ. На фона на пълзящата еманципация на водещите играчи от ЕС, от САЩ, засилването на американското и то военно присъствие, би било плаване срещу едно все по-усилващо се течение. Все едно да тръгнем да си купуваме фабрика на 8 септември. Но тези анализи все са били далече от ежедневието на министър-председателя ни, който е доста по първосигнален на ситуацията.  Проблемът с Бойко Борисов в случая е, че той се страхува от американците повече, отколкото от собствения си народ. И това вече е и наш проблем. ", "date": "2019.11.19", "title": "\"Някои стратегически работи\" в Черно море"}
{"url": "https://duma.bg/otvaryat-li-sasht-i-turtsiya-nova-stranitsa-v-otnosheniyata-n203808", "text": "Когато агенция Ройтерс пише, че \"двамата лидери не успяха да разрешат въпросите по линията Анкара/Вашингтон\" и то в период на \"задънената улица в техните взаимоотношения\", това не е нищо друго освен оценка, че дълго подготвяната и много очаквана среща между Тръмп и Ердоган в Белия дом просто е отложила решаването на проблемите. Не ги е решила. Анкара настояваше за организиране на посещение на Ердоган в САЩ и положи неимоверни усилия за среща тет-а-тет  на президентско ниво.  Все пак кризата в двустранните отношения заради военната операция на Турция в Сирия, доставките на руските С-400, проблемните за Анкара отношения на Вашингтон с организациите на сирийските кюрди, нерешеният казус с исканата екстрадиция на проповедника Фетуллах Гюлен, делото в Ню Йорк срещу турската \"Халкбанк\" или решението в Камерата на представителите на САЩ за признаване на арменския геноцид не само изолират Турция в рамките на целокупния Запад, но и носят вреда в икономически аспект.  заплахите за санкции не са добра среда за инвестиции, а вътрешнополитическият живот в страната не е особено комфортен за управляващите. Надеждата, че Тръмп ще поеме ангажимент за преодоляване на напрежението в двустранните отношения, което ще осигури на турския президент нова доза стабилизираща енергия във вътрешен план, на този етап не се оправдаха. Или както пише \"Уолстрийт Джърнъл\", \"дългоочакваната среща завърши, без да се постигне решение на ключови въпроси\". \"Вашингтон пост\" го допълва: \"Между САЩ и Турция има приятелски разговори, но различията все още са налице.\" Явно големи крачки не са постигнати, но спор няма, че посещението на Ердоган е било \"топло\".  Не случайно \"Ню  Йорк Таймс\" акцентира върху думите на Тръмп, че \"аз съм фен на президента Ердоган\".  Тръмп никога не е крил, че цени силните лидери, онези, които отстояват национални интереси и суверенна политика, но само ако това не е във вреда на интересите на САЩ. В случая, след срещата на Ердоган с Тръмп, Белият дом излезе със съобщение с доста по-твърд тон, в което се заявява, че \"за осигуряване на напредък в другите области жизненоважно е да бъде решен въпросът с купуването и доставките на С-400 от Русия. Трябва да бъде засилено нашето отбранително сътрудничество\". Освен че не става ясно как ще бъдат преодолени различията, но и Конгресът на САЩ не се отказва от критичните си оценки за провежданата от Турция военна операция в Сирия и то срещу организациите на сирийските кюрди, които Анкара определя като терористични. В тази връзка прави впечатление, че и в навечерието на провежданите разговори, на отделни специални пресконференции представители на Белия дом и на Държавния департамент заявяваха, че \"САЩ нямат намерение да преустановяват сътрудничеството със сирийските демократични сили\". Още повече, че и по време на самите разговори между Тръмп и Ердоган са присъствали и 5-ма републиканци-сенатори, между които и Линдзи Греъм, който е изявен противник на турската операция \"Извор на мира\" в Сирия. Макар сенатор Греъм специално да бе подчертал, че \"Ердоган бе искрен и открит\" по време на преговорите, което не променя мнението му за налагане на санкции спрямо Турция. Допълнил е, че се надява отношенията с Турция \"да бъдат спасени, но дали това е възможно само времето ще покаже\".  Не бива да се забравя, че още преди самото посещение на Ердоган във Вашингтон имаше писмо до Тръмп на 15 демократи-сенатори и 2-ма републиканци, включително и председателят на комисията за външна политика в Камарата на представителите, които настояваха да бъде оттеглена поканата за визита на Ердоган, защото \"при сегашните условия това посещение е неподходящо\". Тези сенатори смятат, че \"турската операция в Сирия, от гледна точка на сигурността на САЩ, поражда бедствени резултати и е причина за сериозни пропуквания в НАТО\".   От друга страна, Линдзи Греъм след срещата с Ердоган е възпрепятствал разглеждането в Сената на вече приетата от Камарата на представителите резолюцията за арменския геноцид. Сигурно това е онази  за която говорят някои анализатори. Защото и в съобщението на Белия дом няма нищо споменато по сирийския въпрос. Това дава основание за извод, че различията и напрежението между Анкара и Вашингтон не са преодолени. Оказва се, че и Тръмп е предпочел по време на разговорите с Ердоган да не конкретизира въпроса за връзките на САЩ с кюрдите, въпреки че е подчертал колко много години американският и турският народ са приятели и съюзници. Или, както казват от Белия дом, \"президентът Тръмп работи за развитие на важните отношения на САЩ с Турция, които са от значение за запазване на американските интереси в региона и в по-широки пространства\".  Всъщност думите на Тръмп са \"Турция е важен съюзник в НАТО и двете страни осъществяват многостранно сътрудничество под чадъра на НАТО. Турция е важен съюзник в борбата за премахване на халифата на \"Ислямска държава\" (ИД) и е необходимо да бъде включена в борбата, за да не се даде възможност ИД отново да се появи\". Друг въпрос е дали ИД е изчезнала и кой, кога и къде я крепи. В духа на  собствения му стил президентът Тръмп не е пропуснал да подчертае, че \"Турция притежава голям потенциал като търговски партньор на САЩ\" и именно в рамките на този потенциал страните ще полагат усилия да запазят стокообмен в размер на 100 млрд. дол. годишно. Явно, Турция е важен и развиващ се, съгласно оценките на Вашингтон, терен за американски инвестиции, след като се казва, че инвестициите през 2018 г. са нараснали с 9%  и са достигнали до $4.7 милиарда. Турските пък в САЩ били за $2.7 милиарда. В крайна сметка CNN обобщава за посещението на Ердоган в САЩ, че \"никой и преди него не е успявал да получи това, което е искал от американския президент Тръмп\". Но на пресконференцията след срещата Ердоган е отстоял позициите на Турция по въпросите, които могат да се поберат в \"това, което е искал\". Не крие, че страната му е зависима от руския газ, от приходите на руските туристи, които са достигнали до 6.5 млн. през 2019 г., което си е силна инжекция за задъхващата се турска икономика и поради всичко това  Според \"Блумбърг\" Ердоган е заявил, че \"не можем да развалим взаимоотношенията с Русия, имаме стратегически взаимоотношения\" и \"не е възможно да се откажем  от системите С-400\". В името на \"многопластова защита\" Ердоган  изразява готовност Анкара да купи и щатските системи \"Пейтриът\", ако ги предложат на приемливи цени и условия. Известно е, че Ердоган има последователна политика на баланс, но при условие \"Турция над всичко\". Именно затова и не пести слова като \"важно е да запазим здрав диалог върху основите на правилна информация, за което Анкара ще работи без прекъсване\". Може да се смята, че не се е поддал на натиск за отказ от С-400 и суверенна Турция с независими собствени решения е норма за политиките му в чужбина.  Ердоган не получи възможност да говори пред Конгреса, имаше протести пред Белия дом, организирани явно от кюрди, но във вътрешен план разговорите с един от световните лидери ще бъде отчетено като \"точка\" за защита на национални интереси.  А дали срещата му с Тръмп е останала в сянка заради дебатите за импийчмънт спрямо Тръмп е въпрос за спекулации. Медиите във Вашингтон отдадоха дължимо внимание на разговорите в Белия дом. Но е спорно дали се е получила \"нова страница в нашето трайно сътрудничество\", както се изразява Ердоган.  Остава да се проследят реакциите в Москва. Там напоследък приемат \"с разбиране\" дадени политики на геополитически и регионални играчи. Даже често се шегуват (главно Лавров и Захарова) остроумно при задавани въпроси от журналисти, когато става дума за събития и личности с влияние в международните дела. В конкретния случай има само информации за темите, изявленията и позициите на Тръмп и Ердоган. С тях Москва също предпочита да води диалог. Другото остава зад кулисите.", "date": "2019.11.19", "title": "Отварят ли САЩ и Турция  нова страница в отношенията?"}
{"url": "https://duma.bg/rezultati-n203765", "text": "Х кръг: Група А: БЪЛГАРИЯ - Чехия 1:0 Божиков (56); Косово - Англия 0:4 0:1 Уинкс (32) 0:2 Кейн (79) 0:3 Рашфорд (83) 0:4 Маунт (90+3). 1. АНГЛИЯ 21 т. 2. ЧЕХИЯ 15 3. Косово 11 4. България 6 5. Черна гора 3. Група В: Сърбия - Украйна 2:2 1:0 Тадич (9-д) 1:1 Яремчук (32) 2:1 Митрович (56) 2:2 Беседин (90+3); Люксембург - Португалия 0:2 0:1 Фернандеш (39) 0:2 Роналдо (86). 1. УКРАЙНА 20 т. 2. ПОРТУГАЛИЯ 17 3. Сърбия 14 4. Люксембург 4 5. Литва 1. Група Н: Албания - Франция 0:2 0:1 Толисо (8) 0:2 Гризман (31); Молдова - Исландия 1:2 0:1 Бярнасон (17) 1:1 Милинчану (56) 1:2 Сигурдсон (65); Андора - Турция 0:2 Юнал (17 и 21-д). 1. ФРАНЦИЯ 25 т. 2. ТУРЦИЯ 23 3. Исландия 19 4. Албания 13 5. Андора 4 6. Молдова 3. Футбол по Диема спорт 2 21.45 Дарлингтън - Уолсол по Нова спорт 21.45 Бромли - Бристъл Роувърс по БНТ 3 Волейбол Шампионска лига (жени)  21.25 Кан - Марица ", "date": "2019.11.19", "title": "Резултати"}
{"url": "https://duma.bg/sedem-etapa-i-obratimost-n203810", "text": "Франция е предложила нов подход от страна на Европейския съюз, основан на политическата мъдрост, и по-сурови критерии за членството на страните от Западните Балкани, включително за Косово. Това съобщи електронното издание на прищинския ежедневник \"Коха диторе\". От редакцията твърдят, че разполагат с копие на неофициален документ, който включва четири критерия за отваряне на европейската перспектива на Западните Балкани. Преразглеждането на подхода е оправдан с факта, че реформите, предприети от балканските страни, са били твърде бавно реализирани. Документът предвижда наказателни мерки и дори пълно спиране на преговорите в случаите, в които страна-кандидат напълно или частично не изпълни задълженията си. В текста не се предвижда никакъв график за това кога Западните Балкани може да се присъединят към европейското семейство. Въз основа на насоките в документа Париж призова съответните институции да определят новия път на отношенията между ЕС и Западните Балкани до януари 2020 година. Кореспондентът на вестника в Брюксел Августин Пальокай коментира документа в становище. Според него целта на Франция е да забави процеса на разширяване. \"С това предложение Франция хвърли топката към новата Европейска комисия. Въпреки че няма основни промени в предложението, идеята на Франция е допълнително да забави и без това мудния процес на разширяване\", твърди Пальокай. \"Политико\" също пише за френското желание да промени правилата на присъединяване на страни към Евросъюза. Според изданието документът е от две и половина страници и е споделен с други държави членки, заедно с анекс, изброяващ нови етапи. Париж настоява за замяна на сегашния процес по присъединяване, който разделя достиженията на правото на общността (корпусът на общите права и задължения) на 35 глави, уточнява \"Политико\". Френското предложение предвижда да има нов процес, състоящ се от седем етапа, със \"строги условия за ефективно приближаване към европейските норми и стандарти\", плюс компонент за \"обратимост\", който да позволи на ЕС да се откаже от преговорите за членство, ако правителството на страната-кандидат се отклони от стандартите на блока. Франция предлага следните етапи в процеса на присъединяване: 1. Върховенство на закона, основни права, правосъдие и сигурност. 2. Образование, научни изследвания, младеж, култура, спорт, околна среда, транспорт, телекомуникация и енергетика. 3. Заетост, социална политика, здравна защита и защита на потребителите, конкурентоспособност. 4. Икономически и финансови въпроси. 5. Вътрешен пазар, земеделие и рибарство. 6. Външни работи. 7. Други въпроси. В документа Париж потвърждава подкрепата си за цялостен подход на ЕС към страните Западните Балкани, сред които са Северна Македония и Албания, но също така Босна и Херцеговина, Косово, Черна гора и Сърбия, които \"принадлежат към Европа посредством своята история култура и география\". Във френския документ обаче се посочва още: \"Дълбоките политически, икономически и социални промени, необходими за присъединяване към ЕС, продължават да са твърде бавни, а конкретните ползи за гражданите в страните кандидатки остават недостатъчни\". Париж предлага Европейската комисия да оценява и редовно да следи напредъка на страните кандидатки, а държавите членки да преглеждат тези оценки, както и да се засили ролята на Съвета на ЕС в процеса. Предлага се и провеждането на годишна среща на върха на ЕС заедно с държавните и правителствени ръководители на страните от Западните Балкани, за да се обсъждат въпроси от общ интерес (общ отговор на големи предизвикателства, връзки с неевропейски партньори, сътрудничество в областта на правосъдието и вътрешните работи, икономическо и регионално сътрудничество).", "date": "2019.11.19", "title": "Седем етапа и обратимост"}
{"url": "https://duma.bg/sasho-tonev-fero-varna-nastroenieto-v-botev-pd-n203769", "text": "Офанзивният футболист на Ботев Пд Александър Тонев обяви, че новият наставник на \"канарчетата\" Ферарио Спасов е върнал настроението в съблекалнята. В последните 2 кръга \"Жълто-черните\" спечелиха срещу Дунав (2:1) и Левски (1:0) и се оттласнаха от дъното, а юношата на ЦСКА имаше основна заслуга и за двата успеха. Срещу русенци той асистира и за двата гола на Фернандо Виана, а в \"Коматево\" вкара победното попадение срещу \"сините\" и то му донесе приза за Играч №1 на XVI кръг в efbet Лигата в анкетата на Пресклуб \"България\". \"Нямахме късмет в първите 2-3 мача. 90% от момчетата се сринаха и оттам дойде нежеланието за игра. Малко или много Ферарио Спасов вкара настроение в съблекалнята. Ботев е адски голям отбор - клуб с минало и бъдеще, с най-голямата публика. Дано феновете доживеят да имат хубав стадион, сигурен съм, че той ще се пълни\", заяви 29-годишният бивш национал, родом от Елин Пелин. Тонев има 27 мача и 5 гола за България. Той отново отказа да коментира представянето на националния тим. \"Поливалентен футболист съм, чувствам се добре на всяка позиция на терена и смятам, че това няма да се промени до края на кариерата ми. Нямам и любим съотборник, разбирам се на терена с всички\", допълни Тонев, който по веднъж е печелил титлата, купата и суперкупата с ЦСКА.", "date": "2019.11.19", "title": "Сашо Тонев: Феро върна настроението в Ботев Пд"}
{"url": "https://duma.bg/peti-uspeh-na-aoiyama-vav-fukuoka-n203758", "text": "\"Маегашира-5\" Даниел Иванов-Аоияма пребори японския \"маегашира-3\" Такарафуджи в схватка от IX кръг на турнира по сумо \"Кюшю башьо\" във Фукуока, последна класическа надпревара за годината. 199-килограмовият исполин от Елхово повали съперника си на глинения кръг с техниката \"катасукаши\" и записа пета победа във Фукуока. Това бе 19-и успех за българина в 22 борби с Такарафуджи. Утре  Даниел ще се бори в последната вечерна схватка с \"Великия шампион\" и най-титулуван сумист в историята - \"Йокодзуна\" Хакухо. Досега Аоияма има само една, и то служебна победа над \"Белия феникс\" през 2015 г. Монголецът е спечелил всичките 20 срещи с българина, а във Фукуока е едноличен лидер с актив 8-1.", "date": "2019.11.19", "title": "Пети успех на Аоияма във Фукуока"}
{"url": "https://duma.bg/basketbolistkite-iztarvaha-sloveniya-v-sofiya-n203767", "text": "Женският национален отбор записа първа загуба в квалификациите за Евробаскет 2021. В столичната зала „Универсиада“ нашите пропиляха солиден аванс и накрая отстъпиха с 64:72 на един от фаворитите в групата Словения, където играе считаната за най-добър гард в Европа в момента Ника Барич. Баскетболистките на Стефан Михайлов поведоха с двуцифрен аванс през първото полувреме, но допуснаха обрат след паузата. Словенките имаха леко предимство в началните минути, но след това нашите взеха инициативата и след серия от 16:1 поведоха след първата четвърт с 22:12. Гостенките играеха припряно, а старши треньорът им Дамир Гъркич получи техническо нарушение. С тройка на Христина Иванова на старта на втората част България дръпна с 13 т., но постепенно словенките се отърсиха от нервността и стопиха изоставането си, най-вече и заради пропуски на нашите. Малко преди края на полувремето словенките ни доближиха само на точка, но до пълен обрат не се стигна и на почивката нашите водеха с 34:31. След нея обаче натискът на съперничките се засили и в средата на третата четвърт те отново поведоха - 40:39, а благодарение на сериозно предимство в подкошието преди последната част преднината им достигна 7 т. - 51:44. В последната част пасивът на нашите стана двуцифрен, но минута преди края България намали за 62:69 след тройка на Радостина Димитрова. Словения обаче удържа преднината си и спечели важна победа. За 5 лични нарушения терена напуснаха Анамария Презел и баскетболистката на Монтана 2003 Тина Требец. Димана Макариева бе най-резултатна за тима ни с \"дабъл-дабъл\" - 17 т. и 10 борби. Христина Иванова вкара 15 т., Радостина Димитрова добави 12, а Виолина Кочева 10. Миналата седмица нашите надиграха в първия си мач в квалификациите Исландия в Рейкявик с 84:69 и записаха първа победа от 2016 г.  ", "date": "2019.11.19", "title": "Баскетболистките изтърваха Словения в София"}
{"url": "https://duma.bg/lavovete-izprashtat-godinata-s-pobeda-n203770", "text": "Националният ни отбор спря черната серия, продължила 12 мача и 13 месеца. В 13-ия си двубой \"лъвовете\" постигнаха историческа първа победа над Чехия с 1:0 след гол на Васил Божиков (56). Защитникът се разписа с глава след центриране от фаул на Кирил Десподов. Капитанът Ивелин Попов изигра засега последния си 90-и мач с националната фланелка, в които има 16 гола. България се отскубна от последното място в група А и продължи традицията да завършва евроквалификациите с поне един успех. \"Лъвовете\" завършиха с 6 т., като изпревариха Черна гора с 3 т. Чехия си бе осигурила участие на Евро 2020, като остана втора с 15 т. Англия завърши на върха с 21 т., като разби Косово в Подгорица с 4:0. Селекционерът Георги Дерменджиев записа успешен официален дебют начело на \"трикольорите\" и благодарение на безупречната игра на вратаря Георги Георгиев, намесил се решително в многобройните ситуации. Дерменджиев направи 3 промени в сравнение с контролата срещу Парагвай (0:1) като Божиков, Петър Занев и Десподов замениха Божидар Чорбаджийски, Иван Горанов и Тодор Неделев. На ст. \"Васил Левски\" публиката беше от 300 български деца и 100 чешки фенове, заради наказанието след расисткия скандал на мача с Англия (0:6). След разпадането на Чехословакия срещу чехите досега имахме само 1 равен и 5 загуби при голова разлика 2:13, а последната победа на нашите бе срещу Кипър с 2:1 през октомври 2018 г. в Лигата на нациите. Именно през баражите в този турнир \"лъвовете\" се надяват да се класират за Евро 2020, а жребият ще бъде теглен в петък.", "date": "2019.11.19", "title": "\"Лъвовете\" изпращат годината с победа"}
{"url": "https://duma.bg/tsitsipas-e-shampion-v-london-n203768", "text": "Стефанос Циципас (№6 в света) спечели финалния \"Мастърс\" турнир на АТП в Лондон. На финала 21-годишният грък обърна Доминик Тийм (Ав, №4) С 6:7 (6), 6:2, 7:6 (4) в \"О2 Арена\" за 2:37 часа. Това е най-значимият трофей в кариерата му, като го заслужи още в дебютното си участие. Гръкът е най-младият победител след Лейтън Хюит (Авл), който взе на 20 години трофея през 2001 г. Двубоят бе изключително оспорван, като в първия сет нямаше пробиви и изходът му се реши в тайбрек, в който Тийм се наложи с 8:6. Циципас доминира във втория сет и го взе с 2 пробива. Двамата си размениха по един пробив в решителния сет, който отново бе решен след тайбрек, но този път Циципас бе по-концентриран, а след 4:4 т. австриецът бе несигурен и сбърка при 2 от разиграванията. Младокът заслужи лъвския пай от $2 656 000 от наградния фонд и 1300 т., а за австриеца останаха $1 354 000 и 900 т. \"Беше невероятно да имам такава армия зад себе си, докато съм на корта. Дават ми толкова много енергия. Дават ми вяра, че мога да постигна това, което искам. Мотивират ме. Бих искал да благодаря на всеки от феновете, дошли да ме подкрепят с гръцкия флаг. Накараха ме да се чувствам у дома. Чувствам, че играта ми се подобрява с времето и вярвам, че съм наистина близо да бъда коронован като шампион от Големия шлем\", сподели Циципас. Той е шестият най-млад шампион в 50-годишната история на надпреварата. Младокът завърши сезона с 54 победи и разделя второто място с Новак Джокович. Само Даниил Медведев (Рус) е с повече успехи от тях през годината - 59. \"Мисля, че играем най-бруталния възможен спорт. Беше толкова равностойно. И двамата се борехме на 100% до края, но това е тенисът\", каза Тийм.", "date": "2019.11.19", "title": "Циципас е шампион в Лондон"}
{"url": "https://duma.bg/rezultati-ot-kvalifikatsiite-za-evro-2020-n203662", "text": "Евро 2020   1:0 Божиков (56) 0:1 Уинкс (32) 0:2 Кейн (79) 0:3 Рашфорд (83) 0:4  Маунт (90+3'). I  1:0 Окслейд-Чембърлейн (11) 3:0 Кейн (19 и 24) 4:0 Рашфорд (30) 5:0 Кейн (37) 6:0 Шофранац (66-авт) 7:0 Ейбрахам (84);   0:1 Нухиу (50) 1:1 Крал (71) 2:1 Челюстка (79).   3. Косово 11 4.  Черна гора 3 .  1:0 Тадич (9-д) 1:1 Яремчук (32) 2:1 Митрович (56) 2:2 Беседин (90+3);   0:1 Фернандеш (39) 0:2 Роналдо (86).    3. Сърбия 14 4. Люксембург 4 5. Литва 1.    1:0 Гнитер (41) 2:0 Горецка (49) 4:0 Тони Кроос (55 и 83);  .   Холандия - Естония и Германия - Северна Ирландия.   3. Северна Ирландия 13 4. Беларус 4 5. Естония 1.   1:0 Сков (12) 2:0 Гюткяер (47) 3:0 Брайтуайт (51) 4:0 Сков (64) 6:0 Ериксен (85 и 90+5); Швейцария – Грузия 1:0 Итен (77).  Ирландия - Дания и Гибралтар - Швейцария.  3. Ирландия 12 4. Грузия 8 5. Гибралтар 0.  0:1 Муур (10) 0:2 Уилсън (34);   0:1 Боженик (32) 1:1 Влашич (56) 2:1 Петкович (60) 3:1 Перишич (74).   Словакия - Азербайджан и Уелс - Унгария.   2. Унгария 12 3. Уелс 11 4. Словакия 10 5. Азербайджан 1.  1:0 Региниусен (4) Фосум (8) 4:0 Сорлот (62 и 65);   0:1 Берг (18) 0:2 Куайсон (34);   1:0 Мората (24) 2:0 Касорла (41) 3:0 Торес (62) 4:0 Сарабиа (63) 5:0 Олмо (69) 6:0 Морено (71) 7:0 Навас (85).  Швеция - Фарьорски острови; Испания - Румъния и Малта - Норвегия.   3. Румъния 14 4. Норвегия 14 5. Фарьорски острови 3 6. Малта 3.  Тарасовс (53–авт.);   1:0 Алаба (7) 2:0 Лайнер (48) 2:1 Стояновски (90+3);   0:1 Криховяк (4) 0:2 Пьонтек (54) 1:2 Дабур (88). Във вторник: Полша - Словения; Латвия - Австрия и Северна Македония - Израел. 1. ПОЛША 22 2. АВСТРИЯ 19 3. Словения 14 4. Северна Македония 11 5. Израел 11 6. Латвия 0.   0:1 Толисо (8) 0:2 Гризман (31)  0:1 Бярнасон (17) 1:1 Милинчану (56) 1:2 Сигурдсон (65);     Юнал (17 и 21-д).  3. Исландия 19 4. Албания 13 5. Андора 4 6. Молдова 3.     0:1 Кристи (12) 1:1 Ефрем (47) 1:2 МакГин (53);   0:1 Т. Азар (19) 0:3 Е.  Азар (33 и 40) 0:4 Лукаку (72) 1:4 Георги Джикия (79);   0:1 Зайнутдинов (6) 0:2 Суюмбаев (22) 0:3 Шчеткин (26) 1:3 Берарди (77). Утре: Сан Марино - Русия; Белгия - Кипър и Шотландия - Казахстан.  3. Шотландия 12 4. Кипър 10 5. Казахстан 10 6. Сан Марино 0.   1:0 Туоминен (21) 3:0 Пуки (64-д и 75);   Лимниос (35);   0:1 Асерби (21) 0:2 Инсиние (37) 0:3 Белоти (52).   Италия - Армения; Гърция - Финландия и Лихтенщайн - Босна и Херцеговина.   3. Гърция 11 4. Армения 10 5. Босна и Херцеговина 10 6. Лихтенщайн 2. ", "date": "2019.11.19", "title": "Резултати от квалификациите за Евро 2020"}
{"url": "https://duma.bg/verstapen-prav-za-gran-pri-na-braziliya-n203757", "text": " Първоначално Хамилтън пресече финала трети, като беше изпреварен с половин болид от Алекс Албон (Тай, Ред Бул), но секунди преди това в спора за второто място го удари. Той беше наказан с 5 секунди и в крайното класиране остана седми на 11,139 сек., като изтърва 17-и подиум за сезона. Сайнц пък направи забележително състезание, като тръгна от последната 20-а позиция в своя старт №101, за да заслужи първия си подиум. Най-губещи на пистата \"Интерлагос\" бяха пилотите на Ферари - 6 обиколки преди финала Себастиан Фетел (Гер) удари Шарл Леклер (Мон) и двамата отпаднаха. Състезанието не завърши и вторият пилот на Мерцедес Валтери Ботас (Фин), чийто двигател гръмна. \"Люис беше много бърз. Трябваше да атакувам през цялото време. Два пъти направих страхотни изпреварвания. След това можех да контролирам състезанието. Невероятно, беше забавно и е страхотно чувство да спечеля\", каза Верстапен. Сезонът приключва на 1 декември на пистата \"Яс Марина\" в Абу Даби.  ", "date": "2019.11.19", "title": "Верстапен пръв за Гран при на Бразилия"}
{"url": "https://duma.bg/tsitsipas-e-shampion-na-shampionite-v-london-n203756", "text": "Двубоят бе изключително оспорван, като в първия сет нямаше пробиви и изходът му се реши в тайбрек, в който Тийм се наложи с 8:6. Циципас доминира във втория сет и го взе с 2 пробива. Двамата си размениха по един пробив в решителния сет, който отново бе решен след тайбрек, но този път Циципас бе по-концентриран, а след 4:4 т. австриецът бе несигурен и сбърка при 2 от разиграванията. Младокът заслужи лъвския пай от $2 656 000 от наградния фонд и 1300 т., а за австриеца останаха $1 354 000 и 900 т. \"Беше невероятно да имам такава армия зад себе си, докато съм на корта. Дават ми толкова много енергия. Дават ми вяра, че мога да постигна това, което искам. Мотивират ме. Бих искал да благодаря на всеки от феновете, дошли да ме подкрепят с гръцкия флаг. Накараха ме да се чувствам у дома. Чувствам, че играта ми се подобрява с времето и вярвам, че съм наистина близо да бъда коронован като шампион от Големия шлем\", сподели Циципас. Той е шестият най-млад шампион в 50-годишната история на надпреварата. Младокът завърши сезона с 54 победи и разделя второто място с Новак Джокович. Само Даниил Медведев (Рус) е с повече успехи от тях през годината - 59. \"Мисля, че играем най-бруталния възможен спорт. Беше толкова равностойно. И двамата се борехме на 100% до края, но това е тенисът\", каза Тийм.", "date": "2019.11.19", "title": "Циципас е \"Шампион на шампионите\" в Лондон"}
{"url": "https://duma.bg/avtoshazam-shte-diagnostitsira-dvigatelya-po-zvuka-na-motora-n203771", "text": "Нoвa уcлугa зa oцeнкa нa cъcтoяниeтo нa двигaтeля пo звукa му щe ce пoяви в Руcия прeз 2021 г., cъoбщи fakti.bg. Диaгнocтикaтa щe cтaвa чрeз cпeциaлнo прилoжeниe зa cмaртфoн, рaбoтeщo нa принципa нa пoпулярнaтa прoгрaмa зa рaзпoзнaвaнe нa музикa \"Шазам\" (Shаzаm). Пoтрeбитeлят щe мoжe дa зaпишe звукa oт мoтoрa и дa гo изпрaти зa aнaлиз, a cпeциaлнo oбучeн aлгoритъм c изкуcтвeн интeлeкт щe oпрeдeля възрacттa и прoбeгa нa aвтoмoбилa. Пaрaлeлнo c тoвa cиcтeмaтa щe търcи инфoрмaция зa кoлaтa oнлaйн - включитeлнo в coциaлнитe мрeжи и мecинджъритe, и при нeoбхoдимocт щe прeпoръчвa рeмoнт или нaпрaвo щe зaпиcвa чac зa преглед. \"Вcички знaят прилoжeниeтo Shаzаm, кoeтo мoжe дa идeнтифицирa изпълнитeля и имeтo нa дaдeнa пeceн oнлaйн. Хрумнa ни идeятa дa изпoлзвaмe тeхнoлoгиятa нa изкуcтвeния интeлeкт зa oпрeдeлянe нa cъcтoяниeтo нa кoлaтa и прoбeгa нa cъщия принцип\", кoмeнтирa Ярocлaв Фeдoceeв, прecceкрeтaр нa НП \"ГЛOНACC\", кoeтo щe рaзрaбoтвa уcлугaтa. Cрeдcтвa зa финaнcирaнeтo нa прoeктa вeчe ca oтдeлeни и пo плaн \"Aвтoшaзaм\" трябвa дa бъдe включeн в плaтфoрмaтa \"Aвтoдaтa\" cлeд двe гoдини.", "date": "2019.11.19", "title": " \"Автошазам\" ще диагностицира   двигателя по звука на мотора"}
{"url": "https://duma.bg/shefat-na-toplofikatsiya-sofiya-podade-ostavka-n203795", "text": "Изпълнителният директор на \"Топлофикация София\" инж. Кремен Георгиев е подал оставка вчера, съобщиха от пресцентъра на дружеството. Искането му е постъпило в Надзорния съвет и е било обсъждано на по-ранен етап в него. Постъпилото заявление за оставка на Камен Георгиев, който пое ръководството на \"Топлофикация София\" през февруари тази година, е прието единодушно от Надзорния съвет и за нов изпълнителен член на УС е назначен Александър Александров. Той е магистър \"Топлоенергетика\" от Техническия университет - София, с няколко специализации в Германия, включително по Програма за обучение на висши мениджърски кадри (еквивалент на МВА) и повече от 20-годишен опит на ръководни позиции във водещи български и международни компании. През последните години дружеството натрупа огромни задължения, които вече са близо 1 млрд. лв. Преди година Българският енергиен холдинг (БЕХ) изкупи 100 млн. лв. дълг на топлофикацията към \"Булгаргаз\", които впоследствие трябва да бъдат върнати. ", "date": "2019.11.19", "title": "Шефът на \"Топлофикация София\" подаде оставка"}
{"url": "https://duma.bg/futbolistite-izprashtat-godinata-s-pobeda-n203728", "text": "България се отскубна от последното място в група А и продължи традицията да завършва евроквалификациите с минимум един успех. \"Лъвовете\" завършиха с 6 т., като изпревариха Черна гора с 3 т. Чехия пък си бе осигурила участие на Евро 2020, като остана втора с 15 т. Англия пък завърши на върха с 21, като разгроми Косово в  Подгорица с 4:0. Селекционерът Георги Дерменджиев записа успешен официален дебют начело на националния отбор и благодарение на безупречната игра на вратаря Георги Георгиев, който се намеси решително в многобройните ситуации пред вратата му. Дерменджиев направи 3 промени в тима в сравнение с контролата срещу Парагвай, загубена преди 3 дни с 0:1. Васил Божиков, Петър Занев и Кирил Десподов замениха Божидар Чорбаджийски, Иван Горанов и Тодор Неделев. На стадион \"Васил Левски\" публиката беше от 300 български деца и 100 чешки фенове, заради наказанието след расисткия скандал на мача с Англия. След разпадането на Чехословакия, срещу чехите имахме само 1 равен и 5 загуби при голова разлика 2:13, а предишната победа на нашите бе срещу Кипър с 2:1 през октомври 2018 г. в Лигата на нациите. Именно през баражите в този турнир \"лъвовете\" се надяват да се класират за Евро 2020, а жребият ще бъде теглен в петък.", "date": "2019.11.19", "title": "Футболистите изпращат годината с победа"}
