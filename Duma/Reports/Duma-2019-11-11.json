{"url": "https://duma.bg/elektronni-obshtestveni-porachki-ot-1-yanuari-n203192", "text": "Провеждането на електронни обществени поръчки стартира на 1 януари 2020 г. Използването на електронна платформа за възлагане на поръчките ще стане на два етапа, гласи проект на постановление на Министерския съвет, който е пуснат за обществено обсъждане. Първият етап стартира на 1 януари, откогато електронни обществени поръчки ще провеждат три групи възложители. В първата група влиза централната администрация на изпълнителната власт - Министерският съвет, министерствата, държавните комисии и агенции. Втората група обхваща кметовете на общините Столична, Пловдив, Варна, Стара Загора, Благоевград, Бургас и Русе. Това са избрани големи общини, които са водещи през последните години по броя на възлаганите от тях поръчки. Последната група е от възложители с най-голям опит, определен на база броя на обществените поръчки. Тук попадат \"АЕЦ Козлодуй\", \"Мини Марица - изток\", ТЕЦ \"Марица изток 2\", Електроенергийният системен оператор. Вторият етап на електронните обществени поръчки стартира от 1 април 2020 г. До тази дата всички останали възложители също ще трябва да провеждат обществените поръчки чрез централизираната електронна платформа.", "date": "2019.11.11", "title": "Електронни обществени поръчки от 1 януари"}
{"url": "https://duma.bg/shefat-na-bbr-se-samonaznachil-v-pet-borda-n203188", "text": "През юли антикорупционната комисия обяви имотните декларации на властта, от които стана ясно, че главният изпълнителен директор на Българската банка за развитие (ББР) Стоян Мавродиев е най-скъпоплатеният държавен кадър през 2018 г. с годишно възнаграждение от 434 537 лв., което прави по 36 211 лв. на месец. Малко след като Мавродиев бе избран за шеф на ББР в края на 2017 г., той, заедно с другите директори в банката, се самоназначи за председател на борда на дъщерното дружество на банката \"Национален гаранционен фонд\". В устава му пише, че възнагражденията на шефовете му, сред които е Мавродиев, се определят от шефовете на ББР, сред които също е Мавродиев. През лятото на 2018 г. пък Мавродиев, заедно с Румен Митров и Николай Димитров, гласува за собственото си назначение като изпълнителен директор на новоучредения \"Фонд за капиталови инвестиции\". През март 2019 г. Мавродиев като шеф на борда на ББР се самоизбира за изпълнителен директор на поредните новосъздадени дружества на банката - \"ББР лизинг\" и \"ББР факторинг\". В устава и на двете дружества пише, че ББР, ръководена от Мавродиев, решава какво да бъде възнаграждението на бордовете им начело отново с Мавродиев. От данните дотук излиза, че Стоян Мавродиев участва в пет борда, някои от които са увеличили сериозно възнагражденията си през 2018 г. Например бордът на \"Национален гаранционен фонд\" е вдигнал възнагражденията си повече от двойно - от 247 000 лв. през 2017 г. на 570 000 лв. през 2018 г. В друго дъщерно дружество на ББР - \"Микрофинансираща институция Джобс\", разходите за възнаграждения и осигуровки на борда са се вдигнали от 198 000 лв. през 2017 г. на 275 000 лв. през 2018 г. Огромните възнаграждения, които си е гласувал най-скъпоплатеният държавен кадър Стоян Мавродиев, може да се окажат подлежащи на частична конфискация, твърди в. \"Капитал\", сравнявайки казуса на Мавродиев със скорошното решение на антикорупционната комисия (КПКОНПИ) по случая на бившия директор на \"Българския енергиен холдинг\" (БЕХ) Петьо Иванов. В средата на октомври КПКОНПИ обяви, че е открила конфликт на интереси при ексшефа на БЕХ Петьо Иванов, защото участвал в решенията за избора си в управата на дъщерното на БЕХ дружество \"Булгаргаз\" и сам си определял възнаграждението. На Иванов бяха наложени три глоби от по 5000 лв., като в допълнение бе решено да се отнеме възнаграждението му от 1102.33 лв. за участието му в заседания на борда на \"Булгаргаз\", както и допълнителните плащания (тантиеми) от газовия доставчик. Още през октомври Иванов обяви, че ще обжалва решението в съда. Казусът на Стоян Мавродиев обаче е далеч по-драстичен от този на Иванов, въпреки че КПКОНПИ не се е сезирала по него и не е ясно дали изобщо ще го направи.", "date": "2019.11.11", "title": "Шефът на ББР се самоназначил в пет борда"}
{"url": "https://duma.bg/karat-patsienti-da-plashtat-konsumativi-za-hemodializa-n203195", "text": "Пациенти трябва вече да си плащат по 590 лв. за постоянен катетър, който е необходим за извършване на хемодиализа. За това се оплакват близо 150 души в подписка до директора на УМБАЛ \"Св. Марина\" във Варна. Писмото е изпратено и до федерация \"Български пациентски форум\". Проблемът е от 2018 г. и това условие е залегнало в Националния рамков договор, коментира за ДУМА председателят на организацията Иван Димитров, на чието запитване е отговорил управителят на НЗОК.  Пациентите на диализа във варненската университетска болница обясняват, че повечето от тях са с 85 до 100% инвалидност и с пенсиите си, които са под 300 лв., не могат да платят тези медицински изделия. \"Български пациентски форум\" започна петиция в подкрепа на потърпевшите.", "date": "2019.11.11", "title": "Карат пациенти да плащат   консумативи за хемодиализа"}
{"url": "https://duma.bg/za-prav-pat-izlozhba-na-ruski-vuzove-u-nas-n203194", "text": "На 15-17 ноември 2019 г. в Руския културно-информационен център (РКИЦ) в София, на ул. \"Шипка\" 34, ще се състои Първата образователна изложба на руски висши учебни заведения, които предлагат програми за безплатно обучение за българите в Русия.  Експозицията представя възможностите за безплатно обучение по квоти от правителството на Русия в Руската академия за народно стопанство и държавна служба към Президента на РФ; Финансовия университет към правителството на РФ; Руския държавен университет за нефт и газ \"И.М.Губкин\"; Южния федерален университет и още 9 държавни университети в Санкт Петербург, Москва, Самара, Иваново, гр. Орлов, Липецк. Може да бъдат подписани споразумения между руски и български вузове. Освен това на 14-17 ноември в РКИЦ ще има курсове за повишаване на квалификацията на преподавателите по руски език в България на тема \"Руският език и култура: съвременни тенденции в методиката на преподаване\". Има възможности и за дистанционен достъп до методическите форуми. Ще бъдат издадени сертификати за участие в курсовете. Те се водят от Института по филология в Московския педагогически държавен университет.   ", "date": "2019.11.11", "title": "За пръв път - изложба на руски вузове у нас"}
{"url": "https://duma.bg/menda-stoyanova-se-vpusna-v-zashtita-na-visokite-mestni-danatsi-n203197", "text": "Председателката на бюджетната комисия в НС Менда Стоянова от ГЕРБ се впусна да брани идеите на финансовия министър Владислав Горанов за вдигане на местните данъци. \"В предизборната кампания кметовете даваха обещания за сваляне на данъците и в същото време обещаваха инвестиционни програми. Не можеш да искаш да облагородяваш населеното място и едновременно с това да намаляваш приходите на общината\", смята гербаджийката. Според нея кметовете трябва да осъзнаят това още в първите дни на встъпването си в длъжност. Лесно е да се поддадеш на еуфорията на популизма преди изборите, друго е да управляваш община, заключи Стоянова. Владислав Горанов в петък публично обяви местните налози за ниски и прехвърли отговорността за общинските приходи на кметовете. \"Местните данъци в България са изключително ниски, както и данъчните оценки. Няма как с приходите от тях да се поддържа и развива инфраструктурата. Тя трябва да се финансира от имуществените данъци\", настоя той в телевизионно интервю. Министърът все пак не потвърди, че новоизбраните кметове на ГЕРБ ще наложат увеличение на данъците и таксите. \"Градоначалниците трябва да преценят каква политика да водят и да поемат своята отговорност. Ако решат да задържат ниски данъците и таксите, да бъдат така любезни да не се обръщат към правителството\", предупреди той. Припомняме, че още в началото на кампанията вицепремиерът Томислав Дончев опита да пробута подобна идея, но Бойко Борисов публично забрани на хората си да говорят за данъци преди вота. Дончев имаше идея след местните избори да се отвори отново дискусията за повишаване на собствените приходи на общините. Той попита и дали не трябва да им се даде правото да слагат надбавка върху 10-те процента плосък данък върху доходите. Така може да си осигуряват ресурс за собствена политика и развитие, аргументира се Дончев, като припомни, че преди 2 години подобно предложение на кабинета бе отхвърлено от НС. Данъци в този мандат няма да се променят, контрира предизборно Борисов и изрази недоволството си от тезите на Дончев.", "date": "2019.11.11", "title": " Менда Стоянова се впусна в защита на високите местни данъци"}
{"url": "https://duma.bg/bryuksel-povishava-iziskvaniyata-za-bezopasnost-na-kolite-n203193", "text": "Съветът на Европейския съюз официално прие решение, според което от средата на 2022 г. всички нови автомобили, които се пускат на пазара в страни - членки на ЕС, трябва да бъдат оборудвани с модерни системи за безопасност. Според новия регламент всички моторни превозни средства - включително камиони, автобуси, микробуси и други - ще трябва да имат интелигентно регулиране на скоростта, предупредителни системи за сънливостта и вниманието на водача, аварийни стоп сигнали, детектор при заден ход, записващи устройства, както и по-лесна възможност за монтиране на блокиращо устройство при употреба на алкохол. За леките автомобили и микробусите ще има и допълнителни изисквания при мерките за безопасност като усъвършенствани системи за аварийно спиране, системи за поддържане на лентата, разширени зони за защита на главата от удар и други. Според експерти изискванията ще се отразят преди всичко на по-ниските класове коли, които най-често не разполагат с такива екстри в базовите пакети. Това най вероятно ще доведе и до повишаване на цените.  \"Има много по-внимателно търсене на автомобили, особено когато се отнася до дизела. Бензиновият автомобил може да се направи да се кара на газ. В масовия случай в България търсим най-икономичното, защото доходите определят цената на колата, която купуваме\", каза изпълнителната директорка на Асоциация на вносителите на автомобили Цветелина Цанева по Нова тв. Въпреки тенденциите да се избягват дизеловите коли, по статистика в България са регистрирани 320 хил. автомобила, като от тях 185 хил. са дизелови. Над 60% от колите у нас обаче са над 20-годишни, а хората от по-малките градове не могат да си позволят да не ползват личен автомобил, за да ходят на работа. \"Това, което в София имаме като градския транспорт, е абсолютен лукс. Тук постоянно се обновява автопаркът на автобусите, но в провинцията не стоят така нещата и за да ходят на работа, хората имат нужда от автомобил\", казва още Цветелина Цанева.", "date": "2019.11.11", "title": " Брюксел повишава изискванията за безопасност на колите"}
{"url": "https://duma.bg/rumen-radev-bednostta-koruptsiyata-i-prestapnostta-otnemat-i-progonvat-mladite-n203198", "text": "Бедността, безнаказаните корупция и престъпност и ниското качество на обществените услуги продължават да прогонват младите и отнемат от бъдещето ни, констатира в социалните мрежи президентът Румен Радев по повод 30 години от промените у нас. Според него е необходимо да се търсят решения, адекватни на съвременните реалности. \"Преди 30 години България пое с ентусиазъм по нов път. Надеждата за по-добър живот обаче се сблъска с дълбоки обществено-икономически сътресения, за които българите платиха висока цена. Грабителската приватизация, пренаписването на историята, обезличаването на българската култура и традиции са част от явленията, които ни тласнаха към материална и духовна бедност\", категоричен е той. \"През последните години израснаха поколения, които не се вълнуват от стари идеологеми. Нашите деца изискват да говорим за бъдещето. Да погледнем в утрешния ден с техните очи\", смята държавният глава. По думите му, за да се превърне България в държава с висок стандарт, качество на живот и сигурност, трябва да гарантираме необратимост на демократичните процеси, върховенство на закона, прозрачност и ефективност на институциите, изграждане на нова политическа култура и формиране на свободно и овластено гражданско общество. Последните 30 години са най-хубавото нещо, което се е случило на страната ни в новата ни история, обяви в социалните мрежи Бойко Борисов. Според него с много работа и усилия България била различна и в нея се живеело много по-добре.  Пътят на България през последните три десетилетия обсъдиха преди дни участниците в Националната юбилейна конференция в СБЖ, организирана от Отечествения съюз (ОС), Балканския институт за стратегически прогнози и управление на риска, Института за икономика и международни отношения и Съюза на офицерите и сержантите от запаса и резерва.  ", "date": "2019.11.11", "title": "Румен Радев:  Бедността, корупцията и престъпността отнемат и прогонват младите"}
{"url": "https://duma.bg/dzherman-gotvi-protesti-zaradi-voden-rezhim-n203196", "text": "Жителите на едно от най-големите села в Кюстендилско - Джерман, заплашват с протести заради въведения от 1 август режим на питейната вода. Джерманци настояват ВиК в Дупница да открие и отстрани скрити течове по довеждащия водопровод, освен това искат и сондаж за нов водоизточник. \"Ситуацията е нетърпима. Предупредили сме ВиК да очакват протести\", каза кметът Ангел Цветков. За две трети от селото вода се подава по ВиК мрежата на Дупница и в тези квартали проблемът не е толкова сериозен. За останалата част на селото ресурсът обаче не достига. Домакинствата не могат да пускат перални и бойлери да се къпят, носят вода на ръка. \"Довеждащият водопровод, който е изграждан през 60-те години, има проблем в горната част на селото и не може да издържа на налягане. Оправданията за режима бяха в поливането и намаляването на дебита. Но мина октомври, а положението е същото\", обясни кметът.", "date": "2019.11.11", "title": "Джерман готви протести заради воден режим"}
{"url": "https://duma.bg/nova-miza-za-grabezha-n203200", "text": "Местните данъци били изключително ниски, а приходите от тях - недостатъчни да се поддържа и развива инфраструктурата. Ако кметовете решат да ги задържат същите, да бъдат така любезни да не се обръщат към правителството. Този \"дипломатичен\" ултиматум изстреля само дни след местните избори финансовият министър Владислав Горанов (стр. 2). Преведени на прост език, думите му означават: гласувахте за нас, обещахме ви просперитет. Сега, след като властта отново е наша, ви  . Кога по-удобно време за това! Разбираема е тревогата на управниците за общите пари, които ползват като свои - рогът на изобилието от европейските субсидии пресъхва с края на настоящия програмен период през 2021 г., а при следващия ще има яко орязване. Е, как може да се поддържа огромната бюрокрация и армията от послушковци в нея, които крепят управлението на ГЕРБ, освен ако не се свалят нови кожи от гърба на хората? И нито дума за всевъзможните раздути щатове в оглозганите държавни мастодонти. Нито за службичките, знайни и незнайни, на държавната ясла, щедро подплатени като размер, плюс тлъсти бонуси. Или за откраднатите от нехайство и корупция бюджетни и европейски парички.  Не гъкват и за несъбрани, дължими от десетилетия, акцизи, ДДС и реални брутни обороти от нашите приятелчета - пишман капиталисти. Айде холан, сега простолюдието да се бръкне и да плати отново масрафа. Нагличко! Твърде нагличко, г-н министър! А защо не го казахте преди изборите? Какво вдигане на данъците впрочем очаква Горанов при тези мизерни доходи на хората. Особено в средните и по-малки населени места, които на практика са фалирали и не могат да съществуват без помощ от държавата. Какво да прави един кмет на малка община, на която поне половината население се е изнесло по Европа, за да работи? От кого да събере пари? От празните им къщи и буренясали дворове? С колко да вдигне данъците на останалите пенсионери и циганите по махалите? В големите градове пък мнозинството и сега едва си плаща бериите, а като вдигнат данъка, вдигат данъчната оценка - сиреч, и такса смет, която е големият бич. Отпуснатите милиони пък се харчат безконтролно и безотговорно. Никой нормален кмет не би ремонтирал площад или улица 2 пъти за 10 години, когато други улици наоколо не са виждали ремонт от 100 години. Това е след последните 30 години най-прекрасен период за България, както вчера Бойко нарече грабежа.   Е, нито един кандидат не е обещавал   повишението. А за ГЕРБ и кохортата около Борисов не остава друго, освен да пусне в действие рекетьорската машина - натиск, сплашване, формиране на изкуствени мнозинства в общинските съвети, с които да прокарат вдигането на мизата за бъдещ нов грабеж.  Може би следващата стъпка ще бъде отнемане на жилища - същите тези жилища, които българите масово си построиха през лошия \"комунизъм\" и заради който, по думите на Борисов, сега сме били изостанали от Запада (!). Освен това, г-н Горанов, не всички живеем с министерска заплата и в жилище на кръстника, дадено ни без пари. А колкото до инфраструктурата - не събирате ли такси от всеки шофьор? Къде са парите от винетките? Ами горивата? Те също се облагат с доста сериозни акцизи и е редно част от тях да се използва за поддържането й. Това обаче не ви харесва. Само че и двойно да вдигнете налозите, не положението ще се промени, а само мащабите на \"усвояването\".  ", "date": "2019.11.11", "title": "Нова миза за грабежа"}
{"url": "https://duma.bg/detski-big-bradar-n203177", "text": "Нещо много страшно се случва в детските ясли и градини, стана ясно за пореден път през изминалата седмица. Агресия, насилие, уплашени деца, стресирани родители, изнервен персонал, нажежиха обществото до краен предел и доведоха до критично противопоставяне между работещите в системата и ползвателите на услугите им. Тайното подслушване на случващото се в градините се оказа единственият начин на някои родители да установят как се отглеждат децата им. Уволнението на една виновна възпитателка обаче не слага край на проблема. Защото той е всеобхватен, по-дълбок от обидния крясък на възрастен към бебе и изобщо не е отскоро. Никой обаче през последните години не се опитва да разнищи къде е зародишът на недоверието, на несигурността и на безсилието, които изпитват трите страни в неизбежния конфликт - учители, деца и родители. Отговорът на тази всеобща безотговорност е налице - краен антагонизъм между персонала, който все повече затваря вратите на работното си пространство, и родителите, които настървено подхващат кампания в издирване на подслушвателни устройства. В социални мрежи и форуми майките вече не обсъждат биберони, гърнета и сополи. На дневен ред са средства за подслушване, които се зашиват в ръбовете на анцуга, видеокамерите и \"мъртвите зони\" в помещенията за игра, призивите да се \"разкара боклукът от системата\".  Накъде вървим с този \"Биг брадър\"? С насаждането на масова психоза и нова агресия срещу медицински сестри, педагози и помощен персонал? Намесата на работодателя в лицето на общините или ресорните министерства е наложителна, спешна. Тя е крайно закъсняла. Защото жертвите не са нито майките, нито учителите. Жертвите са най-малките, беззащитни същества, които утре ще се превърнат също в изнервени и недоверчиви родители, и в агресивни и изчерпани психически педагози. И така снежната топка се търкаля и се превръща в опасна лавина.", "date": "2019.11.11", "title": " Детски Биг брадър"}
{"url": "https://duma.bg/ima-videozapisi-za-dogovaryane-na-vota-v-stolichen-rayon-n203199", "text": "Битката за изясняване на обстоятелствата около изборите за районен кмет на столичния район \"Искър\" в София продължава с изваждането на скандални видеозаписи, подписки и жалби от Районния съвет на БСП до различни институции заради опорочения вот. През последната седмица бяха представени редица нередности около гласуването в района, което завърши с разлика от 114 гласа между досегашния кмет на ГЕРБ Ивайло Цеков и кандидатът на социалистите Борис Цветков. През последните дни бяха представени видеозаписи от деня на балотажа, на които са заснети Цеков и няколко неизвестни лица. Според Цветков от записите става ясно, че се прави договорка с тартори, криминално проявени лица, издирвани, обвиняеми и с присъди. Затова той смята, че изборните резултати от секциите със смесено население са с драстична разлика в полза на опонента му. Изборните нарушения са описани в декларация на Районния съвет на БСП. В нея има призив към премиера Бойко Борисов да вземе отношение спрямо действията на Ивайло Цеков, а МВР и Спецпрокуратурата незабавно да изземе записите от камерите и да разследва сигналите за купуване на гласове.  Оспорва се и фалшифициран протокол на 61 СИК, който е бил подписан вместо секретаря, който тогава е бил в Окръжна болница. Освен това документът е с множество поправки и неточности. Социалистите започнаха и гражданска подписка с искане за реалния резултат от проведените избори за кмет на район \"Искър\" чрез повторно преброяване на подадените гласове. Цветков ще внесе днес жалба в съда за касиране на вота в района. В Административния съд в София жалби за оспорване на обявените резултати ще внесат и Мая Манолова и други районни кандидати. Междувременно първа ефективна присъда за купуване на гласове на местните избори получи мъж от Сливен. Той ще лежи пет месеца в затвора. Светлин Светланов и жена му бяха задържани по сигнал за купуване на гласове още преди първия тур на местния вот в сливенския квартал \"Дружба\". Според прокуратурата те договаряли по 30 лева на глас в полза на Йордан Лечков. Не са събрани доказателства бившият футболист и кмет на града да е участвал в схемата. Съпругата на Светлин е с условна присъда.  В Борован бе запалена гаражната врата на общинския съветник от БСП Пламен Петров. Неговият глас се оказва решаващ за избирането на председател на Общинския съвет в града. Социалистите предлагаха Петър Станев, но ГЕРБ настояваха за свой кандидат. По този повод в петък зам.-председателят на БСП Георги Свиленски отправи питане към вътрешния министър Младен Маринов от трибуната в Народното събрание. БСП внесе искане за касиране на изборите в Горна Оряховица, където кандидат за кмет бе депутатът Явор Божанков. В оспорването социалистите акцентират, че регистрацията на Добромир Добрев като кандидат за кмет на ГЕРБ е направена в нарушение на принципа за уседналост. ", "date": "2019.11.11", "title": "Има видеозаписи за договаряне на вота в столичен район"}
{"url": "https://duma.bg/za-boga-bratya-n203178", "text": "Една от култовите фрази на прехода \"За бога, братя, не купувайте!\" бе произнесена от тогавашния премиер Димитър Попов през февруари 1991 г., когато правителството му освободи цените на всички стоки и услуги. Инфлацията придоби трицифрени измерения. Електроенергията остана сред малкото стоки, чиито цени се регулираха от държавата. От началото на юли догодина обаче това нещо ще отпадне. Просто Брюксел е разпоредил държавата да се оттегли и от този пазар. Затова 30 години по-късно прочутата фраза може да бъде променена: \"За бога, братя, не стойте на светло\". Или в друг вариант: \"За бога, братя, стойте на студено\".  От началото на следващия регулаторен период цената на електроенергията за бита ще се формира на пазарен принцип, обяви министърът на енергетиката Теменужка Петкова. Проблемът е, че в България едва ли има човек, който знае какво точно се крие за тази обща фраза и какво ще последва от нея. Ясно е само едно, задава се поредният токов удар. А либерализацията предполага право на избор - всеки битов абонат сам да определя доставчика си, кеф ти ЧЕЗ, кеф ти ЕВН, които ще се конкурират да предлагат по-ниски цени и по-качествени услуги. Само не е ясно как софийският доставчик ЧЕЗ ще пусне пловдивския ЕВН да му краде от бизнеса. Вероятно в играта ще се включи и енергийната борса. Родена с много мъки, за краткото си съществуване борсата доказа своята неефективност и безполезност. Особено през тази година се появиха основателни подозрения за ценови манипулации, които грубо изкривяват пазара. При създаването й, както и сега, се гонеха някакви срокове и ситуацията беше претупана. Пръкна се някакво подобие на борса, което по-скоро изпълнява ролята на гара разпределителна, отколкото на място за реална търговия на електроенергия. Какво ще се пръкне през лятото на 2020 г. един господ знае. Затова, братя, отсега се настройвайте да не се къпете. Подгряването на водата ще бъде непосилно за джоба ви.", "date": "2019.11.11", "title": "За бога, братя..."}
{"url": "https://duma.bg/spad-na-prihodite-ot-turizam-n203190", "text": "За осемте месеца на годината чуждите туристи у нас са били над 7.8 милиона. Приходите от международен туризъм надхвърлят 2.3 млрд. евро, което е спад от 0.3 на сто. При българските туристи обаче се забелязва ръст на нощувките. Тези данни обяви министърът на туризма Николина Ангелкова в Банско, където бе обсъждана подготовката за зимния сезон.  Според Ангелкова намалението на чуждестранните туристи у нас от началото на годината до септември 2019 г. е сведен до 0.8 на сто спрямо същия период на миналата година. Записванията за зимата сочат, че около 60% от международните туристи ще бъдат от съседните страни, като очакваме ръстове по някои от водещите пазари. Предвиденият ръст в броя на местата за пътници в самолетите, пристигащи на летище София, през предстоящия зимен сезон от Великобритания например засега е 17%. Прогнозира се увеличение и на полетите от Германия със 7 на сто, Унгария 16% и др., съобщиха от Министерството на туризма. ", "date": "2019.11.11", "title": "Спад на приходите от туризъм"}
{"url": "https://duma.bg/kratki-novini-n203179", "text": "Иран откри ново петролно находище в южната част на страната със залежи от над 50 милиарда барела суров петрол. Това съобщи иранският президент Хасан Рохани, цитиран от АП. Рохани направи съобщението по време на реч в пустинния град Язд. 53 милиарда барела ще бъдат добавени към доказаните резерви на Иран от 150 милиарда барела, посочи той. Съвместните военни учения между Русия и Сърбия ще станат ежегодни, заяви в ефира на EchoMoscow руският командир на противоракетната отбрана Юрий Грехов. „Планираме да провеждаме ученията ежегодно, от своя страна - една година в Русия, една година в Сърбия… Следващата година планираме да провеждаме учения не само със зенитни оръдия на наземни цели, но и със зенитни ракети по истински цели, която ще донесем от себе си.“, каза Грехов. Руско-сръбските учения за противовъздушна отбрана „Славянски щит-2019“ се проведоха за първи път тази година. Европейският съюз трябва да стане пример за подражание в защитата на климата, призова председателката на новата Европейска комисия Урсула фон дер Лайен. По думите й, Брюксел ще отдели 1 трилион евро за борбата с климатичните промени през следващите 10 години. Фон дер Лайен призова също ЕС да участва по-активно в световната политика, за да отстоява своите интереси. Според нея страните от ЕС могат в координация помежду си да водят ефективни преговори по митата и търговските споразумения. Полицията в Санкт Петербург арестува известен руски историк по подозрение в убийство на бивш студент, след като е хванат до река с раница, в която е имало женски ръце, обявиха властите. Университетският преподавател Олег Соколов е бил пиян в събота и е паднал в реката, докато се е опитвал да се отърве от човешки останки. Полицията впоследствие отишла в дома на Соколов, където открила обезглавеното тяло на 24-годишната Анастасия Ещенко. Двамата са работили по редица проекти.", "date": "2019.11.11", "title": "Кратки новини"}
{"url": "https://duma.bg/karanikolov-kriza-nyama-n203191", "text": "В момента не можем да говорим за криза, заяви пред БНР министърът на икономиката Емил Караниколов. По думите му България може да отговори на всякакви забавяния в икономиката. Наистина имаме балансиран, но работещ бюджет. Кризата няма да тръгне от България, подчерта още икономическият министър. По думите му в момента несигурността и забавянето идва в голяма степен от геополитическите отношения между глобалните сили, както и от Брекзит. По думите на Караниколов в момента се подготвя законодателство за индустриалните зони. Според него за инвеститорите ще стане още по-атрактивно участието в индустриални зони. Той подчерта обаче, че тези зони не са само за чужди инвеститори и се обърна към българския бизнес да се запознае със Закона за насърчаване на инвестициите. Министърът на икономиката обеща днес в Министерския съвет да бъде внесен спорният Закон за горивата. Той очаква тепърва обществени обсъждания на документа и призова заинтересуваните страни да мислят стратегически за бъдещето, а не за конкретни казуси.", "date": "2019.11.11", "title": "Караниколов: Криза няма  "}
{"url": "https://duma.bg/morales-prizova-za-novi-izbori-v-boliviya-n203181", "text": "Президентът на Боливия Ево Моралес обяви, че ще свика нови президентски избори, след като международни наблюдатели поставиха под въпрос резултатите от вота преди няколко седмици. Свиквам нови избори, за да може народът на Боливия да избере новото си правителство чрез гласуване, обяви той, цитиран от ТАСС. На пресконференция дългогодишният лидер също обеща да смени членовете на избирателната комисия на страната. Организацията на американските държави препоръча днес Боливия да проведе нови избори, след като са установени сериозни нарушения на последния вот, който поставя под въпрос победата на президента Ево Моралес. В събота недоволни граждани на Боливия нахлуха в две държавни медии и ги принудиха да прекъснат излъчванията, а някои полицаи прекратиха охраната на площада, където е разположен дворецът на Моралес.  Демонстрантите нахлуха в Bolivia TV и Radio Patria Nueva. Те принудиха журналистите да напуснат, като ги обвиниха, че обслужват интересите на Моралес. Около 40 журналисти напуснаха сградата, която се споделя от двете медии, докато 300 демонстранти ги обиждаха.", "date": "2019.11.11", "title": "Моралес призова за нови избори в Боливия"}
{"url": "https://duma.bg/nad-2-mln-evakuirani-i-6-zaginali-v-tsiklona-bulbul-n203180", "text": "Шестима души загинаха, а повече от два милиона други прекараха нощта, сгушени в приюти, докато циклона \"Булбул\" връхлита крайбрежията на Индия и Бангладеш с яростни ветрове и проливни дъждове. Циклонът донесе ветрове до 120 километра в час, когато удари в събота, затваряйки пристанища и летища в двете страни. Един човек беше убит в Индия в събота, след като беше ударен от изкоренено дърво в Колката, докато друг загина при срутване на стена в близкия щат Одиша. Още четирима са убити от паднали дървета в Бангладеш, заявиха местни служители в Службата за управление на бедствия. Повече от 2 милиона души в Бангладеш бяха преместени в убежища. Войски бяха изпратени в крайбрежните райони, а десетки хиляди доброволци ходеха от врата до врата и използваха високоговорители, за да подканят хората да се евакуират от селищата. В Индия около 60 000 души бяха евакуирани от домовете си.  Ниско разположеното крайбрежие на Бангладеш, където живеят 30 милиона души, и източната част на Индия, редовно са удряни от циклони, които оставят следи от разрушение. ", "date": "2019.11.11", "title": " Над 2 млн. евакуирани и 6 загинали в циклона \"Булбул\""}
{"url": "https://duma.bg/migrantite-imat-nov-balkanski-marshrut-n203182", "text": "Нелегалните мигранти имат нов балкански маршрут, алармира Федералната полиция на Германия. Маршрутът минава през Турция, Гърция, Албания, Сърбия, Босна и Херцеговина, Триест-Италия, Франция, Германия. “За сигурни външни граници не може и да става дума\", предупреждава президентът на германската федерална полиция пред в. „Велт ам Зонтаг“. И германското вътрешно министерство гледа \"с голяма загриженост\" към балканския маршрут Турция - Гърция - Босна. Нелегалната миграция през Турция, Гърция и Балканите нараства. Според вътрешна оценка на германското вътрешно министерство, с която в. \"Велт ам Зонтаг\" разполага, „всички индикатори за миграция“ като нелегално преминаване на границата и молби за убежище „във всички страни от Балканския регион“, в момента са по-високо ниво в сравнение същия период през 2017 и 2018 г.  Федералната полиция на Германия е заявила за в. „Велт ам Зонтаг“, че „мигрантите вече използват нова разклонена мрежа от маршрути през страните на Балканския регион, за да достигнат Централна и Западна Европа. Централна възлова точка е кантонът Уна и Сана в Босна и Херцеговина“. ", "date": "2019.11.11", "title": " Мигрантите имат нов балкански маршрут"}
{"url": "https://duma.bg/na-balkanite-sazdavat-mini-shengen-n203184", "text": "Само месец след стартирането на инициативата за създаване на регион без граници пред свободното движение на стоки, хора, услуги и капитали между Македония, Сърбия и Албания бяха постигнати първите конкретни стъпки в тази посока. В събота и неделя в Охрид се състоя среща на лидерите на Северна Македония, Сърбия и Албания. Към македонския премиер Зоран Заев, албанския му колега Еди Рама и президента на Сърбия Александър Вучич се присъединиха също Денис Звиздич, председател на Съвета на министрите на Босна и Херцеговина, и министърът на икономиката на Черна гора Драгица Секулич. Лидерите на Западните Балкани продължиха разговорите, започнати преди един месец в Нови Сад, за премахване на пречките за свободно движение на стоки, услуги, капитал и хора между трите страни - така наречената инициатива \"мини Шенген\". Според сръбската агенция Танюг, ключовият въпрос за всеки инвеститор е политическата и икономическата стабилност и няма по-добро послание за стабилността на региона от сътрудничеството на страните от Западните Балкани и създаването на единен пазар. Смята се, че свободата на движението ще има много ефекти и ще повиши конкурентоспособността на целия регион, който има потенциал от 12 милиона жители. Беше договорено да се въведе система, която да позволява пътуване между страните само с лична карта. Освен това лидерите се споразумяха за създаването на общо разрешително за работа. То ще позволява на хората да работят в трите държави без допълнителни процедури. Предвижда се също така да се консолидира и формира общ набор от документация, необходима за транзита на стоки в държавите членки на инициативата, като възможно най-много от нея ще бъде в електронен вариант. Това ще бъде в съответствие със стратегията за цифрово развитие на страните. В плановете е и взаимно признаване на професионалните квалификации в държавите членки на инициативата и насърчаване на студентския обмен и стартиране на съвместни проекти за научни изследвания и развитие. Очаква се и създаването на същински \"мини Шенген\", което означава, че чужденците, които идват в Белград, ще могат да пътуват до други държави членки на инициативата без виза. Сърбия и Албания ще въведат възможността за безвизови пътувания до края на годината.", "date": "2019.11.11", "title": "На Балканите създават  \"мини Шенген\""}
{"url": "https://duma.bg/amerikanskiyat-elit-darzhi-oshte-po-golyamo-parche-ot-tortata-n203183", "text": "Един процент от най-богатите домакинства в САЩ се радват на огромна възвращаемост на борсите през последното десетилетие. Сега те контролират повече от половината от стойността на обществените и частните компании в страната. Това отчита \"Блумбърг\", позовавайки се на данни на Федералния резерв. Американският елит държи още по-голямо парче от тортата, отбелязва медията. Най-богатите в Съединените щати държат 35,4 трилиона долара активи през второто тримесечие на 2019 г., или с 1,5 трилиона по-малко от 36,9 трилиона долара, които държат десетки милиони американци, представляващи от 50% до 90% от всички американци - средната класа и горната граница на средната класа. Топ 1% от най-богатите в САЩ е увеличил активите си с 650 милиарда долара през втората четвърт на 2019 г., докато средната класа отчита 210 милиарда долара печалба. Към момента тези американци, които са заможни, но не влизат в групата на супербогатите, все още контролират най-големия дял от богатството - 42,6 трилиона долара активи. Най-бедните - под 50% от американците - държат едва 6,1 на сто от всички активи в САЩ и имат 35,7 на сто от всички задължения. Възрастта също играе роля за натрупаното богатство. Някои млади хора се присмиват на по-възрастните американци, че са далеч от реалността, но така наречените бейби бумърс, родени между Втората световна война и 1964 г., може последни да се смеят. Тяхното богатство е 11 пъти по-голямо от това на Поколение Y (известно също като Милениали) през втората четвърт на тази година. Прекомерното богатство се превръща във все по-дискусионен въпрос в световен мащаб, като дори някои кандидати за президент в САЩ го поставят в центъра на техните кампании. Сенатор Елизабет Уорън, демократ от Масачузетс, предложи данък от 6% върху богатството от над 1 млрд. долара, докато сенаторът от Върмонт Бърни Сандърс заяви, че милиардерите изобщо не трябва да съществуват. Отвъд Вашингтон протестите от Хонконг до Франция сочат с пръст богатите заради десетилетията на неравенство.", "date": "2019.11.11", "title": "Американският елит държи още  по-голямо парче от тортата"}
{"url": "https://duma.bg/es-dava-do-100-hil-evro-na-firmi-po-granitsata-ni-sas-sarbiya-n203186", "text": "Малки и средни предприятия в граничните области на България и Сърбия ще бъдат подпомагани с безвъзмездни евросредства от 2021 г., съобщиха от Министерството на регионалното развитие и благоустройството (МРРБ). Финансирането ще бъде по Програма за трансгранично сътрудничество Interreg - ИПП България - Сърбия 2021-2027, която се очаква да бъде одобрена до края на следващата година. Темата е била обсъждана по време на първото заседание на Съвместната работна група за разработване на бъдещата програма. Форумът е бил председателстван от заместник-министъра на регионалното развитие и благоустройството Деница Николова и Михаило Дашич - помощник-министър по европейската интеграция на Република Сърбия. Малките и средни предприятия ще могат да получават безвъзмездно средства по проекти до 100 000 евро при облекчени процедури за подпомагане и модернизиране на производството, повишаване на капацитета и достигане на нови пазари, повишаване на конкурентоспособността и др. 30% от бюджета на програмата в следващия период може да бъде насочен към осъществяването на голям стратегически проект между двете държави, като целта е постигане на по-голям ефект от инвестициите.", "date": "2019.11.11", "title": "ЕС дава до 100 хил. евро на фирми по границата ни със Сърбия "}
{"url": "https://duma.bg/btk-s-nov-sobstvenik-n203189", "text": "Доставчикът на телекомуникационни и медийни услуги в Югоизточна Европа \"Юнайтед Груп\" купува \"Българската телекомуникационна компания\" (БТК), която управлява бранда \"Виваком\", съобщиха от българското дружество. Според изданието teletrade.com цената на сделката е 1.2 млрд. евро. Базираната в Амстердам \"Юнайтед Груп\", започва бизнеса си като малък кабелен оператор в Сърбия и в момента компанията развива дейност в шест държави в региона. \"Очаква се сделката да бъде финализирана през второто тримесечие на 2020 г., когато бъдат получени всички необходими регулаторни одобрения. Придобиването ще бъде финансирано чрез комбинация от нов заем и собствени средства от \"Юнайтед Груп\", се посочва в съобщението. За да бъде приключена сделката обаче, трябва одобрение, което вероятно ще се иска от Европейската комисия, тъй като става въпрос за трансгранично въздействие на придобиването.", "date": "2019.11.11", "title": "БТК с нов собственик"}
{"url": "https://duma.bg/izgoryaha-dve-koli-na-nachalnika-na-mitnitsite-n203187", "text": "Две коли на шефа на митниците и бивш главен секретар на МВР Георги Костов изгоряха в нощта срещу събота. Те били паркирани пред вилата му в с. Опицвет, а според официалната версия най-вероятната причина за инцидента е самозапалване, съобщи Би Ти Ви. Костов и семейството му отишли на вилата си след края на работния ден в петък. Шефът на митниците бил със служебното си беемве 7-а серия. Двете му дъщери също били там. Паркирали автомобилите си пред вилата, точно преди края на асфалта по улицата. Около 5,35 часа семейството се събудило от силната светлина и мощен гърмеж. Оказало се, че две от колите горели, а силният шум бил от спуканата гума на автомобила на дъщерята на шефа на митниците. Костов излязъл да види какво се случва. Появиха се информации, че той е видял подпалвачи и е стрелял по тях, но тази версия бе категорично отречена от полицията. Веднага бил подаден сигнал, а пожарната пристигнала за по-малко от 10 минути. Полицията също дошла за минути. Криминалистите проверили записи от камери, които гледат към мястото на инцидента. На тях обаче не се виждат подпалвачи. Засега версиите клонят към 60 процента самозапалване и 40 на сто за подпалвачи, казаха криминалисти. Георги Костов е шеф на Агенция \"Митници\" от май 2017 г. 3 месеца по-рано бе уволнен като главен секретар на МВР от служебния вътрешен министър Пламен Узунов. Веднага след това Костов заведе дело и каза, че е бил натискан от Узунов да си подаде оставката. Самият бивш министър пък беше шеф на полицията в Пловдив и напусна, докато Костов бе главен секретар на МВР. ", "date": "2019.11.11", "title": "Изгоряха две коли на началника на митниците"}
{"url": "https://duma.bg/choveshkiyat-mozak-e-programiran-da-dopuska-lazhite-n203165", "text": "Човешкият мозък така е програмиран, че допуска без проблем лъжите при търсенето на потенциален сексуален партньор, установи международно изследване, цитирано от \"Метро\". Въпреки че понякога хората тръгват срещу вярванията си и собствената си съвест, те често украсяват нещата или ги преувеличават, за да се представят в благоприятна светлина пред другите. Когато се открие възможност за секс, индивидите променят поведението си и преминават към лъжлива самореклама, твърдят учени от университета в Рочъстър и техни колеги от Интердисциплинарния център Харцлия в Израел. В такава ситуация хората не само разкрасяват нещата, но прибягват и до откровени лъжи. Международният екип проследил поведението на 600 хетеросексуални студенти, които общували с представители на противоположния пол. На участниците бил представен сценарий, при който трябва да комуникират с атрактивен събеседник. При едната група общуването протичало при съпровод от еротични изображения, при другата - не. Тези, които били \"облъчени\" сексуално, бързали да се съгласят с мнението на другия, въпреки че въобще не споделяли възгледите му. При друг експеримент при появата на привлекателен събеседник участниците подавали невярна информация за броя на предишните си сексуални партньори.", "date": "2019.11.11", "title": "Човешкият мозък е програмиран да допуска лъжите"}
{"url": "https://duma.bg/plodove-i-zelenchutsi-poskapvat-n203185", "text": "Индексът на тържищните цени , който отразява цените на хранителните стоки, се повиши тази седмица с 2,9 на сто, до 1.383 пункта, съобщи Държавната комисия по стоковите борси и тържищата . Цената на оранжерийните домати се запази 2,15 лева за килограм, а цената на оранжерийните краставици скочи с 11,5 на сто, до 1,45 лева за килограм. Картофите поскъпват със 3,1 на сто и се продават по 0,67 лева за килограм. Морковите поевтиняват с 2,09 на сто и се търгуват по 0,66 лева за килограм. Зелето поевтинява с 3,3 на сто и се продава по 0,58 лв./кг. Зелените чушки поскъпват с 4,2 на сто и се търгуват по 1,25 лв./кг. Червените чушки се продават средно по 1,60 лева. Ябълките поскъпват с 1,0 на сто, до 0,97 лв./кг. Лимоните поевтиняват с 7,6 процента и се продават по 2,20 лева за килограм. Гроздето поскъпва със 3,3 на сто, до 1,55 лева за килограм. Кравето сирене поевтинява с 0,2 на сто и се търгува по 6,35 лв./кг; кашкавалът, тип \"Витоша\", се купува по 10,76 лв./кг. Олиото поскъпва с 1,0 на сто и се продава по 2,05 лева за литър. Пакетче краве масло от 125 грама се продава по 2,20 лева. Пилешкото замразено месо поскъпва с 1,8 на сто и се търгува по 4,07 лева за килограм на едро в края на седмицата. Захарта се търгува по 1,28 лв./кг. Брашното, тип \"500\", поевтинява с 1,0 на сто, до 0,97 лева/кг. Цената на ориза се повишава с 2,1 на сто, до 1,94 лева за килограм. Яйцата се продават средно по 0,20 лева за брой.", "date": "2019.11.11", "title": "Плодове и зеленчуци поскъпват "}
{"url": "https://duma.bg/tihomir-penov-ni-vrashta-30-godini-nazad-n203167", "text": "\"Илюзия\" - изложба на Тихомир Пенов, може да се види до 23 ноември в София, бул. \"Васил Левски\" 55. Представя Българската фотографска академия и Фотосинтез арт център. Пенов е \"всестранно надарен\" фотограф, но особено забележителна е способността му да снима времето. А какво остава, когато пред камерата му, успоредно в три столици - София, Прага и Букурещ, се разиграва най-щастливото събитие на ХХ век: падането на комунизма. Впрочем фотографията разполага с две времена - на събитието и на зрителя, като позволява на второто да промени и даже направо да унищожи първото. С изложбата си  Пенов оспорва падането на комунизма, нищо че лично го е заснел тогава. И видени 30 години по-късно, улиците носят тъгата на отдавна отминали дни, думите върху плакатите са изгубили смисъла си, лицата се взират с въпроси, на които не можеш да отговориш, посочва Георги Лозанов.", "date": "2019.11.11", "title": "Тихомир Пенов ни връща 30 години назад "}
{"url": "https://duma.bg/sedmitsa-na-bashtata-prevzema-balgariya-n203166", "text": "\"Истинският мъж не обича да говори празни приказки\" - под това мото между 11 и 17 ноември в цяла България ще се проведе Седмица на бащата. Инициативата се организира за шеста поредна година. Събитието повдига темата за осъзнатото бащинство и предлага десетки възможности децата и техните родители да прекарат заедно повече време. Традиционно в Седмицата на бащата се включват над 300 организации, свързани с детското отглеждане и образование: ясли и градини, училища, музеи и театри, центрове и програми. Тази година кампанията ще бъде забавна. Защото животът е много по-весел, когато споделяш книга със своето дете - неусетно вие ставате по-близки, говорите си и се смеете заедно. Не просто четете на децата си. Четете заедно с тях. Инициативата е на световната кампания за грижа \"Да бъдеш баща\", която под различни форми подкрепя мъжете да бъдат грижовни, отговорни и неагресивни родители в името на по-добрите семейни отношения и успешното развитие на техните деца. През 2019 г. кампанията отправя своето послание за истинската връзка между малчуганите и техните родители чрез четенето заедно. Това вдъхва на децата самоувереност, помагайки им да се справят в трудни ситуации (дори и страшните истории са от полза!), сближава бащите с тях по неповторим начин (кой не помни приспиването с приказки?!) и започва големият разговор за ценностите и важните неща в живота.  Всички организации, фирми и институции, които имат желание да подкрепят бащите или други важни за децата мъже в бащината им роля, могат да организират разнообразни дейности, в които родителите реално да се включат. Екипът на националната кампания \"Да бъдеш баща\" е готов да помогне с много и различни идеи за подобни активности.", "date": "2019.11.11", "title": "Седмица на бащата превзема България"}
{"url": "https://duma.bg/dzhaz-kitaristat-dzhonatan-kraysberg-s-parvi-kontsert-n203169", "text": "\"София лайв клуб\" ще посрещне на своята сцена невероятния китарист Джонатан Крайсберг на 13 ноември от 21 ч. Музикантът гостува в страната за първи път със своя квартет. Крайсберг е един от най-влиятелните и завладяващи джаз китаристи на нашето време. Композитор и изпълнител, американецът бързо си спечелва фенове по цял свят благодарение на безграничен мелодизъм, чувство за хармония и неподражаем стил. Постоянно обикаля света с групи музиканти и записва дори с едни от най-добрите в тази сфера. Днес отново е на турне в Европа и за пореден път ще обедини публиката с дълбокия си музикален поглед, поднесен професионално, с ярко и забележимо присъствие. Както казват негови колеги, \"Крайсберг неслучайно се е превърнал в един от най-влиятелните китаристи на XXI век, а кариерата му бележи заслужени резултати\". ", "date": "2019.11.11", "title": "Джаз китаристът Джонатан Крайсберг с първи концерт  "}
{"url": "https://duma.bg/severnyashkiyat-ansambal-praznuva-60-godini-n203168", "text": "Северняшкият ансамбъл за народни песни и танци \"Иван Вълев\" беше отличен от Съюза на българските музикални и танцови дейци и от община Плевен. Поводът е 60-годишният юбилей, отбелязан с тържествен концерт-спектакъл. Най-високото отличие на Съюза на българските музикални и танцови дейци - Кристално огърлие, и Почетен плакет на община Плевен получиха танцьори, певци и музиканти. \"Разкошни музиканти, разкошни танцьори, гордостта на Плевен. Една от емблемите, лицето, което е разпознаваемо не само в цяла България, но и по целия свят\", каза Станислав Почекански, председател на съюза.", "date": "2019.11.11", "title": "Северняшкият ансамбъл празнува 60 години   "}
{"url": "https://duma.bg/pochina-rezhisorat-pavel-vasev-n203170", "text": "На 68-годишна възраст почина дългогодишният директор на Народния театър \"Иван Вазов\" Павел Васев. Той е издъхнал след продължително боледуване, съобщиха от Народния театър, където ще се състои поклонението. Васев е роден на 15 април 1951 г. в София, в семейството на дипломата Ангел Васев. През 1969 г. завършва средно образование в Югославия. Започва да учи във Филмовата академия в Белград. През 1973 г. завършва ВИТИЗ със специалност театрална режисура в класа на проф. Христо Христов. Заема различни постове в управлението на българската култура: заместник-министър (1991), председател на Съюза на българските филмови дейци (1996-2000), административен директор на Народния театър (2000-2001), директор на българския културен институт в Москва, на Сатиричния театър \"Ал. Константинов\" (2005-2008). Васев бе директор на Народния театър \"Иван Вазов\" от 2009 до началото на 2015 г. След пенсионирането си стана изпълнителен директор на Националния филмов център до провеждането на конкурс. Той бе ръководител на Българския културен център в Москва. Носител е и на национални, и международни награди за документално кино, отличия за професионална дейност, както и на орден \"Кирил и Методий\" - първа степен.", "date": "2019.11.11", "title": "Почина режисьорът Павел Васев"}
{"url": "https://duma.bg/vreme-e-za-lyubov-lyubov-lyubov-n203172", "text": "\"Любов, любов, любов\". Това е най-новият спектакъл на Театър \"Българска армия\" на режисьора Красимир Спасов, който ще бъде представен днес, 11 ноември, в зала \"Миракъл\". Казвали ли сте: \"Едно време бяхме различни\", \"Музиката по наше време беше...\", \"Нашите идеали тогава бяха...\", \"Ценностите ни...\", или \"По наше време беше друго\"? ...Или пък може би сте били от страната на тези, които търсят оправдание за днешното, в грешките на миналото? \"Е, то по ваше време е било...\", \"Вашата музика е била...\", \"Вашите идеали!\", \"Вашите ценности!\". Ако сте били част от подобен сблъсък на поколенията, противопоставящ някога и сега, то със сигурност ще откриете себе си в премиерния спектакъл на Театър \"Българска армия\" - \"Любов, любов, любов\" от Майк Бартлет. Режисьорът Красимир Спасов го определя като: \"Една пиеса за взаимоотношенията между деца и родители и това как те се променят, подобно на музиката, модата и идеалите през епохите... докато само едно нещо никога не се променя - любовта.\" \"Всичко, от което се нуждаеш, е любов.\" С тази мантра е живяло цяло поколение... Така започва и историята, която разказва пиесата на Бартлет - с песента на \"Бийтълс\" и трима млади - Кенет (Симеон Дамянов), брат му Хенри (Асен Кобиларов) и Сандра (Ели Колева). Спектакълът проследява любовта на младите влюбени от края на 60-те г. до днес. И въпреки че чрез техните деца - Роузи (Бернарда Береану) и Джейми (Тигран Торосян), Майк Бартлет отправя обвинения към цялото поколение \"на цветята\", хвърлило сянка върху всички следващи поколения, в постановката на Спасов не се издават присъди, но и няма невинни.  Представлението \"Любов, любов, любов\" повежда през различните епохи, с характерните за тях музика, мода и особеностите на общуването между поколенията. Но въпреки проблемите, които съпътстват всяка влюбена двойка - от сексуалната конкуренция, през изпитанията на чувствата, честността във връзката, та чак до сивотата на семейния бит, на сцената с много чувство за хумор и без излишен драматизъм ще се потопите в една история за любовта, която също както и песента на \"Бийтълс\" \"Любов, любов, любов\" е вечна. ", "date": "2019.11.11", "title": "Време е за любов, любов, любов..."}
{"url": "https://duma.bg/datata-n203173", "text": "1493 - РАЖДА СЕ ПАРАЦЕЛЗ, ЛЕКАР, ЕСТЕСТВЕНИК И ФИЛОСОФ (УМИРА 1541 Г.). Бори се против схоластиката и се стреми да постави медицината на научни основи. Създател на ново учение за лекарствата. Въпреки правилните насоки, които дава за развитието на медицината, Парацелз остава под влиянието на алхимията и мистиката. Негови са думите: \"Всички вещества са отровни. Няма такива, които не са. Само дозата разграничава отровата от лекарството.\" Цитатът може да се прочете в предговора на всички учебници по токсикология и фармация. 1821 - РАЖДА СЕ ФЬОДОР МИХАЙЛОВИЧ ДОСТОЕВСКИ, РУСКИ ПИСАТЕЛ (УМИРА 1881 Г.). Творчеството му оказва огромно влияние върху световната литература. Романите \"Престъпление и наказание\", \"Идиот\", \"Бесове\", \"Юноша\", \"Братя Карамазови\" и др. предлагат диалогичен сблъсък на самобитни личности, страстни търсения на социална и човешка хармония, дълбок психологизъм и трагизъм. В публицистическия \"Дневник на писателя\" (1873-1881) има много страници, посветени на Освобождението на България. 1855 - УМИРА СЬОРЕН КИРКЕГОР, ДАТСКИ ФИЛОСОФ (Р. 1813 Г.). Често посочван като първия философ екзистенциалист. Де факто той запълва съществуващата празнина между философията на Хегел и това, което ще стане екзистенциализъм впоследствие. Голяма част от разсъжденията му са свързани с религиозни проблеми като същността на вярата, институционалността на църквата, християнската етика и теологията. 1911 - РАЖДА СЕ ПАНТЕЛЕЙ ЗАРЕВ, ЛИТЕРАТУРЕН КРИТИК (УМИРА 1997 Г.). Рожденото му име е Пантелей Йорданов Пантев. Академик, член на Президиума на БАН, първи зам.-председател на БАН, ректор на СУ, председател на СБП, член на Държавния съвет, депутат. Автор на стотици студии, публикации, критики. 1918 - КРАЙ НА ПЪРВАТА СВЕТОВНА ВОЙНА. Официално на този ден в 11 ч. са прекратени военните действия. В Първата световна война (1914-1918) се включват повечето Велики сили, обединени в две противостоящи коалиции - Антантата (Франция, Русия, Великобритания, Сърбия и много други държави) и Централните сили (Германия, Австро-Унгария, Османската империя и България). Над 70 милиона войници, от които 60 милиона европейци, са мобилизирани. Повече от 15 милиона са убити. 2004 - УМИРА ЯСЕР АРАФАТ, АРАБСКИ ПОЛИТИК (Р. 1929 Г.). Основател и лидер на палестинската нелегална организация \"Ал Фатах\" и председател на Организацията за освобождение на Палестина (ООП). Партизански водач, Арафат е смятан от палестинците и техните поддръжници за борец за свобода, а от САЩ, Израел и техните поддръжници - за терорист. Един от тримата Нобелови лауреати за мир за 1994 г. заедно с тогавашния израелски премиер Ицхак Рабин и външния министър Шимон Перес. Избран за президент на Палестинската автономия през 1996 г.", "date": "2019.11.11", "title": "Датата"}
{"url": "https://duma.bg/frantsiya-vze-fed-kap-n203152", "text": "За трети път в историята Франция спечели \"Фед къп\", неофициално световно отборно първенство по тенис за жени. На финала в Пърт европейките победиха драматично домакина Австралия с 3:2 мача, който достигна до двубоя за титлата за първи път от 1993 г. В решителния сблъсък на двойки Каролин Гарсия и Кристина Младенович се наложиха над водачката в световната ранглиста Ашли Барти и Сам Стосър с 6:4, 6:3. Преди това Младенович обърна Барти с 2:6, 6:4, 7:6 (1), а Айла Томлянович би Полин Парментие с 6:4, 7:5, за да изравни общия резултат до 2:2. Франция триумфира в престижния турнир за първи след 2003 г. Седемкратният първенец Австралия не е печелил трофея от 1974 г. Австралийките имат 11 загубени финала.", "date": "2019.11.11", "title": "Франция взе \"Фед къп\""}
{"url": "https://duma.bg/tsska-sf-s-treta-poredna-chista-pobeda-n203153", "text": "ЦСКА-Сф записа трета поредна чиста победа в първенството. Пред 2500 зрители на \"Армията\" точен беше Али Соу (66). Гамбиецът се извиси след центриране на Петър Занев, което дойде от дискусионно отсъден от съдията Драгомир Драганов фаул на \"белия\" капитан Янис Карабельов срещу Евандро. В края на мача с директен червен картон заслужено бе отстранен халфът на гостите Славчо Шоколаров, който фаулира Жеферсон, а след това нарита падналия бразилец. \"Червените\" за първи път този сезон спечелиха 3 поредни срещи в efbet Лигата, като с 31 т. остават 4-ти, но \"отвориха\" разлика от 8 пункта с \"белите\". В същото време Соу се изравни по брой попадения с колегата си в атака Евандро, като за по 16 мача двамата имат по 8 гола и по 1 асистенция. 3-ти пореден мач като титуляр и общо 47-и за мъжкия тим записа \"червеният\" юноша и младежки национал Валентин Антов, който в деня на мача отпразнува 19-и рожден ден. Извън стартовите 11 изненадващо отново остана единственият повикан от новия селекционер Георги Дерменджиев национал - Кристиян Малинов. \"Доволен съм както от резултата, така и от играта. Славия е добър отбор и беше във форма. Победихме заслужено. Можеше и по-рано да затворим мача, след като създадохме толкова положения. Имахме и късмет в края. Всички твърдят, че играем по-добре през втората част, но не съм съгласен. Играем на високо темпо и в двете части, но това е поради физическото отпадане в съперника“, обяви треньорът на ЦСКА-Сф Милош Крушчич. \"Успяха да ни вкарат след статично положение. Първото полувреме го изиграхме почти перфектно, те имаха само удари отдалече. В края вратарят им спаси хубаво, за съжаление. Влязохме добре второто полувреме, но допуснахме грешка в средата на терена и дойдоха ситуациите за съперника\", заяви треньорът на Славия Златомир Загорчич.", "date": "2019.11.11", "title": "ЦСКА-Сф с трета поредна чиста победа"}
{"url": "https://duma.bg/sambistkite-sa-treti-v-sveta-n203155", "text": "България завърши на трето място в отборното класиране на спортното самбо при жените на Световното първенство в Чонджу, Корея. Българките спечелиха три отличия. Мария Оряшкова (80 кг) донесе единственото злато, като за нея това е общо пето в кариерата, а Ана-Мария Манушева (60) и Ваня Иванова (64) взеха бронз. Отборен шампион е Русия със 7 златни и 1 бронзов медал в деветте категории. На второ място е Украйна с 1 златно и 2 бронзови отличия. Русия триумфира и при мъжете с 5 златни, 1 сребърен и 2 бронзови медала, а единственият български състезател в спортното самбо Ангел Ангелов (68) не записа точки, след като беше спрян преди 1/4-финал. \"Сборная\" беше още по-категоричен в бойното самбо с 8 титли и 1 бронз. България завърши на 15-ото място с три пети места.", "date": "2019.11.11", "title": "Самбистките са трети в света"}
{"url": "https://duma.bg/margarita-levchuk-i-abigeyl-livays-gostuvat-v-kapuleti-i-monteki-na-sofiyskata-opera-n203171", "text": "Следващият премиерен спектакъл на операта \"Капулети и Монтеки\" от Винченцо Белини е на 14 ноември в Софийската опера. Творбата е по либрето на Феличе Романи. Премиерата в театър \"Ла Фениче\" във Венеция на 11 март 1830 г. Същата година на 26 декември тя е поставена и Миланската Скала. До 1835 г. има над тридесет различни постановки в цяла Италия. Сред световните интерпретаторки в \"Капулети и Монтеки\" на двете централни партии блестят имената на Рената Ското, Катя Ричарели, Бевърли Силс, Едита Груберова, Анна Нетребко, Джанет Бейкър, Агнес Балтса, Дженифър Лармор, Елина Гаранча и Веселина Кацарова. Действието се развива във Верона през XIII век, а в центъра е борбата между двата враждуващи рода Капулети и Монтеки, към които принадлежат влюбените Ромео и Жулиета.   В ролята на Жулиета ще се изяви Маргарита Левчук. Тя е родена през 1990 г. в Брест, Беларус. Завършила е беларуската държавна музикална академия в Минск при доц. Людмила Щербакова. От 2016 г. е солистка на Беларуския Болшой театър. Абигейл Ливайс ще бъде Ромео. Тя е родена в Портланд, Мейн, САЩ. Завършила е музикалното училище на Мурс в университета в Хюстън, а след това в консерваторията на колежа Бард. Била е резидентен артист на операта в Юта, солистка на операта в Люцерн. Диригент е Ерки Пек.", "date": "2019.11.11", "title": "Маргарита Левчук и Абигейл Ливайс гостуват в \"Капулети и Монтеки\" на Софийската опера  "}
{"url": "https://duma.bg/rezultati-n203157", "text": "XVI кръг Ботев Пд - Левски 1:0 Тонев (47); Берое - Арда 0:1 Василев (42-д); Локо Пд - Ботев Вр 2:0 1:0 Алмейда (33) 2:0 Г. Илиев (90); Етър - Черно море 1:0 Руменов (45+2-д); ЦСКА-Сф - Славия 1:0 Соу (66), ЧК: Шоколаров (С-87); снощи: Витоша Б - Лудогорец; днес, 17.30: Царско село - Дунав (Нова спорт) XV кръг: Локо Сф - Кариана 2:0 1:0 Вачев (30) 2:0 Диков (35); Спартак Вн - Литекс 0:4 0:1 Капитанов (41) 0:2 Йорданов (71-д) 0:3 Митрев (89) 0:4 Йорданов (90); ЦСКА 1948 - Пирин 2:0 Гущеров (2 и 31-д); Монтана - Септември 0:2 0:1 Николов (79) 0:2 Русев (90+2); Лудогорец-2 - Хебър 0:3 0:2 Чаворски (73 и 84) 0:3 Везалов (90+3); Спартак Пл - Черноморец Бч 0:1 Калоянов (50-д); Локо ГО - Струмска слава 3:2 1:0 Юруков (54) 1:1 Алсате (68) 2:1 Стефанов (77) 2:2 Танев (88) 3:2 Минков (89); Ботев Гъл - Нефтохимик 3:2 1:0 Алексиев (21) 2:0 Огнянов (66) 3:0 Винков (79) 3:1 Димов (87) 3:2 Петков (90-д)  1. Септември 14 12 1  1 31:16 37  2. ЦСКА 1948 14 12 0  2 36:9 36  3. Локо Сф 14  9 1  4 19:7 28  4. Локо ГО 15  7 4  4 25:22 25  5. Литекс 14  7 3  4 25:10 24  6. Монтана 14  7 3  4 24:12 24  7. Хебър 14  6 2  6 20:18 20  8. Нефтохимик 14  6 2  6 20:21 20  9. Кариана 13  5 4  4 18:15 19 10. Пирин 14  5 4  5 19:21 19 11. Ботев Гъл 14  5 4  5 16:22 19 12. Черноморец Бч 14  4 3  7 8:16 15 13. Струмска слава 15  4 1 10 15:25 13 14. Лудогорец-2 13  2 6  5 12:17 12 15. Спартак Вн 14  2 3  9 4:26  9 16. Поморие 14  2 2 10 12:27  8 17. Спартак Пл 14  1 3 10 3:23  3 XVI кръг: 23.11 (събота), 14.30: Септември - Поморие; Черноморец Бч - Спартак Вн; Кариана - Спартак Пл; 16.00: Пирин - Струмска слава; 16.30: Литекс - Монтана; неделя, 12.15: Нефтохимик - Локо Сф (Диема спорт); 14.30: Хебър - Ботев Гъл; 16.00: ЦСКА 1948 - Лудогорец-2", "date": "2019.11.11", "title": "Резултати"}
{"url": "https://duma.bg/aoiyama-tragna-s-pobeda-vav-fukuoka-n203154", "text": "Даниел Иванов-Аоияма стартира перфектно в есенния турнир по сумо във Фукуока. \"Маегашира-5\" от Елхово спечели с техниката \"хатакикоми\" срещу Котоюки, с която повали съперника на дохиото. Във II кръг днес българинът излиза срещу \"маегашира-6\" Оношо, срещу когото има три победи в общо шест схватки. \"Йокодзуна\" Хакухо също стартира турнира с успех. Великият шампион се наложи също чрез \"хатакикоми\" над \"комусуби\" Хокутофуджи.", "date": "2019.11.11", "title": " Аоияма тръгна с победа във Фукуока"}
{"url": "https://duma.bg/arda-nakaza-beroe-n203156", "text": "Арда излъга Берое с 1:0 в мач от XVI кръг. Под \"Аязмото\" точен от дузпа беше Радослав Василев (42). Тя беше отсъдена от съдията Владимир Вълков след нарушение на Александър Василев срещу голмайстора. Ветеранът Мартин Камбуров се превърна в антигерой за \"заралии\". Опитният нападател пропусна дузпа в 82-ата мин., като не успя да уцели вратата. Арда спря серия от 4 поредни мача без победа, а за новия треньор на Берое Димитър Димитров-Херо това е второ поредно поражение. В класирането Арда се изкачи на 6-о място с 22 т., докато Берое е осми с 21.", "date": "2019.11.11", "title": "Арда наказа Берое "}
{"url": "https://duma.bg/botev-pd-sprya-levski-n203160", "text": "Ботев Пд излъга Левски с 1:0 в мач от XVI кръг на efbet Лигата и спря серията на \"сините\" от три поредни мача с успех. Пред пълните трибуни в \"Коматево\" точен беше единствено Александър Тонев (47), с което \"канарите\" продължиха възхода при новия треньор Ферарио Спасов. Срещата не мина и без скандал, след като феновете на домакините обиждаха на расистка основа левскаря Хали Тиам. Сега ще се чака Дисциплинарната комисия да обяви глобата за Ботев заради маймунските звуци. \"Жълто-черните\" започнаха вдъхновено и още в 4-ата мин. Милан Миятович спаси вратата си след удар отблизо на Фернандо Виана. Постепенно \"сините\" изравниха играта, а в края на полувремето Паулиньо беше изведен брилянтно от Дени Алар, но от 10 м бразилецът стреля право в ръцете на Янко Георгиев. 70 секунди след подновяването на играта Ботев поведе. Александър Тонев прониза черногорския вратар на \"сините\", след като беше изведен от Тодор Неделев и на празна врата вкара първото си попадение за клуба в 21-ия мач за първенството. 17-годишният Станислав Шопов обаче пропусна да предреши изхода на двубоя. Младокът беше изведен сам срещу Миятович, но прехвърлящият му удар не намери вратата. До края столичани упражниха натиск, който не даде резултат. Те даже неоснователно претендираха за дузпа за игра с ръка на Радослав Терзиев, но топката леко докосна ръката на защитника на Ботев, без да промени траекторията си, и реферът Станислав Тодоров правилно си замълча. Тези седмица кръг няма да има заради евроквалификациите на националните отбори. \"Спазихме тактическата дисциплина. Левски имаха доста малко положения и логично победихме. Не бива да се подлъгваме от успеха. Предстоят ни още доста мачове. Трябва да изградим мислене как да оправим положението в краткосрочен план. Треньорите помагаме на момчетата, вижда се от мач на мач. Целта ни е да върнем увереността на футболистите. Договорът ми е до Нова година. Ако всички са доволни от работата ни, е възможно да продължим с работата си с този отбор\", каза Феро. \"Причината за загубата си е в нас. Липсваше агресията, топката вървеше бавно, започнахме колебливо и дадохме криле на противника. Ботев е силен отбор. Контузиите също ни попречиха на представянето ни. Надявам се в паузата да имаме възможност да работим с всички. Заради травмите няма да правим контрола или лагер\", обяви треньорът на Левски Петър Хубчев.  ", "date": "2019.11.11", "title": "Ботев Пд спря Левски"}
{"url": "https://duma.bg/1000-fenove-na-kanarite-na-protest-za-stadiona-n203159", "text": "Около 1000 фенове на Ботев Пд се събраха на протест на \"Колежа\", който беше организиран заради проваления строеж на стадиона. Привържениците блокираха движението по бул. \"Източен\" с песни \"Искаме си Колежа\". След това те се преместиха към Общината, където скандираха \"Мафия\". Търпението на \"жълто-черните\" привърженици беше взривено, след като миналата седмица стана ясно, че стадионът им скоро няма да бъде завършен, въпреки дадените преди 2 месеца предизборни обещания. Тогава беше направена втора първа копка, на която присъстваха премиерът Бойко Борисов, доста министри, тогавашният председател на БФС Боби Михайлов, вече новият кмет на Пловдив Здравко Димитров, а шефът на Ботев Георги Самуилов се зарече да завърши строежа до пролетта на 2021 г. Работата обаче не може да продължи, защото Самуилов иска промяна на концесията. Той е предложил вариант да се направи смесено дружество между нова фирма и община Пловдив, която да участва с апортна вноска - терена.", "date": "2019.11.11", "title": "1000 фенове на \"канарите\" на протест за стадиона"}
{"url": "https://duma.bg/obviniha-roman-polanski-v-iznasilvane-predi-44-g-n203162", "text": "Френската актриса и фотограф Валентин Моние обвини режисьора Роман Полански в изнасилване, извършено преди 44 години, съобщи Le Parisien. Според твърденията й тя не е имала нито професионална, нито лична връзка с него и го е познавала бегло. Това не се случи по време на купон. Нямаше нито алкохол, нито наркотици, заяви жената. Актрисата разкри, че случката се е разиграла през 1975 г. по време на почивка в ски курорт в Швейцария, в който се е намирал и режисьорът. Нейни приятели са я запознали с Полански и на следващия ден, когато са се возили заедно в лифта, той проявил интерес за физическа близост с нея. Моние, тогава 18-годишна, отказала, но продължила да кара ски заедно с него. Вечерта, след като е била на ресторант с Полански и са се върнали в наетата от компанията хижа, той я изнасилил. Желанието си да разкаже за случая 44 години по-късно Моние обяснява с новината за излизането на новия филм на режисьора \"Офицер и шпионин\" (J`accuse), проследяващ най-известния съдебен процес в историята на Франция срещу капитан Драйфус. Валентин Моние уточнява, че не е подала оплакване срещу Полански на следващия ден след изнасилването, защото се е страхувала известният режисьор да не я убие, за да не бъде огласен случаят. Актрисата се е скрила при познат на режисьора, който изразил готовност да свидетелства, ако се стигне до съд. Полански има френско и полско гражданство. Заради повдигнати срещу него през 1977 г. в САЩ обвинения за изнасилване на непълнолетни, режисьорът се е установил във Франция, чиято конституция забранява екстрадиране на собствените й граждани.", "date": "2019.11.11", "title": "Обвиниха Роман Полански в изнасилване преди 44 г."}
{"url": "https://duma.bg/kobrata-s-28-a-pobeda-n203161", "text": "Кубрат Пулев спечели 28-а битка в профибокса на тежка категория. В 10-рундов двубой българинът надделя по категоричен начин над американеца Райдъл Букър. Мачът във Фресно, Калифорния, завърши с победа с единодушно съдийско решение за Кобрата - 99:91, 98:92, 98:92. Пулев доминира над съперника си в 9 от рундовете. Той опита 690 удара, от които успя да пласира 163 значителни. Пулев използва предимно десните си крошета и минаващи над ръкавиците на съперника му удари, с които на моменти изглеждаше, че ще прати Букър на пода. Американският боксьор обаче все така оставаше здраво стъпил на краката си. Букър бе принуден от Кобрата да прекара доста време облегнат на въжетата или притиснат в ъгъла, понасяйки серия от удари в тялото и главата. Още в самото начало на двубоя дясното му око пострада и е цяло чудо, че то не се затвори, както и че американецът успя да удържи яростните атаки на своя мощен опонент. Така Кобрата остава задължителен претендент за титлата на Международна боксова федерация (IBF), като трябва да се бие за пояса най-късно до 31 май. Той ще излезе срещу победителя от Антъни Джошуа или Анди Руис, които ще спорят на 7 декември в Саудитска Арабия. \"Благодаря на всички българи, които са станали да ме гледат и да ме подкрепят. Смятам, че противникът определи самия мач. Той беше много подготвен. Тренирал е заедно с Усик, Джошуа и Уайъдър. Смятам, че е неудобен и игра добре. Имам нови треньори. Пробвам да правим нови неща, с които да победя, когато изляза за световната титла. Не се чувствах спокойно в този мач. Но в крайна сметка важното е, че беше постигнат успехът. Получи се добър мач. Противникът бе опитен. През цялото време опитваме нови неща, които да ме подобрят. Има какво да надграждам. Работим и с нов треньор от американската школа. Работим и с Ули Вегнер, но той трябваше да приключи работата си със Зауерланд и после продължаваме заедно. Ако Джошуа или Руис се откажат от колана, трябва да се бия със следващия в ранглистата (Адам Ковнацки или Агит Кабайел)\", каза Пулев. За победата над Букър той заслужи и 250 000 долара, а американецът взе 30 000. На галавечерта най-голям чек грабна Джамел Херинг (59 кг), който защити шампионската титла на Световната боксова организация срещу Ламонт Роуч, и ще получи $800 000.", "date": "2019.11.11", "title": "Кобрата с 28-а победа"}
{"url": "https://duma.bg/uchenitsi-sglobyavaha-kalashnikov-v-moskva-n203163", "text": "Повече от сто руски ученици участваха в сглобяване на АК-47 в московски парк, тъй като Русия през изминалия уикенд отбеляза един век от рождението на Михаил Калашников, изобретател на легендарното оръжие. За юбилея са планирани редица събития, включително експозиции на музеи и уроци по патриотизъм. Десетки момчета и момичета, някои облечени в камуфлажни униформи, се включиха в състезание по пейнтбол и сглобяване на макетни пушки. Калашников, който почина през 2013-а на 94-годишна възраст, се разглежда в Русия като национален герой и символ на гордото военно минало на страната. АК-47 се превърна в оръжие, което е предпочитано както от бандитите, така и от правителствата по целия свят. Повече от 100 милиона бройки от автомата са продадени, а около 50 армии използват АК-47, включително в Ирак и Сомалия.", "date": "2019.11.11", "title": "Ученици сглобяваха \"Калашников\" в Москва"}
{"url": "https://duma.bg/sadyat-madona-za-lipsa-na-tochnost-n203164", "text": "Една от почитателките на Мадона съди изпълнителката и събитието, популяризиращо компанията Live Nation, за повтарящи се забавяния на нейните концерти. Нейт Холандър твърди, че й е било отказано връщането на сумата от 1024,95 долара за 3 билета, закупени за изявата на Кралицата на поп музиката. Началото на концерта се е забавило от 20,30 до 22,30 ч., а това според фенката било \"нелепо\". Жалбоподателка твърди, че изпълнителката не е била точна по време на турнето си Madame X и неведнъж е излизала на сцената поне два часа по-късно от първоначално обявеното време. Съобщава се, че Нейт е обединила в общ иск и други 500 души, ядосани от закъсненията на Мадона. От TMZ уточниха, че са се свързали с представителите на певицата, но все още нямат отговор.", "date": "2019.11.11", "title": "Съдят Мадона за липса на точност"}
{"url": "https://duma.bg/programa-na-bstv-do-17112019-n203201", "text": "00.30 „Дискусионен клуб“ с водещ Велизар Енчев   (п) 01.30 „За историята – свободно“ с водещ Александър Сивилов   (п) 02.30 „Червен картон“ с водещ Кирил Веселински   (п) 05.00 „Студио Икономика“ с водещ Нора Стоичкова (п) 06.00 „Лява политика“ с Александър Симов  (п) 07.00 Новини 07.10 „България се събужда“ с водещ Стоил Рошкев   09.15 „Холивудски знаменитости“ 09.45 ТВ пазар 10.00 „Жоакина, доня Революция“- сериал, 27 епизод  (п) 11.15 ТВ пазар 11.30 „Гласове“ с водещ Явор Дачков   (п) 12.30 Новини 12.50 ТВ пазар 13.10 „Жоакина, доня Революция“ - сериал, 28 епизод 14.00 „Следобед с БСТВ“ с водещ  Елена Пенчукова   16.00 ТВ пазар 16.15 Киносалон БСТВ: „Облаците на Силс Мария“ (2014г.), Франция/Швейцария режисьор Оливие Асаяс, в ролите Жулиет Бинош, Кристен Стюарт и др.  Известна актриса пътува за Цюрих, където трябва да получи театрална награда за цялостен принос. С равносметката нахлуват и спомените… 18.20 „Червен картон“ – спортно предаване с Кирил Веселински    19.30 Новини – централна емисия 20.00 Актуален коментар 20.30 Киносалон БСТВ: „Тихият Дон“ – сериал, 11 и 12 епизод (2015 г.), Русия режисьор Сергей Урсуляк, в ролите Евгений Ткачук, Полина Чернишова, Сергей Маковецки, Людмила Зайцева, Даря Урсуляк и др.  Това е четвъртата екранизация на монументалния роман на Михаил Шолохов, който му носи Нобелова награда. Разказ за трагичната съдба на Григорий Мелехов по време на гражданската война в Русия в началото на ХХ век. 22.00 „Червен картон“ – спортно предаване с Кирил Веселински   (п) 23.00 Новини   (п)  23.30 „България се събужда“ с водещ Стоил Рошкев     (п) 02.00 „Гласове“ с водещ Явор Дачков  (п) 03.00 „Общество и култура“ с водещ Иван Гранитски   (п) 04.30 „Следобед с БСТВ“ с водещ  Елена Пенчукова (п)  06.30 Актуален коментар   (п) 07.00 Новини 07.10 „България се събужда“ с водещ Стоил Рошкев    09.15 „Холивудски знаменитости“ 09.45 ТВ пазар 10.00 „Жоакина, доня Революция“ - сериал, 28 епизод  (п) 11.15 ТВ пазар 11.30 „Червен картон“ – спортно предаване с Кирил Веселински   (п) 12.30 Новини 12.50 ТВ пазар 13.10 „Жоакина, доня Революция“ -  сериал, 29 епизод 14.00 „Следобед с БСТВ“ с  водещ Елена Пенчукова    16.00 ТВ пазар 16.20 Киносалон БСТВ: „Тихият Дон“ – сериал, 11 и 12 епизод (2015 г.), Русия режисьор Сергей Урсуляк, в ролите Евгений Ткачук, Полина Чернишова, Сергей Маковецки, Людмила Зайцева, Даря Урсуляк и др. 17.50 „Холивудски знаменитости“ 18.20 „Лява политика“ с  Александър Симов    19.30 Новини – централна емисия 20.00 Актуален коментар  20.30 Киносалон БСТВ: „Тихият Дон“ – сериал, 13 и 14 епизод (2015 г.), Русия режисьор Сергей Урсуляк, в ролите Евгений Ткачук, Полина Чернишова, Сергей Маковецки, Людмила Зайцева, Даря Урсуляк и др.  Това е четвъртата екранизация на монументалния роман на Михаил Шолохов, който му носи Нобелова награда. Разказ за трагичната съдба на Григорий Мелехов по време на гражданската война в Русия в началото на ХХ век. 22.00 „Лява политика“ с  Александър Симов   (п) 23.00 Новини  (п) 23.30 „България се събужда“ с водещ Стоил Рошкев  (п) 01.30 „Общество и култура“ с водещ Иван Гранитски   (п) 02.30 „Дискусионен клуб“ с водещ Велизар Енчев   (п) 03.30 „За историята – свободно“ с водещ Александър Сивилов   (п) 04.30 „Следобед с БСТВ“ с  водещ Елена Пенчукова (п)  06.30 Актуален коментар  (п) 07.00 Новини 07.10 „България се събужда“ с водещ Стоил Рошкев   09.15 „Холивудски знаменитости“ 09.45 ТВ пазар 10.00 „Жоакина, доня Революция“ – сериал, 29 епизод   (п) 11.15 ТВ пазар  11.30 „Лява политика“ с Александър Симов  (п) 12.30 Новини  12.50 ТВ пазар 13.10 „Жоакина, доня Революция“ -  сериал, 30 епизод 14.00 „Следобед с БСТВ“ с водещ  Елена Пенчукова    16.00 ТВ пазар 16.20 Киносалон БСТВ: „Тихият Дон“ – сериал, 13 и 14 епизод (2015 г.), Русия режисьор Сергей Урсуляк, в ролите Евгений Ткачук, Полина Чернишова, Сергей Маковецки, Людмила Зайцева, Даря Урсуляк и др. 17.50 „Холивудски знаменитости“ 18.20 „За историята – свободно“ с  Александър Сивилов 19.30 Новини – централна емисия 20.00 Актуален коментар 20.30 Киносалон БСТВ: „Мандарини“ (2013 г.), Естония/Грузия режисьор Заза Урушадзе, в ролите Лембит Улфсак, Георгий Накашидзе, Елмо Нюганен, Миша Месхи, Зураб Бегалишвили и др.  Живописно село с естонски преселници е останало празно – всички са се върнали в родината. Само двама са останали за реколтата от мандарини, но войната ги застига… 22.00 „За историята – свободно“ с  Александър Сивилов   (п) 23.00 Новини  (п) 23.30 „България се събужда“ с водещ Стоил Рошкев  (п) 01.30 „Гласове“ с водещ Явор Дачков   (п) 02.30 „Лява политика“ с водещ Александър Симов   (п) 03.30 „Дискусионен клуб“ с водещ Велизар Енчев   (п) 04.30 „Следобед с БСТВ“ с  водещ Елена Пенчукова   (п)  06.30 Актуален коментар  (п) 07.00 Новини 07.10 „България се събужда“ с водещ Стоил Рошкев     09.15 „Холивудски знаменитости“ 09.45 ТВ пазар 10.00 „Жоакина, доня Революция“ -  сериал, 30 епизод  (п) 11.15 ТВ пазар 11.30 „За историята - свободно“ с Александър Сивилов  (п) 12.30 Новини 12.50 ТВ пазар 13.10 „Жоакина, доня Революция“ -  сериал, 31 епизод 14.00 „Следобед с БСТВ“ с водещ  Елена Пенчукова    16.00 ТВ пазар 16.20 Киносалон БСТВ: : „Мандарини“ (2013 г.), Естония/Грузия режисьор Заза Урушадзе, в ролите Лембит Улфсак, Георгий Накашидзе, Елмо Нюганен, Миша Месхи, Зураб Бегалишвили и др.  Живописно село с естонски преселници е останало празно – всички са се върнали в родината. Само двама са останали за реколтата от мандарини, но войната ги застига… 17.50 „Холивудски знаменитости“ 18.20 „Студио Икономика“ с водещ Нора Стоичкова    19.30 Новини – централна емисия 20.00 Актуален коментар 20.30 Киносалон БСТВ: „Анна от 6 до 18“ (1994 г.), Русия режисьор Никита Мехалков. Това е филм-експеримент, филм-история, филм-размисъл – за човека и живота, за властта и свободата, за мечтата и тъгата, за илюзията и действителността…  22.05 „Студио Икономика“ с водещ Нора Стоичкова   (п) 23.05 Новини  (п) 23.35 „България се събужда“ с водещ Стоил Рошкев (п) 01.35 „Лява политика“ с водещ Александър Симов   (п) 02.30 „За историята – свободно“  с  Александър Сивилов  (п) 03.30 „Червен картон“ – спортно предаване с Кирил Веселински  (п) 04.30 „Следобед с БСТВ“ с  водещ  Елена Пенчукова   (п)  06.30 Актуален коментар  (п) 07.00 Новини  07.10 „България се събужда“ с водещ Стоил Рошкев     09.15 „Холивудски знаменитости“ 09.45 ТВ пазар 10.00 „Жоакина, доня Революция“ -  сериал, 31 епизод   (п) 11.15 ТВ пазар 11.30 „Студио Икономика“ с водещ Нора Стоичкова  (п) 12.30 Новини 12.50 ТВ пазар 13.10 „Жоакина, доня Революция“ - сериал, 32 епизод 14.00 „Следобед с БСТВ“ с водещ  Елена Пенчукова     16.00 ТВ пазар 16.20 Киносалон БСТВ: „Анна от 6 до 18“ (1994 г.), Русия режисьор Никита Михалков. Това е филм-експеримент, филм-история, филм-размисъл – за човека и живота, за властта и свободата, за мечтата и тъгата, за илюзията и действителността…  17.55 „Холивудски знаменитости“ 18.20 „Дискусионен клуб“ с водещ Велизар Енчев 19.30 Новини – централна емисия   20.00 Актуален коментар 20.30 Киносалон БСТВ: „Малкият остров“ (2014 г.), Испания режисьор Роберто Родригес, в ролите Раул Алеваро, Хавиер Гутиерес, Антонио де ла Торе и др.  Странни убийства в забравено от Бога градче. Двама детективи с различни характери се опитват да разплетат мистерията…  22.15 „Дискусионен клуб“ с водещ Велизар Енчев   (п) 23.10 Новини   (п) 23.40 „България се събужда“ с водещ Стоил Рошкев (п) 01.40 „Студио Икономика“ с водещ Нора Стоичкова   (п) 02.35 „Лява политика“ с водещ Александър Симов   (п) 03.30 „Общество и култура“ с водещ Иван Гранитски   (п) 04.30 „Следобед с БСТВ“ с  водещ  Елена Пенчукова (п) 06.30 Актуален коментар  07.00 „Моят Чирпан“ - документален филм 07.30 „Холивудски знаменитости“   07.55 „Миа и аз“ – детски  сериал 08.30 „Преселение“ – документален филм  (п) 09.15 ТВ пазар 09.30 „Шевица“ – фолклорно предаване  (п) 10.30 „Библейските загадки“ - документален филм 11.15 ТВ пазар 11.30 „Дискусионен клуб“ с водещ Велизар Енчев   (п) 12.30 Новини 12.50 ТВ пазар 13.05 „Червен картон“ – спортно предаване  с Кирил Веселински (п)   14.05 ТВ пазар 14.30 „Професия Турист“: Сардиния  /І част/  16.00 „Цветен следобед“– избрано от следобедния блок на БСТВ  16.45 Киносалон БСТВ: „Малкият остров“ (2014 г.), Испания режисьор Роберто Родригес, в ролите Раул Алеваро, Хавиер Гутиерес, Антонио де ла Торе и др.  Странни убийства в забравено от Бога градче. Двама детективи с различни характери се опитват да разплетат мистерията…  18.30 „Общество и култура“ с водещ Иван Гранитски    19.30 Новини – централна емисия 20.00 Киносалон БСТВ: „Служебен роман“, І част  (1977 г.), СССР режисьор Елдар Рязанов, в ролите Алиса Фрейндлих, Андрей Мягков, Светлана Немоляева, Олег Басилашвили и др.  В обикновено статистическо учреждение скромен и стеснителен чиновник започва роман с директорката на службата – самотна, но строга и делова жена… 21.30 „Общество и култура“ с водещ Иван Гранитски   (п) 22.30  Новини (п) 23.00 „Културен фронт“ с Юлия Владимирова   (п) 24.00 „Дискусионен клуб“ с Велизар Енчев  (п) 01.00 „Гласове“ с водещ Явор Дачков  (п) 02.00 „Студио Икономика“ с водеш Нора Стоичкова  (п) 03.00 „За историята – свободно“ с водещ Александър Сивилов   (п) 04.00 „Лява политика“ с водещ Александър Симов  (п) 05.00 „Цветен следобед“    (п) 06.00 „Червен картон“ – спортно предаване  с Кирил Веселински (п)   07.00 „Голямо изкуство и в малкия град“ -  документален филм 07.30 „Холивудстки знаменитости“ 07.55 „Миа и аз“ – детски сериал 08.30 „Библейските загадки“  – документален филм   (п)   09.15 ТВ пазар 09.30 „Професия Турист“: Сардиния  /І част/  (п) 10.00 „Шевица“ – фолклорно предаване    11.00 ТВ пазар 11.30 „Общество и култура“ с водещ Иван Гранитски   (п) 12.30 Новини 12.50 ТВ пазар 13.05 „Раждането на една пластика“ – документален филм 14.00 „Културен фронт“ с Юлия Владимирова 15.00 ТВ пазар 15.15 Киносалон БСТВ: „Служебен роман“, І част  (1977 г.), СССР режисьор Елдар Рязанов, в ролите Алиса Фрейндлих, Андрей Мягков, Светлана Немоляева, Олег Басилашвили и др.  В обикновено статистическо учреждение скромен и стеснителен чиновник започва роман с директорката на службата – самотна, но строга и делова жена…  (п) 17.45 „Преселение“ -  документален филм 18.30 „Гласове“ с водещ Явор Дачков 19.30 Новини – централна емисия 20.00 Киносалон БСТВ: „Служебен роман“, ІІ част  (1977 г.), СССР режисьор Елдар Рязанов, в ролите Алиса Фрейндлих, Андрей Мягков, Светлана Немоляева, Олег Басилашвили и др.  Филм на годината за 1977, популярен и харесван и до сега.  21.30 „Гласове“ с водещ Явор Дачков   (п) 22.30 Новини   (п) 23.00 „Общество и култура“ с водещ Иван Гранитски   (п) 24.00 „Дискусионен клуб“ с водещ Велизар Енчев   (п) 01.00 „За историята – свободно“ с водещ Александър Сивилов   (п) 02.00 „Червен картон“ с водещ Кирил Веселински   (п) 03.00 „Културен фронт“ с Юлия Владимирова   (п) 04.00 „ Цветен следобед“   (п) 05.00 „Студио Икономика“ с водещ Нора Стоичкова (п) 06.00 „Лява политика“ с Александър Симов  (п)", "date": "2019.11.11", "title": "Програма на БСТВ до 17.11.2019"}
{"url": "https://duma.bg/mnogo-ot-nishtoto-n203175", "text": "Както винаги в последните години, бюджетът на държавата за 2020 г. мина на юруш с бутафорно обсъждане през комисиите на НС и стигна до първо четене в пленарната зала. Нямат значение забележките и предложенията на опозицията - каквото влезе в НС от правителството, това и излиза оттам. Единственото, което може да се направи, е да кажем какво се случва с парите на държавата и какво ни готвят за идната година. Трябва да се има предвид изначалното условие на рестриктивния за поредна година бюджет, чиято цел е той да е балансиран - т.е. разходите да не надвишават приходите, а отгоре на всичко разходите за публичните дейности да се намалят за 3 години от 36,9% до 35,0%, както сочи средносрочната прогноза на правителството за 2019-2022 г. Това означава, че парите за образование, здравеопазване, култура и другите публични дейности като дял от БВП ще намаляват все повече - свиване в името на химерна фискална дисциплина, каквато не си позволяват дори богатите западни страни в ЕС. Според последните публикувани данни на Евростат, в ЕС-28 публичните разходи като процент от БВП са средно 45,6%, социална Франция води класацията с цели 56%. Единствено Литва и Ирландия харчат за публичните си дейности по-малък процент от БВП от нас. Но както знаем, най-бедната страна - България, винаги е отличник в послушанието в своя вреда.   Голямата заблуда конкретно за висшето образование и науката идва от жонглирането с надути цифри. МС съзнателно оповестява не реалните разходи на държавата за тези два сектора, а числата от колонките на Консолидираната фискална програма (КФП) - т.е. сумите от хазната, плюс парите от европейските програми, плюс собствените приходи на училищата, на вузовете - от студентските такси, наеми и пр., и на научните институти - от договори по проекти с фирми и институции, от продадени научни продукти, наеми и т.н. Така излиза, че образованието например е приоритет на бюджета и общите разходи за него по КФП ще са 4,81 млрд. лв. (3,8% от БВП, чийто размер за 2020 г. е 126,8 млрд. лв.). Този процент остава замразен до 2022 г., а ЕС дори в момента инвестира над 5% за образование. Освен това сумата 4,81 млрд. включва разходите както за предучилищното и училищното образование, така и за висшето. Като се вгледаме в бюджетите на държавните вузове, обаче, виждаме, че реално за тях от хазната през 2020 г. ще бъдат дадени общо 499,2  млн. лв. при 457,3 млн. лв. за тази година. Т.е. разходите за висше образование ще са 0,4% от БВП и за всичките 36 държавни висши училища към МОН увеличението спрямо тази година е едва с 41,9 млн. лв. В момента страните от Евросъюза финансират висшето си образование средно с 0,7% от БВП. Както обобщи пред комисията на НС проф. Георги Петров от Университетските синдикати, във висшето образование се прави \"стъпка с най-малкия номер\". За четирите военни висши училища пък ръст на разходите от 31,5 млн. лв. на практика няма и няма да има до 2022 г.  При това положение всичките грандиозни приказки за промени във висшето ни образование продължават да следват мантрата от времето на Дянков -  и адекватността им остава под дълбок въпрос. По принцип в последните три години правителството промени начина на финансиране на вузовете в правилна посока: все по-голям процент от субсидиите се дават за качество - след комплексна оценка главно за реализацията на випускниците на пазара на труда и за нивото на научната дейност в съответните висши училища. От миналата година и приемът на студенти се одобрява от МС според комплексната оценка на всеки от вузовете. За 2020 г. за целта \"качество\" са планирани допълнително само 40,1 млн. лв. Общо за издръжка на обучението, съобразена с комплексната оценка, ще се дадат 248,3 млн. лв. (60% от издръжката като цяло). Идната година за пръв път с 9 млн. лв. ще се изпълняват и национални програми във висшето образование. Идеята е дори студентите да са по-малко (което е факт заради демографската криза и ускореното изтичане на Запад всяка година на около 11 000 абитуриенти след гимназията), обучението на всеки от тях да е осигурено с повече пари. Като погледнем ръста на субсидиите обаче (вж. таблицата), виждаме огромни дисбаланси  - първенецът сред икономическите вузове УНСС например е с намален бюджет; ръстът на парите за ХТМУ с неговите високи научни резултати изостава и за последните 30 години това е най-обеднелият университет (както и безспорният лидер в науката БАН) - факт, пред който нормалната логика е безсилна и който показва, че във формулата за определянето на парите има нещо сбъркано.  Преподавателите от всички висши училища предупреждават, че вече се наблюдава тревожна тенденция - все повече от младите асистенти се насочват към учителска дейност в средните училища, тъй като заплатите на учителите станаха много по-високи от техните и ще растат още. Прекрасно е, че учителските заплати се вдигат, но е абсурдно преподавателите и особено учените с тяхната висока професионална квалификация да остават с мизерни заплати и да се нареждат в графата \"работещи бедни\". Министър Красимир Вълчев заяви пред комисията, че вузовете си пазят автономията, а в същото време искат пари от държавата, и че те сами оставят преподавателите с ниски заплати, понеже управлението им било \"тържество на рентиерската система\". Едва ли обаче министърът би искал да отговори какво се случва с един университет, ако субсидията му се намалява, а с нея той през 2020 г. ще трябва да покрие и общото 10-процентно увеличение на заплатите в публичния сектор плюс повишената с около 9% минимална работна заплата. Че как преподавателите му няма да бягат към учителството, а и към чужбина?! Само че много скоро няма да има кой да обучава учителите. А отговор на въпроса защо вузовете и БАН, бидейки автономни, искат държавата да финансира заплатите и фундаменталните им изследвания, Европа е дала още от XVIII в., когато там се създават университети и академиите на науките... От синдиката \"Подкрепа\" отново предлагат стартовите заплати във вузовете и науката да бъдат не по-ниски от две минимални заплати за страната и да стигат до 5 минимални заплати за професорите. БСП на няколко пъти в два парламента внася същото като поправка в различни закони, обаче мнозинството на ГЕРБ неизменно посича тези предложения. А колко пъти повече пари са си докарали институциите на властта (правителство и парламент) за 30 години спрямо институциите на знанието - вижте пак таблицата.  Ценностите при ГЕРБ очевидно са обърнати с главата надолу и това се вижда ясно, когато погледнем за поредна година бюджета за наука. Пренебрежението към нея у нас е от години и с него България е направо за Гинес. Този път има една положителна стъпчица - субсидията на БАН се увеличава с 11,4 млн. лв., като обаче в следващите години до 2022 г. ще расте само с по 4 млн. лв. Може би с това увеличение ще бъдат осигурени замислените за догодина 10% ръст на заплатите в бюджетната сфера с осигуровките и 9-те процента повече за минималната работна заплата, но едва ли академията ще може да навакса дори с малко драстичното недофинансиране, което я удари, когато лицето Симеон Дянков от 2009 г. сви с 40% и без това ниския й бюджет. Знае се, че заплатите в БАН останаха най-ниските в сектора на знанието и са емблема за бедност, нищо че в Настоятелството на академията постоянно се поставя въпросът, че трудът на учените е най-висококвалифицираният труд и трябва да се заплаща адекватно. Според председателя на БАН акад. Юлиан Ревалски за изграждането на един учен са необходими поне 10 години след магистратурата, а в последните години от БАН към по-високоплатени дейности от науката и особено към чужбина ускорено \"изтичат мозъци\". Ако държавата се грижи само за средното образование, без да се интересува какво се случва нататък, все повече ставаме донор на висококвалифицирани кадри за богатите държави, каза той в комисията на НС. А по думите на проф. Лъчезар Аврамов, директор на институт в БАН, България понася щети повече, отколкото при война, най-големият ни експорт е на \"мозъци\" и в половината институти вече няма кандидати за докторантура. Ако до 3-4 години не се вземат мерки, в България няма да има ново поколение учени, политиката ви доведе страната до безизходица и ще я доведе до катастрофа, заяви Аврамов. И за науката  както за образованието. В бюджета били разчетени за нея 571,5 млн. лв. (0,5% от БВП). Да, ама не. Тази сума отново е от КФП и включва субсидии, парите от европрограмите и собствените приходи от проекти, наеми и пр. на институтите. А ако погледнем основните пера за наука в държавните разходи (субсидиите за БАН, за Селскостопанската академия, за научна дейност във вузовете и за Фонд \"Научни изследвания\" към МОН), виждаме, че за 2020 г. те са общо 157 596,7 хил. лв. Което е ни повече, ни по-малко 0,12% от БВП. В момента страните от Евросъюза инвестират за наука средно 2,1% от БВП, а България конкретно е поела ангажимент до 2020 г. да ги доведе поне до 1,5% от вътрешния продукт, защото науката е единственият сектор, за който ЕС поставя цел за повишаване на инвестициите до 3% от БВП. Уви, според тригодишната прогноза на МС средствата за наука (дори като сбор от субсидии, европари и собствени приходи на институциите) ще си останат 0,5% от БВП до 2022 г.  Целевите пари от МОСВ за БАН, които досега бяха по около 2 млн. лв. на година, през 2020 г. ще са само 675 хил. лв. Вероятно обяснение е, че Националният институт по метеорология и хидрология под безпрецедентен натиск бе прехвърлен от БАН към МОН заедно със субсидията. За научна дейност във висшите училища за поредна година се предвиждат едва 8 млн. лв., макар че по закон те трябва да са 10% от издръжката.  За пръв път в този проектобюджет Селскостопанската академия се появява на отделен ред в земеделското министерство, та може да се види, че през следващата година тя ще бъде финансирана с 27 985,7 хил. лв. - т.е. с около 3,4 млн. лв. повече от тази година. Не е същото положението с Фонда \"Научни изследвания\" (ФНИ) към МОН - неговите пари отново са скрита картинка. За 2019 г. държавната хазна му даде 16 млн. лв., които не стигаха да се покрият плащанията дори по старите проекти от минали конкурсни сесии, та се наложи от сумите в  националния бюджетен фонд, с който се разпорежда МС, да му се дадат допълнително 12,5 млн. лв. Най-вероятно и през 2020 г. ще бъде същото - 16 млн. лв. плюс неизвестно колко добавки от националния бюджетен фонд, защото за цялата национална стратегия за наука има 64 млн. лв. (само с 3,8 млн. лв. повече от 2019 г.). А само завършващият в момента във ФНИ конкурс за фундаментални изследвания в различните области на науката е за 8 млн. лв.  Колкото до европарите от оперативната програма на МОН \"Наука и образование за интелигентен растеж\" (ОПНОИР) за периода 2014-2020 г. справка в службата ИСУН показва, че към края на октомври т.г. договорените пари по нея са 1 034 469 903 лв. (81,37% от бюджета на програмата). Реално изплатените средства обаче са в размер на 398 896 261 лв. (31,37% от бюджета на програмата), верифицираните пари са 283 002 406 лв. (22,26%), а сертифицираните - едва 236 338 921 лв. (18,59%). На тази програма се разчиташе, че все пак някаква наука у нас ще може да се работи, но тя се забави неимоверно заради добре известните нарушения в МОН. Конкретно в частта за наука данните за изпълнението на програмата сочат, че към 31 октомври т.г. от предвидените общо 460 млн. лв. за изследвания са договорени 371 млн. лв. (80,66%), изплатени са 94 млн. лв. (20,46%), верифицирани са 28 млн. лв. (6,14%), а сертифицирани... още няма. Излиза, че още 366 млн. лв. европари тепърва ще се разплащат за науката през 2020-2021 г. Лошото е, че договорените проекти се финансират авансово, а Еврокомисията след верификация и сертифициране одобрява отчетите за тях и евентуално изплаща парите. Както знаем, вече имаше прецедент - поради забавянето в МОН част от парите по ОПНОИР бяха прехвърлени към друга оперативна програма, за да не ги загуби България. Така че място за особена хвалба и тук няма. ", "date": "2019.11.11", "title": "Много от нищото"}
{"url": "https://duma.bg/ukrotyavane-na-oparnichavata-n203174", "text": "Не стихва talkshow врявата в руския ТВ ефир. Едни и същи се прескачат от студио в студио, говорят едновременно, надвикват се. Рицари, препуснали един срещу друг с тежки копия в десница: политолози, журналисти, депутати, либерали, руски и неруски украинци, опозиционери - чужденци в родината си, централноевропейци, повярвали в максимата \"със САЩ сме независими от Русия\". \"Ние\" отстояват руската кауза. \"Вие\" я подсилват, затова и ги канят. \"Ние\" - позицията, е в казаното от Карен Шахназаров: \"Украинската олигархия не иска да спазва Минските споразумения, защото това значи широка автономия, специален статут, капиталовложения и реформи в Донбас. Федерализацията е ключ за разрешаването на конфликта\". \"Вие\" - тезата се побира в храчките на Андрей Билецки, първи командир на батальона \"Азов\", емблема му е стилизиран знак на \"ЕсЕс\", вожд на националистическата партия \"Национален корпус\": \"Формулата и споразуменията в Минск са евтина хартия, подписана от пенсионера Кучма\". Цитирам подгласниците им, преди да ми отговорят къде са расли и изучили словото на омразата: Украинската журналистка Янина Соколовская (скандално прославила се с фразата \"Украйна чака покрай нея да мине трупът на Русия\"): \"Минските споразумения не работят и няма да работят. Стреляйте с белите си ракети, ние не ги виждаме.\" Полският журналист Зигмунд Дзенцеловски: \"Украйна правилно не изпълнява Минските споразумения, защото Донбас е токсичен.\" Украинският политолог Сергей Запорожски: \"Минските споразумения са пагубни. Зеленски трябва радикално да промени конституцията, а това ще взриви Украйна.\" Международната реакция няма как да е положителна. За да спаси националистическите батальони, обкръжени при Иловайск през август 2014-а и при Дебалцево през февруари 2015-а след опит да превземат Донецк, президентът Порошенко съгласува и забрави за \"Минск-2\". Приемникът му Зеленски прие условието за среща на Нормандската четворка (страните гаранти Франция и Германия плюс Украйна и Русия): конфликтът да се уреди по \"измислената в Кремъл \"формула на Щайнмайер\", според Порошенко и двамата Андреевци - шовинистите Порубий и Билецки, \"опит за демонтаж на украинската държава\". На 1.10.2019-а, след суетене и шикалкавене, вторият украински президент Леонид Кучма, подписал на 12.02.2015-а с лидерите на ДНР и ЛНР 13-точковия \"Комплекс от мерки за изпълнение на Минските споразумения\", най-после изпрати до ОССЕ писмото-съгласие. Не пожела да се подпише на един лист със \"сепаратистите\" - пренебрежение към Югоизтока, неприел, загрижен за руската си идентичност, \"Революцията на достойнството\". Но има и още нещо, \"което трябва да бъде случено\". Дошъл като миротворец, Зеленски не прекрати огъня, не отдръпна армията с тежкото й въоръжение от разграничителната линия с \"опълченците\". Угоди на двата процента радикални националисти. Уговореното раздалечаване при Золотое (ЛНР) и Петровское (ДНР) не се състоя и на 9-и по вина на Киев. На констатациите на наблюдателите от ОССЕ украинският политолог Вадим Трюхан (за него Степан Бандера е герой) противопоставя любимата си мантра: \"Русия е агресор - анексира Крим, отцепи Донбас.\" Не отговаря кой стреля със забранени оръжия по мирни жители, по училища, детски градини и болници в Донбас, по линейки и автобуси. 202 от общо 13-те хиляди убити са деца. Призна го и президентът Зеленски със заповедта си да не се стреля по граждански обекти. Но обстрелите продължават, както и абсурдните твърдения, че опълченците се самообстрелват. Донбас не иска да е само украински. Рускоезичното му население се разбунтува, след като новата власт не призна правото му на езиково самоопределение. Не иска в рускоезичните му училища да се преподава само на украински. Половин Украйна общува на руски. В Крим процентът е 80. Затова е руски.  За Русия Украйна е като Македония за България. Отскоро Северна, тя ще бъде принудена да не преиначава общата ни история. Както македонският от нашия, украинският е част от разделения руски народ. Фобиите са инструмент за разрушаване на това единство. Големите използвачи отдавна не са факири. Не ставайте техен заложник. Изберете равновесието. Останете си извънблокова държава. ", "date": "2019.11.11", "title": " Укротяване на опърничавата"}
{"url": "https://duma.bg/30-godini-prehod-30-godini-skandali-n203176", "text": "Управлението на НДСВ бе белязано и със скандала около сделката с валутния дълг на България. Той бе превалутиран от долари в евро, от което страната ни загуби стотици милиони левове, защото след тази операция щатската валута значително поевтиня. Освен това финансовият министър Милен Велчев бе обвинен в открит лобизъм, защото банката в Лондон, където той бе работил, преди да стане министър, се оказа основен участник в сделката. Другият скандал, свързан с името на Милен Велчев, бе заради огромните хонорари, които получаваше консултантската фирма \"Краун Ейджънс\", привлечена за подобряване работата на Агенция \"Митници\". През юли 2003 г. дотогавашният социален министър Лидия Шулева пое от Николай Василев икономиката, а той оглави транспорта и съобщенията. През 2005 г. Сакскобургготски, под натиска на ДПС заради отказа да продаде \"Булгартабак\" на посочен от Доган кандидат, свали доверието си от Шулева и я освободи от кабинета. Обясненията бяха, че е замесена в различни непрозрачни и корупционни сделки, а заради афера с продажбата на \"Булгартабак\" направи сериозен скандал в НДСВ и предизвика предсрочно освобождаване на Огнян Герджиков като председател на парламента. Повдигнати й бяха обвинения, но съдът я оправда. По това време на безценица бе продадена и БТК, след което новият собственик на телекома го препродаде с 1 млрд. евро печалба. В момента се подготвя неговата шеста препродажба.  През юли 2006 г. името на Сакскоругготски бе замесено в скандал, информация за който бе публикувана в италианската преса около ареста на братовчед му принц Виктор Емануил-Савойски, обвинен в престъпно съдружие с цел корупция на държавни служители, измами и използване на проститутки. Става дума за строежа на национална детска болница в България, който е актуален и сега. Оказа се, че посредничеството на Савойски излиза на бял свят на 4 май 2004 г. като предложение, подкрепено с решение на МС, на стойност над 7 млн. евро. Правителството се опитва два пъти да прокара този проект през Народното събрание, но предизвиква протести и създаване на временна анкетна комисия. В доклада на комисията се посочва, че финансовият министър Велчев и здравният Богоев са нарушили Конституцията и закона за международните договори, защото са сключили споразумение за кредит без съгласието на парламента. Според цените на Камарата на архитектите в България този строеж би струвал на държавата под 2 млн. евро. От предложението на правителството стана ясно, че едно легло в тази педиатрична болница излиза 280 000 евро, докато в най-реномираните европейски болници цената на легло през 2004 г. е 30 000 евро. Управлението на НДСВ мина под сянката и на един друг постоянен скандал - т.нар. \"царски имоти\". Те бяха върнати на фамилията от областния управител на София-област Олимпи Кътев. Делата за тях обаче се точат и досега. На парламентарните избори през 2005 г. БСП спечели 82 депутатски места, НДСВ - 53, ДПС - 34. Получила мандат за съставяне на правителство, БСП предложи за министър-председател Сергей Станишев. Той бе избран от НС, но предложеното от него правителство не мина. НДСВ също не успя при получаване на мандата да получи подкрепа за предложеното правителство. Така с мандата на ДПС на 16 август 2005 г., с гласовете на 168 народни представители бе избрано новото правителство на България начело със Сергей Станишев. Това бе първото, в което партиите от коалицията участваха пряко във властта, разпределена според получените резултати на изборите по схемата 3-5-8. Основна цел на правителствената програма бе приемането на България в ЕС. Тя бе категорично постигната. На 1 януари 2007 г. България стана член на клуба на богатите. Тройната коалиция постигна най-висок ръст в стандарта на живот. Средната работна заплата бе повишена почти двойно, пенсиите се индексираха два пъти годишно, увеличиха се съществено парите за наука. Въведен бе плосък данък от 10%, което стимулира бизнеса и привлече чуждестранни инвестиции. Разходите за образование нараснаха до 2,2 млрд. лв. през 2007 г. и заплатите на учителите бяха вдигнати с 25%. Бе регистриран най-високият икономически растеж благодарение на милиардните чужди инвестиции. Както и преди не липсваха обвинения за корупция. Освен това имаше и напрежения в самата коалиция, защото всеки участник в нея се опитваше да присвои успехите и да прехвърли неуспехите на партньорите си. На 23 юли 2008 г. след разкриването на аферата \"Батко и братко\" Европейската комисия спря междинните плащания по фонд \"Пътища\" заради подозрения в конфликт на интереси и неспособност на властите за борба с корупцията. Скандалните разкрития за източване на пари в \"Топлофикация София\" бяха последвани от обвинения към двама от ключовите министри в кабинета на Станишев - Румен Овчаров за сделките на НЕК и Румен Петков за контакти с престъпни босове. Един от големите скандали и обвинения към правителството на Станишев бяха заменките на земеделски земи в страната за терени по Черноморското крайбрежие. Новосъздадената партия ГЕРБ заговори за 50 сделки, заради които ЕК може да заведе дело срещу страната ни и щетите ще надвишат 1 млрд. лв. Заменките бяха използвани и в предизборната битка за президентския пост. Кандидатът на БСП Ивайло Калфин беше обвинен, че е внасял и докладвал на МС заменки на гори и земеделски площи, включително и тези около Камчия, от които се бил облагодетелствал братът на Станишев. В същото време от БСП разкриха, че кандидатът на ГЕРБ Плевнелиев е строил чрез заменки в София. След непоследователното управление на Тройната коалиция и постоянно изтичащата информация за корупция на бял кон във властта дойде ГЕРБ - партията, формирана от Бойко Борисов, доскорошния бодигард на Тодор Живков и Симеон Сакскобургготски. Щом встъпи в длъжност, новата власт по традиция започна да разследва предшествениците си. На Станишев му бяха повдигнати обвинения за загуба на документи и материали, съдържащи държавна тайна. Разследването приключи без повдигане на обвинения и само с глоба. Обвинения бяха повдигнати и срещу министрите на земеделието Нихат Кабил и Валери Цветанов, основно за неправомерни заменки. Емилия Масларова, министър на труда и социалната политика, бе обвинена в присвояване на 11 млн. лв и финансови злоупотреби при ремонта на социалните служби. Министрите на енергетиката Румен Овчаров, Милко Ковачев и Мирослав Севлиевски бяха разследвани за престъпна безстопанственост в сделките на НЕК за износ на електричество. На 1 април 2010 г. бяха брутално и показно арестувани министърът на отбраната Николай Цонев, Тенчо Попов, бивш главен секретар на финансовото министерство, и Петър Сантиров, съдия от Софийски градски съд по обвинение за предложен подкуп на следовател, водещ разследване срещу Цонев за нанесени на държавата щети за над 120 млн. лв. Цонев бе оправдан през 2011 г. по трите обвинения. Той от своя страна успя да осъди държавата в Страсбург.  Правителството размрази плащанията към България от ЕС. Усвояването на средства от еврофондовете бе ускорено, но само на ниво договорени средства. Мерките срещу настъпващата през 2009 г. криза бяха първото поле на сблъсък между правителство и опозиция. От изготвените правителствени мерки за борба с кризата през 2009 г. не бяха отчетени някакави резултати. Те бяха дело на финансовия министър Симеон Дянков, наричан още \"малката пица\" заради рестриктивните бюджети, които предлагаше. Състоянието на икономиката, трудовия пазар и безработицата се влошаваха. Основните обвинения към кабинета бяха за лобизъм, лоша кадрова политика, за появата на \"калинки\" корупция и несправяне с основните приоритети. Замразяването на доходите и рязкото повишаване на битовите разходи през зимата на 2013 г. доведе до недоволство и протести. Във Варна се стигна до самозапалване и смърт на протестиращ. Под натиска на улицата Борисов подаде оставка. Президентът Росен Плевнелиев назначи служебно правителство, начело с дипломата Марин Райков. То ще бъде запомнено с опита да прекрати порочната практиката държавните компании да държат парите си в точно определени банки. Сред тях бе и фалиралата година по-късно КТБ. Ограничаването на дела от средства, които държавните фирми могат да държат в една банка, бе изключително важно, прието от служебното правителство правило, което след това бе пренебрегнато.  Правителството се провали в опита да спечели доверието на хората и да се наложи като експертно, което управлява в интерес на избирателите. Провали се също във външнополитически план и практически изпадна в международна изолация, като изключим факта, че прие решение, с което Марин Райков се самоназначи за посланик след приключването на мандата му като служебен премиер.  След изборите през пролетта на 2013 г. никой не успя да спечели мнозинство за съставянето на правителство. Даже коалирането на БСП с ДПС стигна за осигуряването само на 120 депутати. Те опряха до \"златния\" пръст на Волен Сидеров. С неговата подкрепа Пламен Орешарски успя да състави правителство.             ", "date": "2019.11.11", "title": "30 години преход - 30 години скандали"}
