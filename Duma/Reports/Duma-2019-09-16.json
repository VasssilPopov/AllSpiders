{"url": "https://duma.bg/logichno-n199716", "text": "Тези дни се появиха две информации от Евростат. Според едната в ЕС най-недоволни от работните си места са българите, като само 27,6% от тях  . Румъния е пред нас с 28,3%. В друга информация се твърди, че разходите за труд в северната ни съседка за второто тримесечие са нараснали с 12,4%, при 11% у нас. Подобна беше ситуацията и в началото на годината, когато трудът в България поскъпна с 12,9%, а в Румъния - с 16,3%. Явно работните заплати от другата страна на р. Дунав растат по-бързо и вече са по-големи. А за всичко това има причини. От 2016 г. ДДС в Румъния бе намален от 24 на 20%, а за храните - на 9%. От 2017 г. ставката на този налог вече е 19%. Според местната статистика след тези промени над 660 000 компании са регистрирали оборот от 280 млрд. евро и рекордни печалби. И какво се получава? В Румъния намаляват цени и данъчни ставки, и по този начин увеличават оборотите и печалбите на фирмите. У нас управляващите и дума не дават да се каже за по-нисък ДДС. Всеки, дръзнал да предложи промяна на данъчната система, се смята едва ли не за национален предател. За сметка на това цените вървят нагоре, приходите на фирмите - надолу, а опашките пред гишетата на Терминал 2 не намаляват. Логично.", "date": "2019.09.16", "title": "Логично"}
{"url": "https://duma.bg/aneliya-klisarova-e-kandidatat-na-bsp-vav-varna-n199714", "text": "След продължителен дебат НС на БСП реши проф. Анелия Клисарова да бъде кандидатът за кмет на Варна от левицата. Настоящата народна представителка и бивш образователен министър ще е и водачка на лисата за общински съветници, след като пленумът утвърди нов модел на кандидатската листа - различен от имената, утвърдени от градската конференция там. След заседанието зам.-председателят на БСП Кирил Добрев уточни, че градският председател Борислав Гуцанов е със свалено политическо доверие и членовете на НС са сметнали, че няма как той да води листата на БСП. \"Гуцанов е явление в БСП, което това ръководство се опита да прекрати. Смятам, че НС взе правилно решение\", добави той. Категорично бе отхвърлена възможността председателят на партия \"Възраждане\" Костадин Костадинов да бъде кандидат за кмет с подкрепата на социалистите.  Гуцанов напусна заседанието гневен. Според него е погазен уставът и правилата, като са отнети правомощията на варненската организация и листата е пренаредена от НС. Той обаче заяви, че няма да бламира изборите и ще работи за Клисарова и листата. Пленумът единодушно утвърди още 120 имена, които ще се явят на местния вот с подкрепата на БСП. Сред одобрените бе и Мая Манолова, която получи доверието на столичните социалисти. Във втората част кандидати за кметове след първите 161, които бяха утвърдени на 3 септември, 35 души са до 40 години. 18 от кандидатите са подкрепени от коалиция \"БСП за България\", 103 са издигнали от коалицията, като партийните членове са 68. Почти всички са с висше образование, обяви в началото на заседанието Добрев. Към момента БСП няма кандидати за кмет или общински съветници в Сърница и Борино. Само с листа за съветници БСП ще се яви на вота в Якоруда, Симитли, Бойница, Челопечене, Самуил, Доспат, Мирково Челопеч, Маджарово, Минерални бани, Хитрино и Стамболово.", "date": "2019.09.16", "title": "Анелия Клисарова е кандидатът на БСП във Варна"}
{"url": "https://duma.bg/i-bratovchedi-da-davat-saglasie-za-donorstvo-predlaga-levitsata-n199712", "text": "Ако приживе човек не е изразил несъгласие след смъртта си да бъде донор на органи тъкан или клетки, съгласие за това да имат право да дават и роднини по съребрена линия до втора степен, ако евентуалният донор няма съпруг/а, деца или брат/сестра. Това предвиждат част от предложенията за промени в Закона за трансплантация на органи, тъкани и клетки, внесени от БСП. Мотивите на левицата за тези предложения са, че страната ни продължава да е на последно място в ЕС по донорство и трансплантации. През 2017 г. са направени едва 0,7% трансплантации на 1 млн. души население, докато в Хърватия са 7,9% на 1 млн., а в Словакия - 11,4%. Докато през 2014 г. е присаден бъбрек на 56 души, то през 2018 г. са едва 25. Според сега действащата разпоредба при липса на несъгласие приживе задължително се съобщава да предстоящо вземане на органи, тъкани или клетки на съпруг или родител, дете, брат, сестра, като при писмен отказ се пристъпва към медицинска процедура. Ако бъдат приети предложените от БСП промени в закона, при изразено съгласие на лицето приживе, ще бъде изключена често тежката процедура по получаването на съгласие от роднини. Междувременно чакащите за присаждане на бял дроб и техни близки за пореден път обвиниха здравния министър Ананиев, че не може да се справи с проблема с трансплантациите у нас. Представителите на асоциация \"Пулмонална хипертония\" обявиха, че от 18 септември започват безсрочен протест под мотото \"Здравни емигранти\" пред МЗ. От пациентската организация са категорични, че в страната няма адекватни политики, база и специалисти за извършване на белодробни трансплантации, което принуждава болните да търсят лечение в чужбина или да се превърнат в здравни емигранти и ги лишава от правото им на живот. ДУМА припомня, че от началото на 2017 г. България няма споразумение с Евротрансплант, защото страната ни не отговаря на изискванията на организацията, като едно от тях е на 1 млн. население да има 10 донори (т.е. 70 донори годишно-б.а.).", "date": "2019.09.16", "title": "И братовчеди да дават съгласие за донорство, предлага левицата"}
{"url": "https://duma.bg/prezidentat-radev-pozdravi-sabora-na-rusofilite-n199711", "text": "\"Вековните връзки между българския и руския народ издържаха на много политически бури и предизвикателства на времето. Те имат своите дълбоки исторически, културни и духовни корени, които минават през писмеността, православието и мечтата за свобода. Ето защо днешният празник не е просто носталгична среща на хиляди българи, свързали своята професионална или лична съдба с Русия, националният събор е повод да намерим модерно измерение на тези силни исторически връзки и знак, че отношенията между нашите два народа имат солидно бъдеще\", написа президентът Румен Радев в поздравителен адрес до участниците в в 16-ия национален събор \"Приятели на Русия\", съобщи кореспондентът на TACC в България. Около 20 хиляди души посетиха събора на брега на язовир \"Копринка\" край Казанлък.  От името на комисията по външни работи на Съвета на федерацията в Русия Константин Косачов изпрати обръщение до българските русофили, в което подчерта, че основната задача на събитието е \"укрепване на културната и цивилизационна общност на двете страни, историческата памет за славните дати на съвместната ни история\".", "date": "2019.09.16", "title": "Президентът Радев поздрави събора на русофилите"}
{"url": "https://duma.bg/vezhdi-rashidov-stiga-s-taya-svoboda-na-slovoto-n199710", "text": "\"Айде стига с тая свобода, бе! Вие луди ли сте? Полудявате вече с тая свобода! Кое не му е свободно? Те ни плюят всички хора като каруцари. Всеки ден е било свободно словото. Какво по-свободно от това\". Така председателят на парламентарната комисия по култура и медии Вежди Рашидов коментира медийната свобода след скандала, избухнал в БНР преди дни. Гербаджията се възмути, че едни и същи ревали най-много за свободата. По думите му медийната свобода се е превърнала в свободия, която минава границите на свободата. Припомняме, че БНР отстрани от ефир и отне съдебния ресор на Силвия Великова. След острата реакция и протеста на гилдията и Великова бе възстановена като водеща, а и.д. директорът на програма \"Хоризонт\" Николай Кръстев подаде оставка. Оказа се, че Бойко Борисов е решил проблема. \"Като чух за тази глупост, й се обадих да потвърди. Не го познавам директора на БНР, не съм го и виждал. Помолих да му предадат, защото изпълнителната власт дава парите, но не се меси, но съм и председател на партия, чиято ПГ е гласувала за неговия избор, и ако не оправи това безобразие, ще отида в парламента и ще накарам парламентарната група да му иска оставката\", изцепи се премиерът. Заради масов бойкот от колеги на 13 септември за първи път в историята на БНР радиосигналът на \"Хоризонт\" бе спрян в цялата страна. Официалната причина бе \"профилактика на предавателите\". Тъй като честотите на медията са част от националната система за уведомления при бедствия, главният прокурор Сотир Цацаров назначи проверка от ДАНС, КРС и СЕМ. Днес СЕМ ще изслуша ръководството на БНР по казуса.", "date": "2019.09.16", "title": "Вежди Рашидов: Стига с тая свобода на словото"}
{"url": "https://duma.bg/balgariya-37-ma-po-ikonomicheska-svoboda-n199704", "text": "За една година България се е изкачила от 46-то на 37-мо място в индекса \"Икономическа свобода по света\" на института Фрейзър. Анализът се базира на данни от 2016 и 2017 г. От 2009 до 2015 г. е имало постоянно падане на страната ни в индекса, а от 2015 г. тенденцията се е обърнала. Преди нас се нареждат Испания и Швеция, а след нея - Израел и Белгия. Общият ръст в стойността на индекса е 0.12 - от 7.43 до 7.55. За сравнение, в първата година, в която страната участва (1985 г.), стойността му е била 5.27. В сферата на регулациите се наблюдава леко подобрение спрямо предходната година. По критерии започване на бизнес и лицензирането страната получава близки до максималните резултати, но ниски оценки за административните изисквания за правене на бизнес, както и поради наличието на корупция.  При свободата на международната търговия България постига добър резултат благодарение на членството си в ЕС, заради което категориите за мита и регулаторни пречки пред търговията са с висока оценка. Индексът \"Икономическа свобода по света\" комбинира множество индикатори, които изграждат пет подиндекса - размер на правителството, правна система и защита на правата на собственост, стабилни пари, свобода на международната търговия и регулации. Валутният борд остава гарант за стабилността на лева, като това е категорията, в която България традиционно постига най-добрите си резултати в подиндекса \"Стабилни пари\". Високи оценки страната ни получава за подобрение в правната система и право на собственост. Изменението на този подиндекс е причината за чувствителното подобрение на общото класиране на България, въпреки това той остава най-слабият аспект на икономическата свобода у нас.", "date": "2019.09.16", "title": "България 37-ма по икономическа свобода"}
{"url": "https://duma.bg/korneliya-ninova-gerb-gi-e-strah-ot-nas-n199713", "text": "В доклада си за актуалната политическа обстановка Корнелия Нинова изрази очакванията си, че от страх да не загубят властта, ГЕРБ ще опитат всичко, за да спрат БСП. \"Страхуват се от кондицията, в която се намираме и кандидатите, които издигаме. Заради прогнозите, социологически и анализаторски, че ГЕРБ ще загубят ключови места, а ние имаме шанс да ги спечелим, нашите опоненти са притеснени и ще си послужат с всички допустими и недопустими средства да ни спрат\", обобщи председателката на БСП. \"Моля ви да не се поддаваме на това, да се държим един за друг и да продължаваме напред по плана, който сме начертали\", призова тя членовете на НС. Опасения, че управляващите ще продължат да си служат с всякакви подходи, за да се задържат на власт, изрази и Янаки Стоилов. Той заподозря, че като активен участник в това може да бъдат привлечени прокуратурата и следствието. Стоилов предупреди, че с поредицата позиции и акции от последните месеци се моделират обществени настроения в определена насока, включително по отношение на учебните планове, Русия и 9 септември. Той призова БСП да не остава настрана от дебата и да обяснява действителните и по-дълбоки причини за случващото се, включително и за застрашаването на свободата на словото.", "date": "2019.09.16", "title": " Корнелия Нинова: ГЕРБ ги е страх от нас"}
{"url": "https://duma.bg/zhiteli-na-parvenets-gotvyat-blokada-na-okolovrastnoto-na-plovdiv-n199707", "text": "Жители на кв. \"Терасите\" в пловдивското село Първенец готвят блокада на околовръстния път на Пловдив. Те недоволстват, че администрацията на община Родопи не е свършила достатъчно работа, за да имат колектори, които да събират отпадните води. Проектът за канализацията е бил готов от 8 години, но досега нищо не е направено по него. От община Родопи обясняват, че не те са виновни за забавянето, а Министерството на околната среда и водите, което бави изграждането на съоръжението, за което са необходими 1,2 млн. лв.  Кметът на Родопи Пламен Спасов се оправда, че от 2013 г. настоява екоминистерството да отпусне финансиране. Това обаче се е случило едва миналата година. Той призна, че преди 6 месеца обществената поръчка е била спряна заради непълни документи. След 20 септември щял да бъде избран изпълнител на проекта. Ако няма обжалване на процедурата, работите ще започнат още през октомври. В случай на недоволен строител обаче строителството ще се забави най-малко 6 месеца.", "date": "2019.09.16", "title": " Жители на Първенец готвят блокада на околовръстното на Пловдив"}
{"url": "https://duma.bg/balgarite-sa-nay-nedovolni-ot-rabotata-si-n199705", "text": "В Евросъюза българските граждани са най-недоволни от работните си места, като само 27,6% от хората изпитват удовлетворение от труда си. По този показател пред нас е Румъния с 28,3%, твърди Евростат. Същевременно над половината от населението на Прибалтийските страни, Ирландия, Австрия, Италия и Словения е доволно от работните си места. Хората в ЕС получават средно по 22,8 евро за един час работа, посочват от Евростат. Най-високи са възнагражденията в Брюксел - 44,2 евро на час, а най-ниски - в българския Северен централен район - 3,7 евро на час, което е 12 пъти по-малко. Освен белгийската столица, има още шест региона в ЕС, в които дават над 40 евро за час работа. Сред тях са Люксембург (43,9 евро); регионът на датската столица Копенхаген (42,2 евро); както и още два белгийски региона край Брюксел (по 41,7 евро). Любопитно е, че в Норвегия и Швейцария заплатите за час работа са по-високи от всички региони на ЕС - съответно 44,9 евро и 50,5 евро. Средно за страните от ЕС за един час работа хората създават по 35,2 евро добавена стойност, сочат данните на Евростат. В Люксембург създават по 76,3 евро, а в българския Южен централен регион - само 5,4 евро. Пет от шестте региона в ЕС с най-ниска производителност на труда са в България, а шестият е в Румъния. Разполагаемият годишен доход на човек в ЕС е средно 15 600 евро. Най-висок е доходът на човек във вътрешен Лондон-Запад - 55 200 евро, а най-нисък - 2900 евро, е доходът на жителите на Северозападния регион в България. Според Евростат заплатите в Румъния нарастват по-бързо от нашите. Разходите за един час труд в България през второто тримесечие на годината са се увеличили с 11% на годишна база, обявиха от европейската статистическа служба Евростат. В същото време разходите за труд в Румъния са нараснали с 12,4%. Подобна беше ситуацията и през първото тримесечие на годината, когато трудът в България поскъпна с 12,9% на годишна база, а в Румъния - с 16,3%. Същевременно в края на миналата година средната заплата у нас и в северната ни съседка беше почти една и съща - около 616 евро. Оказва се, че Румъния ни е настигнала по заплати и вече ни надминава.", "date": "2019.09.16", "title": "Българите са най-недоволни от работата си "}
{"url": "https://duma.bg/obmislyat-energien-danak-za-aviokompaniite-n199703", "text": "Европейският съюз обмисля въвеждането на данък върху авиокомпаниите в ЕС като част от плановете за намаляване на въглеродните емисии и за борба с климатичните промени, заяви френският министър на финансите Бруно Льо Мер. Това стана след неформалната среща на финансовите министри от ЕС в Хелзинки и представители на ЕЦБ през уикенда. Бруно Льо Мер също така посочи, че на срещата на Еврогрупата (финансовите министри от еврозоната) е обсъдила планове за разработване на \"публична виртуална валута\" и за намаляване на таксите, налагани от банките при международни разплащания. Част от мерките, които Финландия се очаква да предложи като председателстваща ЕС, включват покачване на минималните данъчни ставки за енергийните продукти, които понастоящем се различават в отделните страни членки на съюза и не стимулират използването на ефективни източници на енергия. \"Минималните такси за електричеството и горивата за отопление например са твърде ниски и не осигуряват адекватни ценови сигнали за енергийните потребители\", се посочва в неофициален документ на срещата. А според плана на Финландия именно увеличаването на данъците може да доведе до по-ефективна борба срещу климатичните изменения. Друга мярка, която се очаква да бъде предложена от Финландия в събота, ще е налагането на енергийни данъци на авиационния и морския транспорт в Европейския съюз, които понастоящем са освободени от такива налози. В документа се посочва, че текущата политика, която се води в съюза, не \"следва линията на понижаване на въглеродните емисии, която е преследвана от транспортните политики в ЕС.\" За да се постигне промяна в данъчната политика, обаче е необходимо решението да бъде единодушно одобрено от страните членки на ЕС, затова бъдещият президент на Европейската комисия Урсула фон дер Лайен вече предложи такива решения да бъдат взимани чрез мнозинство. Планът за данъчна реформа, приготвен от Финландия, не е първият опит за промяна на облагането на горивата в ЕС. Преди четири години подобно предложение беше отхвърлено от източноевропейските страни, които разчитат на относително по-евтините, но отделящи повече въглеродни емисии, източници на горива, включително въглищата. Същевременно предложението за облагане на въздушния и морския транспорт среща съпротива от много страни в съюза, тъй като ще окаже негативен ефект върху сектора, защото ще го направи относително по-неконкурентоспособен на глобално равнище.", "date": "2019.09.16", "title": " Обмислят енергиен данък за авиокомпаниите"}
{"url": "https://duma.bg/uchredyavat-nagrada-na-imeto-na-vaptsarov-n199708", "text": "Международният съюз на писателите \"Св. св. Кирил и Методий\" и Литературният клуб \"Писатели за добро\" подкрепят предложението на капитан I ранг о.р. проф. д.пс.н. Илия Петров Пеев за учредяване на \"Президентска\" награда \"Вапцаровска международна премия \"Морето и машините\" за стимулиране развитието на науките за морето, образованието и възпитанието на морски кадри, постижения в областта на безопасността на корабоплаването. Съюзът има намерения да учреди специална награда в памет на Никола Вапцаров във връзка със 110-годишнина от рождението на поета. Тя ще бъде връчена по време на конкурса \"Славянско слово 2019\" в раздела \"Художествен превод от и на български език\". Членовете на съюза предлагат първите лауреати на наградата Вапцаровска международна премия \"Морето и машините\" да бъдат удостоени на 7 декември 2019 г. във връзка със 110-годишнина от рождението на поета Никола Вапцаров-Моряка.", "date": "2019.09.16", "title": " Учредяват награда на името на Вапцаров"}
{"url": "https://duma.bg/kola-na-nso-s-tsveta-karayancheva-katastrofira-kray-hitrino-n199709", "text": "Кортежът на шефката на НС Цвета Краянчева катастрофира на главен път Шумен-Силистра край село Хитрино на 150 м след разклона за село Върбак. Колата на НСО се е забила в друг автомобил, докато изпреварвала ТИР. Сблъсъкът е станал след 10,30 часа на позволено за изпреварване място. 31-годишна водачка на \"Ауди А4\" е направила опит да стори път на колите на НСО, придружаващи Караянчева. На ляв завой шофьорката на немското возило, в което са пътували още мъж и дете, изгубила контрол над колата и се ударила в насрещно движещия се \"Мерцедес\" на НСО. Водачът му видял какво се случва и успял с маневра да завърти колата така, че ударът да е встрани, а не челно. На шофьорите са направени проби за алкохол, които са отрицателни. При удара са пострадали трима души, между които и Караянчева. Тя е със счупена раменна става и пукнати два прешлена. Тримата са били откарани в болницата в Шумен, а след това Караянчева с вертолет е преместена в столично здравно заведение. По-късно парламентарната шефка написа във фейсбук: \"Здравейте, приятели. Пиша тук, тъй като нямам възможност да отговоря на всички обаждания - да, претърпях пътен инцидент. Добре съм и ви благодаря за загрижеността. Имам счупена раменна става. Изказвам своите благодарности на екипа в болницата в Шумен\". Припомняме, че това не е първият транспортен инцидент с кола на НСО. Преди няколко години кола на НСО с липсващи болтове на една от гумите возеше шефа на Върховния касационен съд Лозан Панов. По-рано се оказа, че автомобил на службата без задължителната застраховка \"Гражданска отговорност\" придвижва тогавашния премиер Пламен Орешарски. В София кола на НСО блъсна пешеходец, а на магистрала се стигна до удар между автомобил на службата и на кола, в която се возеше бременна. През 2011 г. отново имаше инцидент с кортежа на президента Георги Първанов, както и с този на премиерите Борисов и Станишев. Те обаче не бяха в колите, които се удариха. Година по-рано кола на службата блъсна катаджия. 0201 Мястото на катастрофата снимка shumenonline.bg", "date": "2019.09.16", "title": "Кола на НСО с Цвета Караянчева катастрофира край Хитрино"}
{"url": "https://duma.bg/atina-zhelae-restart-s-ankara-n199695", "text": "Гърция желае да \"рестартира\" взаимоотношенията си с Турция, заяви външният министър Никос Дендиас пред гръцки медии.  По думите му възстановяването на гръцката външна политика се простира \"далеч отвъд засилването на връзките и сътрудничеството със страните от Балканите\". Дендиас заяви, че Гърция иска да възстанови преговорите с Анкара. \"Обаче искаме да сме ясни, че нашата отправна точка винаги е било международното право, което не толерира заплахи за война или едностранни искания. Няма да намаляваме нашите суверенни права. Предпоставка за подобряването на сегашния климат е възпирането на Турция от намесата й в суверенните права на Република Кипър\", добави още министърът.", "date": "2019.09.16", "title": "Атина желае рестарт с Анкара"}
{"url": "https://duma.bg/rusiya-predupredi-izrael-za-siriya-n199696", "text": "Москва е предотвратила три израелски бомбардировки върху сирийски бази и е заплашила, че самолетите ще бъдат сваляни или от руски изтребители, или от ракетите С-400. Това разкри в. \"Джерусалем пост\" след срещата по-рано тази седмица между Путин и премиера Бенямин Нетаняху в Сочи. Заплахите са били отправяни два пъти, първия път през август, когато Москва е попречила да се осъществи бомбардировка в Касюн, където Кремъл е разположил част на ПВО. Друг въздушен удар е бил планиран върху други сирийски бази в страната, което е накарало израелският премиер Нетаняху да потърси среща с руския президент, за да го убеди да игнорира израелските атаки в Сирия. Според руски източници Путин е решен да защити сирийския режим, включително от Израел. Той е осъдил действията на Тел Авив в Ливан, подчертал е, че \"не приема агресията срещу ливанския суверенитет\" и е предупредил Нетаняху да прекрати незабавно въздушните си удари в Ливан и Сирия. Вестникът коментира, че въпреки срещата в Сочи, противоречията между Израел и Русия в Сирия се задълбочават.  Междувременно Нетаняху е трябвало да чака три часа Путин, който е бил на посещение в Дагестан. Според израелския политик и бивш министър Авигдор Либерман \"това вероятно не е случайно. \"В Русия нищо не е случайно. Всичко там се планира до най-малкия детайл\", каза той.", "date": "2019.09.16", "title": " Русия предупреди  Израел за Сирия"}
{"url": "https://duma.bg/kiev-podgotvya-sporni-predlozheniya-za-donbas-n199697", "text": "Украйна подготвя предложения за улесняване на живота на хората от територията в Донбас, която не е контролирана от Киев. Това е заявил външният министър Вадим Пристайко на форум в Ялта. По думите му президентът Владимир Зеленски иска да стигне до окончателно решение на ситуацията в Донбас. Мерките ще бъдат свързани с поправяне на моста при Луганск, изтеглянето на украинските войски от областта и ще се различават от предложенията на предишната власт. По-рано Зеленски обяви, че се подготвя изтегляне на военните сили на Киев в Донбас на два етапа, след което ще настъпи пълно прекратяване на огъня. В същото време Вадим Пристайко заяви, че Украйна няма да променя конституцията си, за да се предостави специален статут на Донбас, както предвиждат Минските споразумения. Киев смята, че този въпрос е регламентиран от реформата за децентрализацията на страната. Киев не планира и пълна амнистия, също предвиждана в споразуменията. В Донецк окачествиха този подход като саботаж на договореностите.   ", "date": "2019.09.16", "title": "Киев подготвя спорни   предложения за Донбас"}
{"url": "https://duma.bg/snoudan-nay-svobodno-govorya-v-rusiya-n199694", "text": "Укриващият се от САЩ бивш служител на Агенцията за национална сигурност (АНС) Едуард Сноудън заяви, че Русия е единствената страна, където той може да говори свободно. \"Най-печалното в тази история е, че единственото място, където един американски информатор има възможността да говори свободно, не е Европа, това е Русия\", каза той в интервю за радио France Inter. Сноудън напомни също, че още през 2013 г. е искал убежище от бившия френски президент Франсоа Оланд. \"Бих искал президентът Еманюел Макрон да ми предостави такова право\", добави той. Американецът уточни, че \"такава молба е адресирана не само до Франция\". \"Това е въпрос, който засяга целия западен свят\", заяви той.   \"Заради проблемната политика на руската държава често се изпуска фактът, че това е една от най-красивите страни в света. Хората тук са дружелюбни\", добави Сноудън.  Той разкри пред в. \"Гардиън\", че тайно се оженил в Русия преди две години за възлюбената си приятелка Линдзи Милс. В мемоарите си \"Лично дело\" Сноудън призна, че при излизане навън леко променя външността си.  \"Където и да отивам, винаги се старая леко да променя външния си вид. Мога да махна брадата или да си сложа други очила. Никога не съм обичал студа, докато не разбрах, че шапката и шалът ми дават най-удобната анонимност. Променям ритъма и скоростта на походката си, а въпреки мъдрия съвет на майка ми, гледам в противоположната посока, когато пресичам улица\", го цитира РИА Новости.  Вземе ли такси, той никога не казва адреса си, а предпочита да стигне до автобусна спира, която е най-близо до дома му, или до някоя съседна сграда.  Той признава също, че няма особени успехи в усвояването на руския език: \"Руският на Линдзи е по-добър от моя\".  По думите му, преди Линдзи да дойде при него, той е избягвал да излиза от жилището си, но тя настоявала те да да разгледат руската столица. Оттогава двойката е била в Болшой театър, посетила е и много музеи.  \"Там (в театъра) имаше толкова много хора, в залата беше тясно. Линдзи почувства дискомфорта ми. Когато светлините угаснаха и завесата бе вдигната, тя се наведе към мен, сръга ме с лакът под ребрата и прошепна: \"Никой от тези хора не е дошъл тук заради теб. Те са дошли заради това (представлението)\", спомня си Сноудън. ", "date": "2019.09.16", "title": " Сноудън: Най-свободно  говоря в Русия"}
{"url": "https://duma.bg/glavanatsi-n199692", "text": "За три мандата време Бойко успя: - Да превърне България в най-бедната страна в Европейския съюз; - Да срине здравеопазването; - Да стори същото с образованието; - Да ни нареди сред най-диктаторските режими по свобода на медиите; - Да ни изведе на първо място в ЕС по детска смъртност... Списъкът може да продължи с много негативни \"най\". Всичко това обаче се оказа недостатъчно да пробуди елементарния инстинкт за самосъхранение и оцеляване и да прати премиера ако не в затвора, поне обратно у дома в Банкя. Парадоксално ще е, ако това сторят най-ревностните блюдолизци и слагачи, които кроят единствено как да му се харесат, как да сторят нещо, заради което той да ги забележи и евентуално потупа по рамото. Никой от изброените провали не предизвика такова раздвижване на духовете, такова недоволство, възмущение и протести, както трите събития от последните дни. Първо, арестът в окови на колегата Юрий Борисов, претарашването на дома му поради подозрения в шпионаж и смехотворното му освобождаване няколко часа по-късно, вече в качеството му на свидетел. Второ, последвалият арест и нелепите обвинения в шпионаж на председателя на движението \"Русофили\" Николай Малинов. И нелепата депеша от американското посолство, преди някой да е разбрал каквото и да било за случая, че там били запознати с разследването...  Трето - два дни по-късно бе свалена от ефир водеща на предаване в БНР, която май прекалявала с критиките към единствения кандидат за главен прокурор Гешев. В добавка - безпрецедентно в цялата му история \"онемяване\" на радиото в продължение на часове. Последвалото събуждане на журналистическата колегия с протест пред сградата на националното радио доведе до оставка на новия директор на медията и възстановяване на журналистката на поста й. И смешни обяснения за внезапна профилактика като причина за прекъсването на емисиите. Премиерът се разграничи от трите операции и е възможно този път да казва истината. Защото негативите от потискането на свободата на словото и закономерните негативни отзиви от Москва заради \"шпионската афера\" и злополучната декларация на МВнР срещу руската изложба за победата над нацизма в последна сметка ще обере той. На Бойко хитрина не му липсва и без съмнение е схванал това.  Тогава \"кой\", както гласи популярният въпрос. Отговорът може не без основание да се потърси в неудържимия нагон на добрали се до кокала от различен калибър \"дайте да се харесаме на началството\". И понеже не са кой знае колко интелигентни и не могат да блеснат с успехи и постижения, решават да се харесат на \"началника\" със слагачество. И творят гаф след гаф. Този път контрата ще остане у кумира. Колкото и да е искрен в твърденията, че за скандалите е научил като редовия българин - от медиите. Но нищо чудно той пак да се измъкне сух, а контрата да остане у престаралите се \"главанаци\". И у всички нас впрочем.", "date": "2019.09.16", "title": "\"Главанаци\" "}
{"url": "https://duma.bg/natsionalizirat-dunarit-n199701", "text": "Държавата иска да купи оръжейния завод \"Дунарит\" в Русе. Това обявиха независимо един от друг премиерът Бойко Борисов в Русе и икономическият министър Емил Караниколов в София. За собствеността на завода от години се водят съдебни битки. Те избухнаха след фалита на Корпоративна търговска банка (КТБ). Борбата е между оръжейния търговец Емилиян Гебрев и офшорната компания \"Виафот\". Срещу Гебрев, сина му и изпълнителния директор на \"Дунарит\" дори имаше опит за убийство чрез отравяне. Оръжейният търговец съобщи, че съдът се е произнесъл окончателно, че той е краен собственик на \"Дунарит\". \"Определена група хора и определени хора пречат на вписването в Търговския регистър на увеличението на капитала на дружеството\", каза Гебрев. Пред бТВ Емил Караниколов каза, че \"Дунарит\" все още се води собственост на офшорната компания.\"Ще се радвам да се обяви финално кой е собственик на \"Дунарит\", но преди това трябва да се решат още куп дела по тази партида\", заяви Караниколов. Той посочи, че делата са над 50. Ден по-рано обаче Гебрев обърна внимание на факта, че делата се водят от несъществуваща вече в правния мир фирма. \"Виафот инвестмънт България\" е дъщерно дружество на едноименната офшорка Viafot Limited, за която през юни се разбра, че е ликвидирана и сега българското дружество няма собственик и самото то вече е в процедура по ликвидация. В началото на тази година пък \"Биволъ\" публикува документи от Panama Papers, според които краен собственик на офшорката е близкият до Пеевски адвокат Александър Ангелов. \"Има една фирма \"Виафот\". В последно време започвам да си вадя изводите, че тази фирма май че е държавна. Защо всички държавни структури силови и спомагателни се втурват да й помагат? Значи за мен тя е държавна. Тя е офшорна фирма, но след като така се подпомага от държавата, значи нещо не е наред\", заяви Гебрев през януари тази година. Военните заводи \"Дунарит\" и \"Авионамс\" бяха собственост на офшорки, които ги купиха с кредити от фалиралата през 2014 г. КТБ. Две години по-късно държавата купи \"Авионамс\" за близо 29 млн. лв. Средствата бяха осигурени чрез кредит от държавната Българска банка за развитие. В дружеството се правят ремонти на руски вертолети от типа МИ 8, МИ 17 и техните модификации. От години държавата се опитва да овладее и \"Дунарит\". Последната схема за това беше изкупуване на дълг на частното дружество и фирми, свързани с него, към КТБ от \"Държавната консолидационна компания\". От \"Дунарит\" обаче платиха задълженията си, за да избегнат одържавяването.", "date": "2019.09.16", "title": "Национализират \"Дунарит\""}
{"url": "https://duma.bg/manolova-iska-reviziya-za-otpadatsite-v-sofiya-n199706", "text": "Пълна ревизия на цялата система за управление на отпадъците в София ще направи Мая Манолова, когато бъде избрана за кмет на столицата. Ще организирам и референдум, на който хората да кажат нужна ли е инсталация за горенето на боклук, каква да бъде технологията и по какъв начин да бъде осигурено финансирането, допълни тя.  Според кандидат-кметът в момента парите за преработка на боклука в столицата се харчат непрозрачно и неефективно. Тя даде за пример обществената поръчка за 500 млн. лв., обявена в навечерието на изборите, при положение че договорите със сегашните фирми, които чистят, изтичат след година. Нищо не налага подобно бързане. Софийският боклук мирише, но от тези поръчки вони, коментира Манолова. От мен вече се очакват решения, затова със сигурност ще обещая на кмета Фандъкова, че ще бъде направена пълна ревизия на цялата система за управление на отпадъците в София. Ако бъда кмет, ще има референдум и гражданите ще кажат да има ли инсталация за горенето на боклук, каква да бъде технологията и по какъв начин да бъде осигурено финансирането. Темата е изключително важна за столичани и решението трябва да го вземат те. Защото решението, което в момента предлага екипът на Фандъкова, е това, при което се заравят едни пари. А София, въпреки че годишно се харчат над 200 млн. лв. за чистота, чиста ли е, прашна ли е, подредена ли е? Това заяви кандидатът за кмет на столицата Мая Манолова на входа на депото за неопасни отпадъци в Долни Богров, където по думите й дневно се заравят по 300 тона от т.нар. РДФ. Според нея управлението на отпадъците в София е един красноречив пример колко непрозрачно и неефективно се харчат парите на гражданите на София.  В сметището в Долни Богров се заравя преработен боклук, който е висококачествено гориво. В нормалния свят от него се произвежда енергия, а в София се заравя в земята. Ние заравяме пари. Това са парите, с които трябваше да поевтинее парното на столичани според обещанията на кмета Фандъковa. И както за повечето от нещата в София, и тук плащаме два пъти - ремонт на ремонта, рекултивация на рекултивацията, преработване на преработеното. Веднъж плащаме за преработка на боклука и производство на това гориво - 27 млн. лв. годишно. За това сметище, за заравянето на това гориво, плащаме 3 млн. всяка година. Плюс още близо 6 млн. за горене на останалите количества високотехнологично гориво в циментовите заводи в Северна България\", каза Манолова. Тя изчисли, че общо сметката е в размер на 36 млн. лв. и че всеки ден на столичани това струва по 100 хил. лв. за преработката на този боклук.  \"През следващата година тази сметка ще набъбне с 15 млн. лв. годишно - ще стане малко над 50 млн. лв. Толкова ще плащат столичани за преработка на същия този боклук. Това става ясно от обществената поръчка, която кметът Фандъкова е обявила на 19 август т.г., която ще бъде отворена на 20 септември 2019 г.\",\"Ако боклукът на София мирише, то тези поръчки вонят - направени в последния момент и свързани със сметосъбирането и боклука на София\", категорична бе Манолова.  Поръчката за сметосъбирането на стойност 500 млн. лв. бе обявена от кмета Фандъкова в навечерието на изборите при положение, че договорите на сегашните фирми изтичат след 1 година. \"Така и не чух смислен отговор защо е това бързане, но можем да си направим предположенията, предвид факта, че през следващите 5 години ще почистват същите фирми като сега. Същите фирми от приятелския кръг, както се вижда от отворените вече оферти - има позиции, за които има само по един участник\", подчерта кандидат-кметът.  В България само 3,31% от боклука се изгаря, а в ЕС - близо 1/3, обясни екоминистърът Нено Димов в парламента. Единствено 4 държави имали по-малък процент от България - Кипър, Малта, Гърция и Хърватия, а Латвия е със съотносим с нашия. В най-новото законодателство на ЕС са заложени амбициозни цели за 65% рециклиране на битовите отпадъци и ограничаване на тяхното депониране до 10%. Затова най-малко 25% от битовите отпадъци следва да бъдат изгаряни, подчерта Димов.", "date": "2019.09.16", "title": "Манолова иска ревизия за отпадъците в София"}
{"url": "https://duma.bg/kratki-novini-n199693", "text": "Транспортният кораб \"Юма\" на американските ВМС влезе в акваторията на Черно море, съобщи ресурсът \"Босфъръс обзървър\", който среди преминаването на плавателните съдове през Босфора. Тази година корабът влиза в Черно море за трети път. Руският Черноморски флот го наблюдава. \"Юма\" е високоскоростен транспортен кораб, предназначен за прехвърляне на войски, товари и военна техника, включително на танкове, за снабдяване на подразделенията, а също за хуманитарни и спасителни операции.  Гръцката полиция е задържала на о-в Крит камион, в който са открити 4 автомата \"Калашников\" и над 122 000 патрони, оръжието е внесено от Албания. По данни на медиите 16 души са обвинени в съучастие в оръжейната контрабанда. Обвинения са повдигнати срещу 11 гърци и петима чужденци. От ноември 2018 г. контрабандистите четири пъти са внесли оръжия и боеприпаси от Албания.  Норберт Хофер бе избран за лидер на крайнодясната Австрийска партия на свободата (АПС) на партиен конгрес в град Грац. 48-годишният Хофер бе министър на транспорта в правителството на Себастиан Курц. Той заяви, че АПС  ще продължи борбата срещу \"политическия ислям\" и ще отстоява нови каузи като опазването на околната среда. Хофер оглави временно партията през май след оставката на бившия партиен лидер и вицеканцлер Хайнц-Кристиан Щрахе, замесен в корупционен скандал. Скандалът доведе до оставката на правителството на Себастиан Курц. Най-малко шестима души загинаха от наводненията, причинени от проливни валежи в Югоизточна Испания. Дъждовете валят от сряда вечерта. Последната жертва е на мъж, карал мотоциклет в наводнен район. Сред загиналите е и мъж, загинал от придошлата вода в подлез в Алмерия, както и шофьор, навлязъл с автомобила си в наводнен тунел. В най-засегнатите провинции Малага, Гранада, Алмерия, Мурсия, Аликанте и Валенсия са евакуирани 3500 души.  Един човек загина при пожар в старчески дом в Западна Германия, а други 21 души са ранени, някои от които са в тежко състояние. Инцидентът станал в Идар-Оберщайн. Пламъците вече били обхванали няколко стаи на горния етаж на сградата, когато пожарникарите пристигнали. ", "date": "2019.09.16", "title": "Кратки новини"}
{"url": "https://duma.bg/puskat-yubileyna-moneta-za-ban-n199702", "text": "От 16 септември 2019 г. Българската народна банка пуска в обръщение сребърна възпоменателна монета \"150 години Българска академия на науките\", се казва в съобщение на сайта на БНБ. Цената на монетата ще бъде 78 (седемдесет и осем) лева. Монетата ще се продава в Българската народна банка, както и в офиси и клонове на Банка ДСК ЕАД, Първа инвестиционна банка АД, Райфайзенбанк (България) EАД и Тексим Банк АД. В периода от 16 септември до 18 септември 2019 г. включително всеки клиент (физическо или юридическо лице) ще може да закупи от БНБ до 2 броя монети, след което възпоменателната монета \"150 години Българска академия на науките\" ще се продава без ограничения.", "date": "2019.09.16", "title": "Пускат юбилейна монета за БАН"}
{"url": "https://duma.bg/yemenski-buntovnitsi-atakuvaha-sauditski-rafinerii-s-dronove-n199699", "text": "Йеменското движение хути призна, че е извършило нападения с 10 безпилотника срещу две саудитски рафинерии, където са възникнали пожари. Рафинериите са на държавната компания \"Арамко\" и са в източната част на кралството. Говорител на движението заяви по телевизия \"Ал Масирах\", че това е най-голямата операция на движението на територията на Саудитска Арабия и подобни атаки ще продължат занапред, докато сунитското кралство не спре войната срещу разбунтувалото се движение в Йемен. Самата телевизия е собственост на хути и е базирана в Бейрут. Хути изповядват шиизма и по тази причина са подкрепяни от шиитския и богат на петрол Иран, с когото сунитска и също петролна Саудитска Арабия съперничи за регионално лидерство.   Заради атаката производството на петрол в Саудитска Арабия е намаляло с 5 млн. барела дневно, което е почти половината от нефтената продукция на кралството. Пожарите вече са под контрол, при ударите няма жертви, твърдят саудитските медии.  Президентът на САЩ Доналд Тръмп и саудитският престолонаследник Мохамед бин Салман проведоха телефонен разговор след дръзкото нападение на хути. Тръмп потвърди солидарността на САЩ с Рияд и подчерта отрицателното въздействие на атаките срещу САЩ и световната икономика. Мохамед бин Салман го е уверил, че \"Кралството може да се противопостави и да се справи с тази терористична агресия\". На свой ред американският държавен секретар Майк Помпео обвини Иран за неделните атаки с дронове. По думите му Иран е започнал \"безпрецедентна атака срещу енергийните доставки в света\". Помпео призова международната общност \"публично и недвусмислено да осъди атаките на Иран\", информира Спутник. \"Техеран застава зад близо 100 атаки срещу Саудитска Арабия, докато Рухани и Зариф се преструват, че участват в дипломацията. На фона на всички призиви за деескалация Иран започна безпрецедентна атака срещу енергийните доставки в света. Няма доказателства, че атаките идват от Йемен\", заяви Помпео. Сенаторът републиканец Линзди Греъм, който има славата на \"ястреб\", заяви, че е време Белият дом да обсъди възможността за атаки срещу иранските нефтени съоръжения, ако Техеран \"продължи с провокациите си\", предава РИА Новости. \"Време е САЩ да (обсъдят) атака срещу рафинериите в Иран, ако те продължат с провокациите си или продължат да обогатяват уран. Техеран няма да спре с лошото си поведение, докато последствията не станат по-реални.\", написа Греъм в туитър. Според него едно нападение срещу иранската нефтена индустрия ще е \"мощен удар върху режима\". Пратеникът на ООН Близкия изток Мартин Грифитс определи атаките като \"изключително тревожни\" и призова всички страни в конфликта в Йемен да бъдат сдържани.  На свой ред Техеран отхвърли обвиненията на САЩ, че стои зад атаките срещу петролните рафинерии в Саудитска Арабия и ги нарече \"безсмислени\". В свое изявление говорителят на външно министерство Абас Мусави намекна, че тези обвинения са отправени, за да бъдат оправдани \"бъдещи действия\" и ответни удари срещу Иран. А висш ирански командир от революционната гвардия заяви, че базите на САЩ и техните самолетоносачи в региона са в обсега на техеранските ракети. \"Всички американски бази и техните самолетоносачи на разстояние до 2000 км около Иран са в обсега на нашите ракети\", заяви ръководителят на ВВС на Иранската революционна гвардия Амирали Хаджизаде.", "date": "2019.09.16", "title": " Йеменски бунтовници атакуваха  саудитски рафинерии с дронове"}
{"url": "https://duma.bg/v-sasht-narochiha-korbin-za-chovek-na-rusiya-i-iran-n199698", "text": "Ако лидерът на британските лейбъристи Джеръми Корбин стане премиер, възможно е той да предава поверителна информация на руските и иранските власти. Това констатира доклад, съставен от бивши съветници на Доналд Тръмп, предаде \"Дейли телеграф\". Президентът Тръмп е призован да не предоставя на Лондон поверителна информация, както и да се застъпи за намаляване на ролята на Лондон в НАТО, ако Лейбъристката партия на Джеръми Корбин спечели евентуални предсрочни общи избори и той стане премиер. \"Голям е риск информацията, предавана на Корбин и неговите съюзници, особено за Иран и Русия, да бъде застрашена. Корбин може активно да застане на страната на Русия и да блокира или възпрепятства всякакви действия, които му се струват враждебни на интересите на Путин\", казва се в доклада. Представител на лейбъристите отвърна, че Корбин ще положи всички усилия за защита на британския народ. Неназован източник в Лейбъристката партия посочи, че авторите на информацията са представители на Републиканската партия на САЩ, които \"искат да спасят властта\" на Борис Джонсън, \"пуделът\" на американския президент Доналд Тръмп.", "date": "2019.09.16", "title": "В САЩ нарочиха Корбин  за човек на Русия и Иран"}
{"url": "https://duma.bg/dzhonsan-ne-bil-vyarval-v-brekzit-n199700", "text": "Борис Джонсън не вярваше в Брекзит по време на референдума и подкрепи кампания за напускане на ЕС, \"защото тя би подпомогнала политическата му кариера\", твърди Дейвид Камерън, цитиран от Би Би Си. В откъс от мемоарната книга на бившия британски премиер, публикуван от в. \"Сънди таймс\", той определя министър Майкъл Гоув, който отговаря за подготовката за Брекзит без сделка, като \"един надут Фаражист\". Двойката беше \"посланик на експертното очерняне и изкривяване на истината в епохата на популизма\", пише Камерън. По думите му Гоув не е бил верен нито на себе си, нито на Джонсън. За бившите си колеги Камерън пише: \"Едно качество надделяваше - предателство. Предателство към мен, и по-късно - предателство към Борис\". Най-новите разкрития идват след публикуването на друг откъс от мемоарите на Камерън, в който той обвинява двамата политици в \"ужасно държание\" по време на кампанията за референдума през 2016 г. Бившият премиер свика допитването, след като даде обещание за него в предизборната кампания на Консервативната партия. Той призоваваше за оставане в ЕС, но загуби вота с 52% на 48% в подкрепа на развода с Брюксел и подаде оставка като премиер малко след това. Междувременно сегашният британски премиер Борис Джонсън оприличи себе си с буйния персонаж от комиксите Невероятния Хълк в интервю, в което изрази също готовността си да изведе Обединеното кралство от ЕС на 31 октомври, предаде Ройтерс. В. \"Мейл он сънди\" цитира Джонсън да казва, че ще намери начин да заобиколи решението на парламента, задължило го да отложи Брекзита. По думите му щял да направи това, за да избегне икономическия шок от напускането без сделка. \"По-лудият Хълк побеждава, по-силният Хълк побеждава\", казва Джонсън пред неделното издание и добавя: \"Хълк винаги се измъква, няма значение колко здраво е вързан и това е случаят с тази страна. Ние ще излезем на 31 октомври\". Преди срещата си в понеделник с председателя на Европейската комисия Жан-Клод Юнкер премиерът изразява \"голяма увереност\" в успеха. \"Има много, много добър разговор за това как да се справим с проблемите на северноирландската граница. Постигнат бе огромен напредък\", казва Борис Джонсън пред \"Мейл он сънди\".", "date": "2019.09.16", "title": "Джонсън не бил  вярвал в Брекзит"}
{"url": "https://duma.bg/oshtetenite-n199691", "text": "Над глупавите и грозните (душевно) не е хубаво да се надсмиваме - какво да ги правиш, такива са се пръкнали пуйчетата! Нека се кривят и слюнявят, ние ще ги подминем! Ала когато ощетените от съдбата се сдобият с власт, не може да оставаме търпеливи към простъпките им - за тяхно и най-вече за наше добро.  В демокрацията резултатите от изборите се решават от циганите и специалистите по натъкмяване, а те си падат по кандидати със скромни умствени и морални заложби. Така се случва, щом вотът не е задължителен и за участие в него не се изисква определен ценз. Новоизлюпените светила на политиката все напират да се изявят пред широката публика - раззейват паст и започват да бълват змии и гущери. Съзерцаваш ги и се маеш: що за кюпче е туй, човек ли е или лунатик? И те хваща срам, че си гражданин на държава, заграбена от подобни образи. Това е обидно, много неприятно чувство.  Една индивидка реши да напомни за своето съществуване с изказване за Червената армия. Явно текстът е бил надраскан на коляно от някой чичко на Запад - такъв е стилът му, а и нашенката не е особено творческа натура. Тя притежава други дарби, необходими за нейната работа - умее да мълчи, а усмивката й е тъй свенлива на излизане от кабинета на поредния началник! А шефовете са много, заетостта е голяма - заради качеството на родните кадри, всеки чужбински чиновник може да дойде и да ни поуправлява. Тук му е мястото да уточня за обслужващия персонал (стига да умее да чете на български!), че мнозина европейци са помагали усърдно на нацистите в онези страшни години, воювали са заедно с немците, плячкосвали са и строили концлагери. Без кръвта, пролята от съветските хора, сега можеше да ни няма. Но забележката, че СССР идва не като освободител, е правилна, защото той на практика е спасителят на континента. Някои викат, че са ощетени от това (явно са от тия, от които Европа бе спасена). А после социалистическата система предизвика появата на средната класа в капиталистическите държави и хората видяха за кратко бял ден. Тогава ние бяхме на страната на доброто. Гореспоменатата женичка няма какво да обсъждаме. Мълвата твърди, че се е издигнала на високия пост благодарение на типа, известен сред народа с прякора Тенекиения - оня същия, дето на младини уж ограбил нашенските гурбетчии в немско. И нищо чудно - там горе се сбират едни негодници. А ние, докато търпим това, ще затъваме в калта под техните крака.  Време е да се приемат система за подбор на кадрите и закон за държавната измяна - за властимащите, които действат срещу интересите на републиката и обществото. Ние не сме нито русофоби, нито еврофили или американски подметки. Българи сме, православни, живеещи на своята земя. Може да уважаваме всички и да преуспяваме, без да предаваме независимостта на страната. Но ако ощетените във висините не се озаптят, ще станат нашите роботърговци - те вече се захванаха с историята и корените ни!", "date": "2019.09.16", "title": " Ощетените "}
{"url": "https://duma.bg/vecher-na-madrost-i-duhovnost-n199687", "text": "Много е хубаво, когато партиите се събират и освен за историята си и за избори, говорят и за култура, и филми! Така стана на 12 септември на срещата в Стара Загора с Анжел Вагенщайн, организирана от местната организация на БСП и от антифашисткия съюз в града. В залата на Регионалната библиотека \"Захарий Княжески\" думите на Джеки за антифашистката съпротива и антифашизма днес, за филмите му и трудната им съдба - за Виетнам и за духовната държава, заедно с хубавия хумор, бяха докосване на публиката до неговия неизчерпаем духовен свят. 97-годишният ветеран от Съпротивата срещу фашизма в България (същата Съпротива, която днес управляващите у нас не признават и заради която генерал де Гол лично му връчва орден \"За заслуги\") завладя хората със своята мъдрост и духовитост. Беше му връчено и отличието на Областния съвет на Българския антифашистки съюз в Стара Загора на името на Георги Бакалов за цялостно творчество на антифашистка тема - публицистика, книги, филми. След това всички имаха удоволствието да гледат неговия \"Триптих за България или духовната държава\". Сред гостите бяха един друг ветеран от Съпротивата в Стара Загора - Тотю Бакалов, който също като Джеки излиза от фашисткия затвор на 9.IХ.1944 г., и кандидатът на БСП за кмет на града на липите проф. Иван Върляков. За Тотю Бакалов Анжел Вагенщайн надписа екземпляр от книгата си \"Серенада за балканска гайда\" и подари за тв \"Стара Загора\" диск със своя филм от времето на \"Балкантурист\" - \"Криле над България\". По тв \"Стара Загора\" само преди дни, на 8 срещу 9 септември, беше излъчен филмът за Джеки \"Изкуството е оръжие\", американска продукция на Андреа Саймън. Във фоайето на Регионалната библиотека беше организирана изложба с множество снимки на Анжел Вагенщайн и кадри от негови филми - \"Тревога\", \"Септемврийци\", \"След края на света\", \"Звезди\", \"Борис I\"... Хубаво е, когато в партиите се говори за култура...", "date": "2019.09.16", "title": "Вечер на мъдрост и духовност"}
{"url": "https://duma.bg/eho-ot-balkanite-zvuchi-vav-fotoizlozhbata-na-martin-keynig-n199679", "text": "Националната галерия представя фотоизложбата \"Ехо от Балканите. ХХ век: Портрети и звуци от България\". Събитието е под патронажа на вицепрезидента на България Илияна Йотова. Откриването е на 18 септември от 18 ч. А представянето на авторския албум - на 19 септември 10 ч. Документалната фотоизложба на американския етнограф Мартин Кейниг включва 73 фотографии от 7 балкански държави, най-много от България. Съставител е Иво Хаджимишев. Кейниг открива и записва преди повече от 50 години как младата певица от Смолян Валя Балканска изпява \"Излел е Делю хайдутин\". Кейниг допринася българската народна песен да бъде избрана за златната плоча, която лети на борда на американския спътник \"Вояджър 2\". ", "date": "2019.09.16", "title": "\"Ехо от Балканите\" звучи във фотоизложбата на Мартин Кейниг"}
{"url": "https://duma.bg/mediyna-solidarnost-n199688", "text": "Протестираме. През последните няколко години това се превърна в такава тривиалност, че вече почти не предизвиква въпроси, че даже и солидарност. Протестираха учени, лекари, медицински сестри, полицаи, майки на деца с увреждания, пенсионери, учители и хора, \"забравени\" от държавата и останали без пътища, болници, вода, лекарства и близки... Всеки от тях би посочил различен повод, който го е изкарал на улицата, но истинската причина е една - калпаво държавно управление, превърнало се в частен интерес и лично коленопреклонение пред този или онзи. Забравих бройката на протестите, на които съм била ей така, в лично качество, защото ми пука. Резултат, уви, не виждам.  Напоследък някой реши да ни вкара в екшъна. И се започна с разни акции срещу шпионажа и по-точно - в полза на Русия. Скандално мащабният теч на данни от НАП още в първите минути бе пришит на Москва, после - на частна фирма. \"Разкритията\" бяха направени толкова елементарно, пошло и наивно, че не стават дори за евтин крими сериал, чийто край знаеш още в третата минута. За капак на това човек с дългогодишен журналистически опит и в момента с нулеви властови позиции изкара часове с белезници. Видимо гласен за обвиняем, а после \"понижен\" до свидетел, бившият главен редактор на ДУМА Юрий Борисов се оказа замесен в скандал за шпионаж в полза на Русия. Да се чуди човек откъде той може да разполага с класифицирана или тайна информация. А що журналистки и медийни шефове си гукат с премиера по телефона... Там, ако някой посмее да разрови, може пък и да е интересно. Ама няма, защото Б.Б. е властта, а Главата на разследването (тази и бъдещата) явно умее да (не)слуша \"страшни\" неща. Властта и разследващите усетиха, че са се издънили и насочиха прожекторите другаде. Дали Юрий Борисов нямаше още да е \"шпионин\", ако новината за ареста му не бе превзела медиите? Още неотшумял \"шпионският скандал\", и гръмна друг - новоназначен шеф на \"Хоризонт\" рязко се сети, че Силвия Великова е старши редактор, а не репортер или водещ. Неофициално се оказа, че причината е критичността й към Иван Гешев. Новината, че е свалена от ефир този път успя да събуди позаспалата журналистическа солидарност. В петък пред БНР се събраха стотици колеги, които питаха #Kой спря БНР. Истинско браво на журналистите от \"Хоризонт\", които застанаха зад повишено-понижената Великова. По ирония на съдбата сега Гешев ще трябва да разследва защо радиото е замлъкнало. Още от първия час гилдията бе убедена, че причината за творческата промяна не е \"трудовата характеристика\". Доказателството дойде, когато от БНР обявиха, че Великова е върната, но щял да се търси неин колега, който да осигурява плурализъм в ресора. За тези, които не си спомнят, подобен бе и казусът с Петър Волгин и \"Деконструкция\" - и на него му намериха контрапункт, а след известно време на \"плурализация\" предаването изчезна... И малко за солидарността - някои от същите, които тогава викаха \"Махнете го\", сега не искат натрапен плурализъм на Великова. Петъчният протест успя да събере на едно място представители на лявата и дясната журналистика, хора от СБЖ и \"свободни електрони\". Някои от присъстващите побързаха да обявят, че недоволството не е продиктувано от конкретния казус, а от цялостната примка, която е започнала да се затяга около медиите. Да, обаче протестът бе точно заради конкретното лице. По-ранни поводи за солидарност така и не успяха да изкарат колегите, ако ще и да бяха точно толкова справедливи. Видимо Великова има за приятели и тренирани протестъри. А е и познато лице. Уви, колегиалната солидарност често работи само в услуга на известните. И все пак защитата на Великова доказва, че консолидирането работи. Общността е по-силна от индивидуализма, който всячески се опитват да ни натрапят. Любопитно е какъв \"плурализъм\" точно ще й потърсят. Тя невинаги е права, но нима я чака съдбата на \"Деконструкция\"? В този смисъл протестът в нейна защита не е само до частния казус, а до общата опасност от външно кадруване в уж независимите медии. На фона на масовото венцехвалене на управляващите, съдебната власт и прокуратурата, Великова може да мине за различна и всяваща някакво разнообразие в позициите.  Всеки сам определя собствената си свобода, в това число и медиите. Великова показа своята - вдигна телефона на Онзи, който решава всички проблеми с едно обаждане. Информира го. И ръководството на БНР показа своята свобода - не каза защо я маха, но чинно я върна, щом Онзи се обади. Толкоз за четвъртата власт и революционните журналисти. Докато медиите оставят да бъдат \"оседлавани\" и впрягани в чуждите битки, винаги ще има желаещи да ги използват. Всички журналисти обаче са длъжни да се борят за свободата - не само своята, а и тази на другите, включително и на колеги, и на конкуренти. Защото колкото по-малко са островчетата на свободно мнение, толкова по-лесни за отстрел са оцеляващите на тях. Може да не харесваш някого, да не си съгласен с него, но неговите права и свободи са също толкова важни, колкото и твоите. Защото една птичка пролет не прави! А България има нужда от пролет и промяна!", "date": "2019.09.16", "title": " Медийна солидарност"}
{"url": "https://duma.bg/malko-uchenitsi-i-uchiteli-mnogo-promeni-za-parviya-zvanets-n199690", "text": "С криза за учители и намаляващи първокласници ще бъде посрещната и тази учебна година. 60 000 ще влязат за първи път в класната стая, а тенденция към спад има дори в София, където най-малките ученици ще са с 300 по-малко от миналата година. Малко преди старта на учебната година се оказа, че училищата все още търсят 1000 учители, като половината от тях са в столицата. За липсата на педагози, която ще се задълбочи през следващите 10 години, предупреди дори министърът на образованието Красимир Вълчев. Така въпреки милионите, наливани в системата чрез програми, проекти или директно финансиране, тя едва се държи. Усилията за  на отпаднали или никога не влизали в час ученици, също не достигат до съществени успехи, въпреки че и за тях отделеният бюджет никак не е малък. Именно търсенето на ученици от врата на врата и ангажирането на учители за тази несвойствена дейност е на път да предизвика остра публична реакция сред гилдията. От години обществото не е ставало свидетел на бурно учителско недоволство, но днес столичен учител призовава колегите си да занесат по бутилка вода пред МОН, за да покажат, че всеки опит за вземане на важни решения на тъмно или чрез саботиране на реални обсъждания, ще доведе до пиене на студена вода на МОН и всички институции. Дали учителите ще се вдигнат, за да предизвикат положителни промени в системата, предстои да се види. За МОН преобразованията обаче никак не са чужди. Те може и да не преобръщат целия учебен процес нагоре с краката, но успяват да държат в напрежение цялото учителско, родителско и ученическо съсловие всяка година. Какви ще са  Най-големи промени ще има за десетокласниците. Те ще учат по нови програми и ще завършат първи гимназиален етап, след който могат да приключат образованието си. Заради това за първи път те ще се явят на национално външно оценяване по български език и литература и по математика. Десетокласниците ще трябва да покажат знанията си по изучаваните автори от VIII до Х клас. Този випуск бе подложен на експеримента да му се сливат две учебни години в една, да се пропуска учебен материал и т.н.  С нови програми и съответно - учебници, в клас ще влязат и четвъртокласниците. По традиция те ще трябва да се явят също на национално външно оценяване. За тях обаче отпада изпитването по \"Човекът и природата\" и \"Човекът и обществото\". Децата ще бъдат препитвани само по български език и по математика. Освен това те за първи път ще завършат учебната година не в края на май, а на 15 юни. За първи път учениците от този клас ще започнат да получават оценки по шестобалната система. Досега за тях важаха качествените оценки. Нововъведенията продължават и при \"малките матури\" след VII клас. За изпита по български език и литература ще бъдат включени и произведения, изучавани по литература в VI клас. Подобни неспирни промени на парче обаче не водят в правилната посока на стабилизиране на системата, а създават повече хаос. Учителите са принудени да се съобразяват с поредните нови изисквания, родителите недоволстват все повече, а жертва стават децата.  Село, чието училище е закрито преди 9 години, откри тържествено учебната година вчера. В момента пустеещото доскоро школо в село Црънча, се възражда от местна гражданска организация. Каузата й е базата на бившето училище да се използва за образователни, културни и спортни дейности. Вчера бе открита учебната година на новоучредения местен клуб \"Спартак\". Същото село през ноември миналата година бе готово на протести заради намеренията на общинското ръководство в Пазарджик да обяви за продан базата на затвореното от 2012 г. училище \"Васил Левски\". След острата обществена реакция кметът Тодор Попов оттегли предложението си и заяви, че ще предостави имота на местните хора. Година по-късно там изцяло с доброволен труд и дарения е създаден салон, в който все повече младежи тренират различни спортове.  Дупница Мисля, че учителите ще са добри, но очаквам и да са строги, за да се справят с непослушните ученици. Ще си намеря нови приятели. Не съм виждала още класната си стая, но предполагам, че ще е голяма, с жълти стени и в нея ще има много малки чинове. Ще учим буквите, макар че аз вече мога да чета, също и цифрите. Но смятам и, че ще се забавляваме, и ще си прекараме добре.  Велико Търново Като тръгвам на училище, очаквам да ме учат, да мога да чета гладко, да знам повече математика - много съм добър в това... Мисля си дали ще мога да си играя с новите приятели в занималнята и дали ще можем да построяваме и сглобяваме нови неща, които нямам вкъщи. Трудно ще е да ставам рано... Трябва да знам повече за компютрите и за всичко, което е около мен.  София Очаквам да е хубаво. Мисля, че ще ми е интересно. Ще науча математика и азбуката. Ще се науча да пиша по-правилно. Искам да имам само шестици. Е, ако имам двойки... ще видим. Ще се запозная с нови деца и ще уча.  София Искам да е хубава класната стая, а учителката ми да е добра, да ми помага, за да имам добри оценки. Ще се науча по-хубаво да смятам и да чета - като мама и тате, да поглеждам само и да прочитам думите бързо и лесно. Ще имам нови приятелчета. Искам учителката да ни извежда и извън училището, за да научим още нови неща. Също така очаквам храната да е вкусна като в детската градина.  София Всичко в училище ще е добре и учителките ще се грижат отлично за нас. Сигурен съм, че ще ме посрещнат приятелски. Очаквам да учим много - да пишем, да смятаме, да учим чужди езици, да рисуваме. Освен това да научим и как да се държим с хората - какво можем да правим и да не правим. Но искам и да играем, да срещаме нови приятели. ", "date": "2019.09.16", "title": " Малко ученици и учители,   много промени за първия звънец"}
{"url": "https://duma.bg/lyubomir-lachanski-predstavya-avtobiografiya-n199680", "text": "Най-новата стихосбирка на Любомир Лачански - \"Автогеография\", ще бъде представена в Деня на София - 17 септември в 18 ч. в клуб \"Перото\" в НДК. Почитателите на творчеството на Лачански ще могат да се срещнат лично с него и да почерпят от неговото вдъхновение и енергия. Авторът е поет и журналист с над 15 публикувани книги, преведени в десетки държави. Своето образование завършва в Москва, а у нас е главен редактор в редица печатни издания, водещ и автор на тв предавания.  ", "date": "2019.09.16", "title": "Любомир Лачански представя \"Автобиография\""}
{"url": "https://duma.bg/ndk-puska-oshte-bileti-za-kontserta-na-kiril-marichkov-i-fondatsiyata-n199682", "text": "Легендата на българския рок Кирил Маричков ще зарадва многобройните си почитатели с нов албум. Работата по него е почти приключила, а някои от новите песни публиката ще може да чуе за първи път на живо на 30 октомври, когато в зала 1 ще отпразнуваме рождения ден на Маричков. Поради големия интерес към концерта НДК пуска допълнителни билети на цени от 25, 20 и 15 лв., които феновете могат за закупят онлайн или на касите на Билетен център НДК.  ", "date": "2019.09.16", "title": "НДК пуска още билети за концерта на Кирил Маричков и \"Фондацията\""}
{"url": "https://duma.bg/lov-na-veshtitsi-n199689", "text": "                  преподавател по политология в Университета в Отава, Канада Така нареченият шпионски скандал, агонизиращият финален акорд на серия от процеси, бе окачествен като безпрецедентен \"лов на вещици\", емблематичен с плашещия нексус от фрапираща некоментентност, липса на елементарна правна култура и логика. За сметка на това обаче преливащ от обезпокоителен по своите размери интелектуален дефицит, граничещ, да си го кажем направо - с откровен дебилизъм, припомняйки си \"лексиката\" на проф. Иво Христов.       На пресконференцията на прокуратурата (в кулоарите на вътрешното министерство - това с намек за разделението на съдебната и изпълнителна власт!) на българския народ му се даде да разбере \"новата дефиниция на шпионин\". Според главния прокурор на републиката г-н Цацаров тя блуждае в областта на възгледите, намеренията, вижданията, аспирациите, надеждите, или идеалния реалм, както би казал Хегел. Това, без съмнение, е, само по себе си, революционен акт в съвременната юриспруденция.   Следователно, според главния прокурор всеки гражданин, който не споделя политиката на правителството относно външните геополитически приоритети, де факто се превръща в потенциален враг на държавата и без самият той да осъзнава в... шпионин. Тук се сблъскваме с един незначителен, дори не и правен, а елементарен онтологичен проблем, в който даже мойте 18-годишни първокурсници биха прозрели абсурдността на подобно твърдение. Свободата на възгледите, на различни мнения, на различни идеи е основополагащ, фундаментален принцип на всяка парламентарна демокрация.  Не е задължително главният прокурор да е запознат с текстовете на Джон Стюард Милс или Алексис де Токвил, но като юрист се предполага да познава Конституцията на България, където принципите на свободата на възгледите, на различни мнения, на свободата на словото и на сдруженията са не само основни политически права на всички български граждани, но преди всичко - основополагащи правни гаранции за всеки режим, определящ се като либерално-демократичен. Тяхното системно ерозиране и премахване е равносилно на авторитаризъм, диктатура и тоталитаризъм. Сюрреалността на тази пресконференция неизбежно ме принуждава да повторя тривиални, буквално азбучни аксиоми, които се преподават в прогимназията, но за съжаление днешният политически дискурс, изглежда, изисква тяхното повторение.     \"Party\" - партия, на латински означава част, частичност, разделение, визира се политическата арена, или както е модно тези дни - политическият плурализъм, т.е. непрестанният сблъсък на идеи, на диалогичност, на конфронтиращи се визии, стратегии, един непрекъснат динамичен идеен калейдоскоп, целящ спечелване на общественото мнение.  Разни партии, разни политики, включително и разни геополитики. Това е не само тяхно конституционно право, но и задължение към техните избиратели. В този случай външната политика, както и геополитиката, не са универсална аксиома или закон - както закона на гравитацията например, с един-единствен център (центърът на земята), а тъкмо  обратното. Става дума за различни, дори в някои случаи полярни, взаимноизключващи се геополитически визии.  Впрочем има дума за това -    Как бихме окачествили Брекзит, \"за\" и \"против\" членството в Европейския съюз? За информация на прокуратурата, същото е и с казуса НАТО. От плътно \"в НАТО\" до просто \"Вън от НАТО\".   Да не се забравя, че в този случай отричането от политически плурализъм ни връща в баналната еднотоналност на тоталитаризма. Доколкото ми е известно, никой не си позволява лукса да критикува режима в Пхенян (Северна Корея), нейното ръководство или геополитическа ориентация.   Г-н Цацаров осъзнава ли какво говори? Британският премиер-министър Борис Джонсон и той ли влиза в категорията... шпионин? Ако приемем аргумента на българската прокуратура, то паметникът на френския президент Шарл де Гол би бил премахнат от Плас де Клеменсо, тъй като през 1966 г. извади Франция от НАТО, закривайки всички бази на алианса на френска територия. Нима лидерът на Националния Фронт Марин льо Пен също би трябвало да е в затвора заради геополитическата \"ерес\" да повтори примера на Де Гол за излизане от НАТО, след като бъде избрана за президент?  Но да се върнем на т.нар. лов на вещици - привикването и арестуването на знакови интелектуалци: журналисти, социолози, професори по философия, с нелепото \"подозрение\" за шпионаж е колкото безпрецедентно, толкова и абсурдно, смущаващо с подозрението за една колективна \"политическа деменция\", покосила българския политически елит. Досега ни бе известно, че шпионинът издава държавни тайни, сега научаваме, че и идейни проекти, тиражирани в медийното пространство, обсъждани на академични форуми, както и публикувани в книги, вече се класифицират като шпионска дейност!  Изглежда, че ние сме единствената страна в света с  Все пак, кому бе нужен точно такъв скандал? Да си припомним старата римска поговорка Gui Bono? \"В чия полза?\"...  Да се върнем на \"лова на вещици\". Добре известен исторически факт е, че в него не фигурират нито вещици, нито черна магия и прочие.  За сметка на това има тривиална пазарна икономика... Вероятно читателят би задал въпроса защо само вещици, тоест защо само жени, са били преследвани, нима не е имало мъже-магове, отдадени на тайните на магьосничеството, или това е единствено приоритет на нежния пол? Съвсем накратко - няколко щрихи. Преди да бъдат изгорени между XV и XVII в. 40 000 до 80 000 в Европа (Германия, Франция, Холандия), както и в Новия Свят (Нова Англия, Кънектикът и Масачузетс), много от тези жени са били знахарки, акушерки или това, което днес се нарича медицински сестри. Т.е. т.нар. здравен сектор е бил изцяло доминиран от жени. За разлика от това лекарската професия, претърпяла своя бум след Просвещението, е доминирана изцяло от мъже.  Съществува огромен сблъсък на интереси между доходоносния бизнес и израждането и отглеждането на деца. Конкурентът решава този проблем по един ефикасен, но изключително брутален начин - достатъчен е само един сигнал в подозрение за магьосничество, за да те отведе неизбежно до кладата. Обвинението само по себе си е вече доказателство. Така теренът е разчистен - резултатът: първата жена (Елизабет Андерсон), придобива право да практикува лекарската професия през... 1849 г. Но да се върнем на темата - връзката на \"лова на вещици\" с русофилството? Защо са преследвани именно русофили, а странно пренебрегнати са идентичните по своите дейности \"Америка за България\", \"Отворено общество\", както и многобройните НПО, щедро спонсорирани от Джордж Сорос?  Този скандал би трябвало да се разглежда в контекста на изявлението на Министерството на външните работи от 3 септември т.г.,  от един непредвидим, нелоялен политически, но най-вече икономически партньор, особено след  \"размразяването\" на енергийните проекти \"Турски поток\" и АЕЦ \"Белене\". Да припомним, че именно руският Росатом бе избран за стратегически партньор за този проект.  Все пак не може да се отрече \"елегантността\" на този скандал. Този път вече не е необходимо българската страна да прекрати проектите (както това стана с \"Южен поток\"), целта е самата руска страна да се откаже да инвестира във всякакви енергийни проекти в България.   Действително вариант за Балкански газов хъб е възможен, но с едно малко уточнение - вместо евтин руски газ, по него най-вероятно ще тече втечнен газ, докаран от правилния български геополитически партньор - САЩ.  Завършвам с изказването на председателя на движение \"Русофили\", вече обвинения в шпионаж Николай Малинов пред 16-ия национален събор \"Приятели на Русия\": \"Беше много важно някой да развали имиджа на България в Русия, да го развали до такава степен, че Русия да реагира остро на всичко, което се случва и съвместните икономически проекти, а именно изграждането на газопровода \"Турски поток\" през територията на България и АЕЦ \"Белене\", в крайна сметка да се провалят\".  Както се казва, нищо лично - просто бизнес. Но да не забравяме позитивното в този скандал - все пак няма клади, макар че след 31 декември (когато подаването на руски газ от Украйна до България може да бъде преустановено) това може да се окаже проблем...", "date": "2019.09.16", "title": "Лов на вещици"}
{"url": "https://duma.bg/sasha-gottsel-e-noviyat-glaven-gost-dirigent-na-sofiyskata-filharmoniya-n199683", "text": "С концерт под диригентството на Саша Гьотцел бе открит 91-вият сезон на Софийската филхармония. Под мотото \"Детето чудо и Титанът\" оркестърът  предложи творби от композиторите Волфганг Амадеус Моцарт и Густав Малер. Часове преди откриването на сезона директорът на Софийската филхармония Найден Тодоров подписа споразумение със Саша Гьотцел, който пое поста главен гост-диригент на националния ни оркестър. Австриецът е музикален директор на Филхармоничния оркестър Борусан в Истанбул и чест гост на Виенската държавна опера и други оркестри в родния си град. Успехите му в южната ни съседка са несъмнени - той подпомогна изграждането на турския оркестър до елитно европейско ниво, което беше доказано и от турнетата на най-престижни сцени, преминали при огромен интерес и с бурни овации. В България Гьотцел гостува неколкократно в последните три години и споделя, че усеща специална химия с оркестъра, с който сега е готов да се впусне в по-дългосрочно партньорство. Неговото предложение, прието от ръководството на филхармонията, е да направи интеграл със симфониите на Густав Малер и да представи шедьоври на родната му австрийска музика - от виенската класика, през романтизма и до Нововиенската школа.", "date": "2019.09.16", "title": "Саша Гьотцел е новият главен гост-диригент на Софийската филхармония "}
{"url": "https://duma.bg/datata-n199686", "text": "МЕЖДУНАРОДЕН ДЕН ЗА ЗАЩИТА НА ОЗОНОВИЯ СЛОЙ. Отбелязва се от 1995 г. по решение на Общото събрание на ООН от 19 декември 1994 г. в деня на подписването на Монреалския протокол за защита на озоновия слой (1987). Протоколът определя основните вещества, които разрушават озоновия слой, и дава ограничения за бъдещото им производство. България ратифицира Монреалския протокол през 1989 г., а по-късно и измененията към него. 1736 - УМИРА ГАБРИЕЛ ФАРЕНХАЙТ, НЕМСКИ ФИЗИК (Р. 1686 Г.). През 1709 г. изобретява спиртния термометър, а през 1714 г. - живачния. През 1724 г. предлага температурна скала, която е кръстена на негово име. По тази скала температурата на замръзване на водата е 32 градуса по Фаренхайт, а точката на кипене - 212 градуса. 1745 - РАЖДА СЕ МИХАИЛ КУТУЗОВ, РУСКИ ВОЕНАЧАЛНИК (УМИРА 1813 Г.). Генерал-фелдмаршал и княз. Герой от руската Отечествена война срещу Наполеон (1812). Участник в руско-турските войни от втората половина на ХVIII в. В памет на славните победи на Кутузов над Наполеон са издигнати много паметници. По време на Втората световна война в Съветския съюз е учреден орден \"Кутузов\" I, II и III степен. С тях са наградени около 7 хил. души и цели воински части. 1824 - РАЖДА СЕ ПЬОТЪР АЛАБИН, РУСКИ ОБЩЕСТВЕНИК (УМИРА 1896 Г.). Инициатор на създаването на Самарското знаме, което през 1877 г. връчва на българските опълченци. По време на Временното руско управление в България (1878-1879) е губернатор на София. 1848 - ОТКРИТ Е ХИПЕРИОН - ЕСТЕСТВЕН СПЪТНИК НА САТУРН. За равноправни откриватели се признават американските астрономи - братята Уилям Кранч Бонд и Джордж Филипс Бонд, и английският им колега Уилям Ласел. Хиперион е най-голямото тяло с подчертано несферична форма в Слънчевата система. Съставен е предимно от лед с малки примеси от скали. Той е единственият от спътниците в Слънчевата система, който се върти хаотично. 1875 - ИЗБУХВА СТАРОЗАГОРСКОТО ВЪСТАНИЕ. Организирано е от Българския революционен централен комитет в Букурещ. Ръководители са Стефан Стамболов с помощници Захарий Стоянов и Георги Икономов. Въстанието завършва с неуспех. Въпреки малкия обхват то дава явен знак, че на дневен ред в българското общество е подготовката на мащабна освободителна акция, която по-късно ще привлече вниманието на Великите сили - Априлското въстание. 1977 - УМИРА МАРИЯ КАЛАС, ГРЪЦКА ОПЕРНА ПЕВИЦА - СОПРАНО (Р. 1923 Г.). Родена е в Ню Йорк. Учи оперно пеене в Гърция и става прочута в Италия, където дебютира в \"Ла Скала\" през 1951 г. Известна е и с дългогодишната си любовна връзка с гръцкия милионер Аристотел Онасис. \"Мария Калас е най-високият връх в певческото изкуство на ХХ в.\", казва за нея примата на българската опера Райна Кабаиванска.", "date": "2019.09.16", "title": "Датата"}
{"url": "https://duma.bg/izlozhba-posvetena-na-gandi-n199685", "text": "150 години от рождението на Махатма Ганди - бележита годишнина, която отбелязва целият свят, се навършват на 2 октомври. По този повод посолството на Индия у нас развива огромна дейност още от миналата година, като организира редица събития. Честванията в България започнаха официално през 2018 г., при посещението на президента на Индия Рам Натх Ковинд у нас. Заедно с президента на България Румен Радев, той откри паметник на Ганди, чийто автор е известният скулптор Иван Русев.  Изложбата, която ще бъде представена на 17 септември от 18 ч. в галерия \"Оборище\" 5, е под мотото \"Махатма Ганди - сила на Истината\". Посолството на Индия е организатор, наред с Индологическата фондация \"Изток - Запад\". В нея 20 признати български художници и скулптори ще покажат творби, в които са отразени техните разбирания и възприятия за идеите и делото на Ганди. Експозицията ще бъде в София до 2 октомври, рождения ден на великия син на Индия, а след това може да бъде разгледана в някои от най-добрите галерии в страната. По-късно ще гостува в Северна Македония и Индия. Изложбата ще бъде открита от Пуджа Капур, посланик на Индия и Северна Македония. Творбите ще бъдат представени от изкуствоведката Пламена Рачева, директор на Градската художествена галерия във Варна.  Идеята възниква след посещението на индийския държавен глава, което събра не само политически, икономически и обществени дейци, но и десетки български интелектуалци и хора на изкуството с духовен интерес към древното знание и култура на Индия, и към делото на Махатма Ганди. В разговори с художници и скулптори г-жа Боянова, президент на фондацията, споделя идеята българските съвременни творци да претворят своята рецепция за делото на Ганди. Веднага откликват над 20 от най-известните ни автори в областта на изобразителното изкуство. Част от тях са преподаватели в Националната художествена академия. ", "date": "2019.09.16", "title": "Изложба, посветена на Ганди "}
{"url": "https://duma.bg/vtora-liga-viii-krag-n199648", "text": " 1:0 Нтоя (9) 1:1 Вачев (22) 1:3 Ал. Александров (40 и 69);   1:0 Фиданин (9-д) 2:0 Чалъков (37) 3:0 Славков (46) 3:1 Алексиев (67) 3:2 Емилиян Зотев (81);   Луго (80);   0:1 Николов (12) 0:2 Добрев (58) 1:2 Пенев (69-авт) 2:2 Златинов (75-д);   1:0 Г. М. Иванов (59) 1:1 Ж. Петков (84-д);  (неигран поради неявяване на гостите);   Струмска слава - Лудогорец-2;  Септември - Хебър ", "date": "2019.09.16", "title": "Втора лига, VIII кръг"}
{"url": "https://duma.bg/rezultati-efbet-liga-n199609", "text": " 1:0 Кешерю (47) 2:0 Лукоки (86);   Соу (75);   0:1 Хашев (19-авт) 0:2 Алмейда (50) 0:3 Ожболт (53) 1:3 Минчев (87-д) 2:3 Антюи (90+4);   1:0 Р. Василев (15) 1:1 Домовчийски (66) 2:1 Коконов (71);   Дунав - Славия    Левски - Черно море  ; утр  Берое - Витоша Б ", "date": "2019.09.16", "title": "Резултати, еfbet Лига"}
{"url": "https://duma.bg/proval-za-bortsite-ni-na-svetovnoto-v-nur-sultan-n199671", "text": "Същата съдба имаше и натурализираният у нас египтянин Тарек Абделслам (87). Еврошампионът от 2017 г. отстъпи на бронзовия олимпийски медалист Денис Кудла (Германия) с 1:3. Близо до успеха бе Дейвид Димитров. В категория до 67 кг той записа две победи - над индиеца Маниш Маниш с технически туш 10:1, а на осминафиналите се справи и с американеца Елис Колман с 5:0. Но на четвъртфиналите той загуби от Фредрик Беренюк (Дания) с 0:6. После скандинавецът не успя да преодолее Артьом Сурков (Русия), №1 в света и Европа за 2018 г. и загуби с туш. Така Димитров също не продължи в репешажите за бронза. Само първите 5-има борци във всяка категория взимат квоти за Олимпиадата. Догодина ще има 4 турнира, които осигуряват визи за Токио 2020. На \"Дан Колов - Никола Петров\" в София обаче ще се раздават по 2 квоти в олимпийските категории в свободния стил и в женската борба.  Утре на тепиха излизат Иво Ангелов (60 кг), Даниел Александров (77 кг), Милослав Методиев (130). Категориите им са олимпийски. Натурализираният Айк Мнацаканян (72 кг), бронзов медалист от световното и европейското през 2018 г., ще се бори тази вечер отново за бронз срещу Михаел Видмайер (Гер), но категорията е неолимпийска.", "date": "2019.09.16", "title": "Провал за борците ни на световното в Нур-Султан"}
{"url": "https://duma.bg/renato-bruzon-poluchava-zlaten-plaket-za-tsyalosten-prinos-n199684", "text": "Легендарният оперен певец Ренато Брузон ще получи специалното почетно отличие на Софийската опера и балет - \"Златен плакет\". Наградата се присъжда за цялостния принос на водещия италиански баритон към световното оперно изкуство. \"Златният плакет\" на Софийската опера и балет ще бъде връчен за първи път тази година на специална церемония, която ще бъде част от тържествения концерт на 20 септември за откриването на юбилейния 130-и сезон на националния културен институт. Брузон е сред най-големите оперни гласове в света и е определян като един от най-значимите баритони на Вердиев репертоар. Той пристига в отговор на личната покана на директора на Софийската опера Пламен Карталов. Двамата работят заедно през 2005 г., когато българският оперен режисьор поставя \"Набуко\" на Opera Festival in Piazza Grande - Festival di Oderzo. Лауреат на \"Златния плакет\" на Софийската опера и балет ще бъде и Долора Заджик (Метрополитън опера). Именитата белкантова певица ще се представи в откриващата гала вечер, посветена на 90-годишнината от рождението на  Николай Гяуров, както ДУМА писа. В музикалното събитие ще участват три поколения артисти, работили с маестрото през годините.   ", "date": "2019.09.16", "title": "Ренато Брузон получава \"Златен плакет\" за цялостен принос "}
{"url": "https://duma.bg/sokolov-ni-izmakna-sreshtu-portugaliya-n199632", "text": " Тодор Скримов добави 11 т., а доста под възможностите си се представи героят от втория мач с Румъния Мартин Атанасов. По 1 блок направиха Атанасов и младият Алекс Грозданов, но като цяло нашите отстъпиха неочаквано на противника в блокадата, както и при сервиса, където \"подариха\" от грешки на португалците цял гейм. Днес нашите почиват, а в понеделник излизат срещу домакините от Франция от 21.30, като мачът ще се предава по БНТ 1 и БНТ 3.", "date": "2019.09.16", "title": "Соколов ни измъкна срещу Португалия"}
{"url": "https://duma.bg/sabor-n199678", "text": "14 състава представиха своето творчество на XXIII регионален събор за автентичен фолклор \"И си носим песента\" в търговищкото село Горно Новково. Участваха певци и танцьори от читалища и пенсионерски клубове от Шуменска, Разградска, Благоевградска и Търговищка област.", "date": "2019.09.16", "title": "Събор"}
{"url": "https://duma.bg/stendap-shou-na-shezlongi-zabavlyava-rodni-zvezdi-n199674", "text": "Биляна Йотовска и Митко Димитров, дует \"Ритон\", Драго Драганов, Боби Ваклинов, Филип от bri4ka.com и Владо Димов бяха звездната, но шумна част от екзалтираната публика на първото стендъп шоу на шезлонги в България. Инициатори и главни изпълнители на закачливата идея бяха Калин, Жорони и Венсан, масово известни като група \"Нема к`во\". Обичайно заподозрените за всички сценични пакости комедианти решиха да докажат, че и в България шезлонгите може да бъдат пълни. Наредиха ги в \"Студио 5\" и като грижовни плажни арендатори успяха да задържат своята публика с часове по време на стартовото шоу за сезона. Събитието гарнира ексклузивното участие на Иван Динев-Устата, който поднесе коктейл от авторското си стендъп представление \"Звездите отзад\". Дори само заглавието подсказва, че хуморът на Устата може да е болезнен при неправилен и рязък прием (особено ако се \"поеме\" от популярните личности - герои в неговата сатира). Но не това беше най-опасното нещо на сцената. Всичко можеше да завърши фатално след номера на Венсан - илюзиониста в групата.   Като един от най-популярните фокусници в България, Иван Петров-Венсан поиска от европейския и абсолютен балкански шампион по културизъм Митко Димитров телефона му. Сложи го в плик, нареди го до други опаковани по този начин устройства, разбърка ги и помоли Драго Драганов да... удря с чук по тях! Спестяваме съсипващите подробности. Важното е, че развръзката беше щастлива, за което \"Нема к`во\", от една страна, благодарят на щедростта на Димитров, от друга - на ловкостта на Драганов, а от трета - на безспорните магични умения на Венсан. Шоуто на шезлонги откри сезона за \"Нема к`во\" и даде старт на обратното броене до голямото национално турне на комедиантите и Шкумбата. Първата дата от забавната обиколка е планувана за средата на октомври, а някои от градовете, които ще попаднат \"под комедийния удар\", са Пловдив, Варна, Бургас, Плевен, Русе, Габрово и София.", "date": "2019.09.16", "title": " Стендъп шоу на шезлонги забавлява родни звезди"}
{"url": "https://duma.bg/kachiha-onlayn-pesenta-kam-divi-i-shtastlivi-n199675", "text": "Видеото на едноименната песен към филма \"Диви и щастливи\" вече е качено онлайн и за броени дни събра десетки хиляди гледания. Рокаджиите от \"D2\" и рапърът 100 Кила направиха ефектна премиера на съвместното си парче. Клипът беше представен първо на голям екран във ВИП залата на кино \"Арена делукс\" в България мол. Сингълът е с препратки към осемдесетарския синт-поп и олд-скул хип-хоп, което през последните години се налага като тенденция в музиката, киното, дрехите, дори всекидневието. Клипът към песента включва кадри от самия филм \"Диви и щастливи\", както и сцени с музикантите върху стари автомобили в пламъци. Фенове могат да видят експлозивното видео в официалния YouTube канал на 100 Кила, както и в профилите в социалните мрежи на изпълнителите. \"Диви и щастливи\" с участието на Яна Маринова, Луиза Григорова-Макариев, Александър Сано, Дария Симеонова и международната звезда Базил Айденбенц ще излезе по кината в страната от 29 ноември.   https://www.youtube.com/watch?v=_8pZVSrFZm8 www.facebook.com/diviishtastlivimovie Instagram: @divi_i_shtastlivi_movie", "date": "2019.09.16", "title": "Качиха онлайн песента към \"Диви и щастливи\""}
{"url": "https://duma.bg/programa-na-bstv-do-22092019-n199718", "text": "07.00 Новини 07.10 \"България се събужда\" с водещ Стоил Рошкев 09.00 \"Местно време\" - Харманли /ІІ част/ 09.15 \"Културен фронт\" 09.45 ТВ пазар 10.00 \"Холивудски знаменитости\" 10.20 \"Безценната перла\"- сериал, 97 епизод (п) 11.10 Музикален антракт 11.30 \"Общество и култура\" с водещ Иван Гранитски (п) 12.30 Новини 12.50 \"Местно време\" - Харманли /ІІ част/ (п) 13.00 ТВ пазар 13.15 \"Безценната перла\" - сериал, 98 епизод 14.00 \"Следобед с БСТВ\" с водещ Елена Пенчукова 16.00 \"Местно време\" - Харманли /ІІ част/ (п) 16.10 ТВ пазар 16.25 \"България, земя на три писмености\" - документален филм 17.20 \"Местно време\" - обзор (п) 18.20 \"Червен картон\" - спортно предаване с Кирил Веселински 19.20 \"Местно време\" - Харманли /ІІ част/ (п) 19.30 Новини - централна емисия 20.00 \"Не се страхувай\" с водещ Васил Василев 21.00 Киносалон БСТВ: \"Възмездие\" (2015 г.), Испания 22.40 \"Червен картон\" - спортно предаване с Кирил Веселински 23.40 \"Местно време\" - Харманли /ІІ част/ (п) 23.50 Новини (п) 00.10 \"България се събужда\" с водещ Стоил Рошкев (п) 02.00 \"Гласове\" с водещ Явор Дачков (п) 03.00 \"Общество и култура\" с водещ Иван Гранитски (п) 04.00 \"Следобед с БСТВ\" с водещ Елена Пенчукова (п) 06.00 \"Не се страхувай\" с водещ Васил Василев (п) 07.00 Новини 07.10 \"България се събужда\" с водещ Стоил Рошкев 09.00 \"Местно време\" - Сандански 09.15 \"Културен фронт\" 09.45 ТВ пазар 10.00 \"Холивудски знаменитости\" 10.20 \"Безценната перла\" - сериал, 98 епизод (п) 11.10 Музикален антракт 11.30 \"Не се страхувай\" с Васил Василев (п) 12.30 Новини 12.50 \"Местно време\" - Сандански (п) 13.00 ТВ пазар 13.15 \"Безценната перла\" - сериал, 99 епизод 14.00 \"Следобед с БСТВ\" с водещ Елена Пенчукова 16.00 \"Местно време\" - Сандански (п) 16.10 ТВ пазар 16.25 Киносалон БСТВ: \"Възмездие\" (2015 г.), Испания 18.20 \"Лява политика\" с Александър Симов 19.20 \"Местно време\" - Сандански (п) 19.30 Новини - централна емисия 20.00 Актуален коментар 20.30 Киносалон БСТВ: \"Елена\" (2011 г.), Русия 22.15 \"Лява политика\" с Александър Симов (п) 23.15 \"Местно време\" - Сандански (п) 23.25 Новини (п) 00.10 \"България се събужда\" с водещ Стоил Рошкев (п) 02.00 \"Местно време\"- обзор (п) 03.00 \"Не се страхувай\" с Васил Василев (п) 04.30 \"Следобед с БСТВ\" с водещ Елена Пенчукова (п) 06.30 Актуален коментар (п) 07.00 Новини 07.10 \"България се събужда\" с водещ Стоил Рошкев 09.00 \"Местно време\" - Трявна 09.15 \"Културен фронт\" 09.45 ТВ пазар 10.00 \"Холивудски знаменитости\" 10.20 \"Безценната перла\" - сериал, 99 епизод (п) 11.10 Музикален антракт 11.30 \"Лява политика\" с Александър Симов (п) 12.30 Новини 12.50 \"Местно време\" - Трявна (п) 13.00 ТВ пазар 13.15 \"Безценната перла\" - сериал, 100 епизод 14.00 \"Следобед с БСТВ\" с водещ Елена Пенчукова 16.00 \"Местно време\" - Трявна (п) 16.10 ТВ пазар 16.25 Киносалон БСТВ: \"Елена\" (2011 г.), Русия 18.20 \"За историята - свободно\" с Александър Сивилов 19.20 \"Местно време\" - Трявна (п) 19.30 Новини - централна емисия 20.00 Актуален коментар 20.30 Киносалон БСТВ: \"Вестоносецът\" (2009 г.), САЩ 22.20 \"За историята - свободно\" с Александър Сивилов (п) 23.20 \"Местно време\" - Трявна (п) 23.30 Новини (п) 00.10 \"България се събужда\" с водещ Стоил Рошкев (п) 02.00 \"Лява политика\" с водещ Александър Симов (п) 03.00 \"Дискусионен клуб\" с водещ Велизар Енчев (па) 04.30 \"Следобед с БСТВ\" с водещ Елена Пенчукова (п) 06.30 Актуален коментар (п) 07.00 Новини 07.10 \"България се събужда\" с водещ Стоил Рошкев 09.00 \"Местно време\" - Средец 09.15 \"Културен фронт\" 09.45 TВ пазар 10.00 \"Холивудски знаменитости\" 10.20 \"Безценната перла\" - сериал, 100 епизод (п) 11.10 Музикален антракт 11.30 \"За историята - свободно\" с Александър Сивилов (п) 12.30 Новини 12.50 \"Местно време\" - Средец (п) 13.00 ТВ пазар 13.15 \"Безценната перла\" - сериал, 101 епизод 14.00 \"Следобед с БСТВ\" с водещ Елена Пенчукова 16.00 \"Местно време\" - Средец (п) 16.10 ТВ пазар 16.25 Киносалон БСТВ: \"Вестоносецът\" (2009 г.), САЩ 18.20 \"Студио Икономика\" с водещ Нора Стоичкова 19.20 \"Местно време\" - Средец (п) 19.30 Новини - централна емисия 20.00 Актуален коментар 20.30 Киносалон БСТВ: \"Пази се от автомобил\" (1966 г.), Русия 22.05 \"Студио Икономика\" с водещ Нора Стоичкова (п) 23.05 \"Местно време\" - Средец (п) 23.15 Новини (п) 00.10 \"България се събужда\" с водещ Стоил Рошкев (п) 02.00 \"За историята - свободно\" с Александър Сивилов (п) 03.00 \"Лява политика\" с Александър Симов (п) 04.30 \"Следобед с БСТВ\" с водещ Елена Пенчукова (п) 06.30 Актуален коментар (п) 07.00 Новини 07.10 \"България се събужда\" с водещ Стоил Рошкев 09.00 \"Местно време\" - Белене 09.15 \"Културен фронт\" 09.45 ТВ пазар 10.00 \"Холивудски знаменитости\" 10.20 \"Безценната перла\" - сериал, 101 епизод 11.10 Музикален антракт 11.30 \"Студио Икономика\" с водещ Нора Стоичкова (п) 12.30 Новини 12.50 \"Местно време\" - Белене (п) 13.00 ТВ пазар 13.15 \"Безценната перла\" - сериал, 102 епизод 14.00 \"Следобед с БСТВ\" с водещ Елена Пенчукова 16.00 \"Местно време\" - Белене (п) 16.10 ТВ пазар 16.25 Киносалон БСТВ: \"Пази се от автомобил\" (1966 г.), Русия 18.20 Публицистика 19.20 \"Местно време\" - Белене (п) 19.30 Новини - централна емисия 20.00 Актуален коментар 20.30 Киносалон БСТВ: \"Великата красота\" (2013 г.), Италия/Франция 22.50 Публицистика (п) 23.50 \"Местно време\" - Белене (п) 00.00 Новини (п) 00.30 \"България се събужда\" с водещ Стоил Рошкев (п) 02.00 \"Студио Икономика\" с водещ Нора Стоичкова (п) 03.00 \"За историята - свободно\" с водещ Александър Сивилов (п) 04.30 \"Следобед с БСТВ\" с водещ Елена Пенчукова (п) 06.30 Актуален коментар Събота 21.09.2019 07.00 \"Светлин Стоев - художникът войвода\" - документален филм 07.30 \"Холивудски знаменитости\" 07.55 \"Миа и аз\" - детски сериал 08.30 \"Преселение\" - документален филм, 1 епизод (п) 09.15 ТВ пазар 09.30 \"Шевица\" - фолклорно предаване (п) 10.30 \"Библейските загадки: Содом и Гомор\" - документален филм 11.15 ТВ пазар 11.30 Публицистика (п) 12.30 Новини 12.50 ТВ пазар 13.05 \"Червен картон\" - спортно предаване с Кирил Веселински (п) 14.05 \"Професия Турист\": Париж /І част/ 14.30 \"Цветен следобед\"- избрано от следобедния блок на БСТВ 15.10 Киносалон БСТВ: \"Великата красота\" (2013 г.), Италия/Франция 17.30 \"Местно време\" - обзор 18.30 \"Дискусионен клуб\" с Велизар Енчев 19.30 Новини - централна емисия 20.00 Киносалон БСТВ: \"Пролет на улица Заречна\" (1957 г.), Русия 21.35 \"Местно време\" - обзор (п) 22.40 Новини (п) 23.10 \"Дискусионен клуб\" с Велизар Енчев (п) 00.10 \"Общество и култура\" с водещ Иван Гранитски 01.10 \"Гласове\" с водещ Явор Дачков (п) 02.10 \"Студио Икономика\" с водеш Нора Стоичкова (п) 03.10 \"За историята - свободно\" с водещ Александър Сивилов (п) 04.10 \"Лява политика\" с водещ Александър Симов (п) 05.00 \"Не се страхувай\" с водещ Васил Василев (п) 06.00 \"Червен картон\" - спортно предаване с Кирил Веселински (п) 07.00 \"Среща със светлината\" - документален филм 07.30 \"Холивудски знаменитости\" 07.55 \"Миа и аз\" - детски сериал 08.30 \"Библейските загадки: Содом и Гомор\" - документален филм (п) 09.15 ТВ пазар 09.30 \"Професия Турист\": Париж /І част/ (п) 10.00 \"Шевица\" - фолклорно предаване 11.00 ТВ пазар 11.30 \"Дискусионен клуб\" с водещ Велизар Енчев (п) 12.30 Новини 12.50 ТВ пазар 13.05 \"Местно време\" - обзор (п) 14.10 \"Цветен следобед\" - избрано от следобедния блок на БСТВ 16.10 Киносалон БСТВ: : \"Пролет на улица Заречна\" (1957 г.), Русия 17.45 \"Преселение\" - документален филм, 2 епизод 18.30 \"Гласове\" с водещ Явор Дачков 19.30 Новини - централна емисия 20.00 \"Общество и култура\" с водещ Иван Гранитски 21.00 Киносалон БСТВ: \"Дванадесетте стола\" (1971 г.), Русия 23.30 Новини (п) 23.50 \"Гласове\" с водещ Явор Дачков (п) 00.50 \"Общество и култура\" с водещ Иван Гранитски (п) 01.50 \"Местно време\" - обзор (п) 02.50 \"Дискусионен клуб\" с водещ Велизар Енчев (п) 03.50 \"Не се страхувай\" с водещ Васил Василев (п) 05.00 \"Студио Икономика\" с водещ Нора Стоичкова (п) 06.00 \"Лява политика\" с Александър Симов (п)", "date": "2019.09.16", "title": "Програма на БСТВ до 22.09.2019"}
{"url": "https://duma.bg/nedelev-napadna-shefovete-za-detektora-n199669", "text": "„Загубихме мач, който не биваше да губим. През първото полувреме играхме много добре, дори по-добре от съперника. Свършихме работата си така, както трябва, и то срещу един от най-силните тимове. Детекторът на лъжата? Аз съм тук, за да бъда треньор. Не съм минавал през детектора. Аз съм почтен човек, няма какво да крия. Няма нужда да минавам през такова нещо. Не бих се и съгласил да го сторя. Не бих излъгал за нищо. Не знам защо и футболистите са били подложени на това. Тези ходове не са в моите пълномощия, трябва да питате ръководството”, заяви пък треньорът Желко Петрович.", "date": "2019.09.16", "title": "Неделев нападна шефовете за детектора"}
{"url": "https://duma.bg/bez-grisho-tenisistite-zagubiha-ot-yuar-za-kupa-deyvis-n199631", "text": "България загуби с 1:4 победи от Южна Африка в срещата от група II на зона Европа/Африка за \"Купа Дейвис\" в Кейптаун. В последния сингъл от двубоя резервата Габриел Донев допусна 6  пробива и претърпя поражение от 18-годишния представител на домакините Филип Хенинг с 2:6, 3:6 след час игра. След първия ден в петък резултатът беше 1:1 победи, след като първата ракета на южноафриканците Лойд Харис надделя над Александър Лазаров с 6:4, 6:7(3), 6:3, но лидерът на българите Димитър Кузманов изравни след 7:5, 7:5 над Руан Рулофсе. Сблъсъкът продължи днес с мача на двойки, в който Рейвън Клаасен и Рулофсе спечелиха с 6:3, 6:2 срещу Александър Лазаров и Александър Донски, а след това Харис се наложи над Кузманов с 6:3, 7:6(3), с което гарантира успеха на домакините.  Поради тази причина в мача без значение капитанът Тодор Енев пусна Габриел Донев вместо заявения Александър Лазаров. И двата отбора бяха без първите си ракети Григор Димитров и Кевин Андерсън.", "date": "2019.09.16", "title": "Без Гришо тенисистите загубиха от ЮАР за купа \"Дейвис\""}
{"url": "https://duma.bg/taysan-fyuri-nabi-i-oto-valin-ostava-nepobeden-i-se-tochi-za-uayldar-n199668", "text": " Тогава той също беше част от тима на \"Зауерланд\", но след финансовите проблеми и преструктурирането на компанията подписа договор с американския мениджър Дмитри Салита. Фюри беше огромен фаворит на букмейкърите и малцина очакваха да бъде затруднен от Валин. Циганският крал се появи в зала \"Т-Мобиле\" обвит с мексиканския флаг и със сомбреро на главата като знак на почит, но и покана за битка с новия световен шампион Анди Руис. Съперниците започнаха предпазливо, но Валин показа, че не се притеснява от именития си противник и пусна няколко мощни десни крошета. Във втория рунд негови комбинации тестваха защитата на Фюри, който оставаше апатичен и не предприемаше нищо, за да вземе надмощие. Третият рунд премина равностойно, но Валин отвори аркада над дясното око на Фюри и кръвта му пречеше да вижда добре. Въпреки нея Тайсън се активизира, но не успя да пласира съкрушителен удар. В 6-ия рунд Валин и Фюри си размениха тежки удари. После Циганският крал вдигна темпото и на два пъти прати Валин във въжетата с разтърсващи десни крошета. В осмия рунд двамата вече се измориха, но Фюри все повече взимаше надмощие. В края на деветия рунд той вкара серия мощни удари в тялото на Валин, но гонгът спаси шведа. В 12-ия рунд съперниците предложиха истинско зрелище за феновете. Валин събра сили за финален щурм и сериозно разклати Фюри, но не успя да го нокаутира. След като съдията вдигна ръката на Циганския крал, двамата се засипаха с комплименти, а Фюри обяви, че чака с нетърпение реванша с Уайлдър. На кантара преди мача той се закани, че ще пребие Валин, но после ще го покани да пият бира.  ", "date": "2019.09.16", "title": "Тайсън Фюри наби и Ото Валин, остава непобеден и се точи за Уайлдър "}
{"url": "https://duma.bg/viktoriya-tomova-vleze-v-osnovnata-shema-v-osaka-n199655", "text": "В турнира участва и друга бивша №1 Анжелик Кербер (Гер, №15), бившата №2 Гарбине Мугуруса (Исп, сега №27), Кики Бертенс (Хол, №8), американките Слоун Стивънс (№14) и Мадисън Кийс (№16).", "date": "2019.09.16", "title": "Виктория Томова влезе в основната схема в Осака"}
{"url": "https://duma.bg/itso-hazarta-podgotvya-nov-layv-kam-nepravilen-rap-n199676", "text": "След два концерта в София през пролетта, билетите за които бяха разпродадени за броени дни, Ицо Хазарта е подготвил ново издание на лайв шоуто към дебютния си соло албум \"Неправилен рап\". Известният хип-хоп изпълнител ще излезе на сцената на Sofia live club на 28 септември (събота). 2019-а определено бе годината на Хазарта: февруари \"Браво\" превзе ефира, \"Гладен\" стана хит през май, а в саундтрак на летните месеци се превърна парчето \"Известна\", направено съвместно с Mascota & D-Trax. Видеоклиповете към трите трака общо са генерирали близо 20 милиона гледания в YouTube, албумът продължава да владее първите позиции в класациите на дигитални магазини като iTunes, Deezer и Spotify, а като продажби на дискове \"Неправилен рап\" без съмнение е най-успешният музикален албум в модерната история. Верен на себе си, Ицо Хазарта е пренесъл на сцена музиката си с впечатляващо лайв шоу, в което участват Белослава и Homelesz, както и красавиците от балет \"Нова\". Билети за събитието вече се продават в мрежата на Eventim на цени от 20 и 33 лева, като по-скъпият пропуск включва CD с албума \"Неправилен рап\". https://www.e.bg/bg/bileti/ico-hazarta-neprabilen-rap-sofi-sofia-live-club-1148646/performance.html", "date": "2019.09.16", "title": " Ицо Хазарта подготвя нов лайв към \"Неправилен рап\""}
{"url": "https://duma.bg/spartak-pl-ne-se-yavi-na-macha-v-montana-n199670", "text": "На същото мнение бе и кметът на Монтана Златко Живков. „Това е срам за българския футбол. Не съм сигурен в точната причина за неявяването, но съм убеден, че е финансова. Не може такъв голям град като Плевен да допусне подобно нещо, още повече, че Спартак е сред 10-те отбора във вечната ранглиста на страната. От този мач губим 5200 лева – 2500 лева струва лагерът на отбора, 2200 лв. са средствата на съдиите, имаме допълнителна охрана, линейка и куп още неща. От липсата на мач губи и отборът. Не трябва да се допуска подобен прецедент в българския футбол. Със сигурност ще влезем в световните медии”, заяви Живков пред сайта на Северозапада \"Конкурент\". Част от играчите на Монтана пък се шегуваха помежду си дали ще получат премии за неочаквано лесно спечелените 3 точки, с които тимът излиза трети със 17 т., на 1 след Септември, който днес посреща Хебър.", "date": "2019.09.16", "title": "Спартак Пл не се яви на мача в Монтана"}
{"url": "https://duma.bg/aksel-hardi-pokazva-ekologichna-kolektsiya-n199677", "text": "Дизайнерката Аксел Харди ще представи своята най-нова екологична колекция по време на първата вечер от Седмицата на модата в София. Тоалетите ще бъдат показани на 17 септември. Линията за сезон есен/зима 2019/2020 е с мотото \"Засади дърво - създай бъдеще\" (Plant a tree - create a future) и изразява концепцията на авторката и нейната реакция, породена от наблюдаваните промени на климата. \"Нека модата създава красота на планетата, а не замърсяване! Всеки може да засади поне едно дърво и това е от съществено значение. Затова избрах символът на тази колекция да е дървото, което ни дарява с кислород, след като вдишва вредните емисии. За мен екологичната мода не е просто актуална тема, а мисия, която следвам през последните 20 години в работата си. Смятам, че хората днес са силно отворени към нови предложения и ролята на дизайнерите е да им предложат качествени алтернативи в модата\", споделя Аксел Харди. Дървото и клоните присъстват като декоративни елементи в повечето визии от колекцията. Идеята е всяка част от облеклото с този елемент да напомня за човешкия ни дълг да се грижим за общия дом, в който живеем. Екологичното производство чрез използване на естествени суровини и материали винаги е било приоритет в работата на дизайнерката. С цел да сведе до минимум употребата на пластмаса, полиестер и поиамид, вместо копчета и ципове използва шнурове и връзки. Памукът, ленените, конопените и вискозните прежди от целулоза се разграждат до три месеца. Също така при органичното багрене в земята не отиват вредни химикали. Аксел Харди създава и линия уникални облекла тип пачуърк, за който употребява и най-малките размери материали, като така производството на бранда Axel Hardy е на практика почти без отпадъци. Друга съществена част от настоящата колекция са визиите, представящи линията рециклирани облекла. Използвани са нови непродаваеми поради модел или размер джинси на световни марки. С идеята да не бъдат изхвърлени в земята като боклук, те заживяват нов живот, съчетани с плетива от прежда, регенерирана и направена от джинсови отпадъци. Колекцията включва също така нова линия връхни облекла - двулицеви и мултифункционални, съчетават се с тесни меки рокли, панталони, поли, раздвижени пончота и блузи. Цветовете са в синхрон с природата и създават усещането за уют и комфорт, наред с това и за различност.", "date": "2019.09.16", "title": " Аксел Харди показва  екологична колекция"}
{"url": "https://duma.bg/balgarskata-boksorka-deyzi-lang-s-otlichie-v-zalata-na-slavata-n199673", "text": "Трикратната световна шампионка по бокс Дейзи Ланг (Деси Кирова), която над 10 години живее в Лос Анджелис, получи поредно световно признание на официалната церемония в Сан Франциско, съобщи \"ВИП комюникейшън\". В Залата на славата тя бе отличена като първата българка - европейска и световна шампионка по бокс, и като пионер на женския бокс в Европа. В интервюта за световните медии, отразили събитието, Деси Кирова уточни, че кариерата й е минала през три държави: България, Германия и Америка. \"Пътят ми е бил много тежък, изпълнен с много трудности, страдания, вяра в себе си. Благодаря на всички, които повярваха в мен и ме подкрепиха в този тежък момент, а това са: първият ми треньор по бокс Милчо Милев, който ме вдъхнови и показа, че боксът е интелигентен спорт; Михаел Тим - с когото станах европейска и световна шампионка в Германия; Емануел Стюарт - с когото тренирах в Америка. Благодарна съм на моя мениджър, на моя пиар, на моя партньор в живота, на приятели и познати. Без вашата подкрепа също нямаше да съм тук тази вечер\", не скри вълнението си Дейзи Ланг. Деси Кирова е професионален боксьор, световен шампион на GBU и на WIBF. Преди да започне професионалната си кариера в бокса (1996), тя е световен шампион по карате (1995) и по кикбокс (1994).", "date": "2019.09.16", "title": " Българската боксьорка Дейзи Ланг с отличие в Залата на славата"}
