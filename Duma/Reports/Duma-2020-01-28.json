{"url": "https://duma.bg/salzotvoren-gaz-sreshtu-protestirashti-n207808", "text": "Полицаи напръскаха със сълзотворен газ участниците в протеста пред МРРБ, които поискаха оставка на правителството. Това потвърди бившият съдия Румяна Ченалова. \"Обгазиха ни!\", сигнализира тя в социалната мрежа и пусна снимки на хора, които си търкат и мият очите. Обгазените над 40 човека са били транспортирани с 6 линейки до очната болница в ИСУЛ. На място от Спешна помощ са помогнали на 30 души, като са им капали капки в очите. Хората са били напръскани с лютив спрей, когато се опитали да влязат в сградата на регионалното министерство, след като никой от чиновниците не откликнал на поканата за разговор. В протеста участваха много перничани, но имаше и граждани от цялата страна, организирани от партия \"Възраждане\". Хората носеха плакати с надписи \"Долу ръцете от водата и въздуха ни! Искаме нормален живот! Оставка на Петя Аврамова\",\"Министерство на Разграбването, Разрухата и Безхаберието\", \"Заради въздуха! Заради водата! Заради храната! Заради децата! Оставка на \"Борисов 3\" за цялостно творчество!\" Участниците в протеста се обявиха срещу създаването на т.нар. ВиК холдинг. Имаме опасенията, че нещата няма да се случат в близко бъдеще по начина, по който е замислен като идея, в смисъл такъв решаване на проблемите на хората по места и укрепване на ВиК дружествата там, където е най-належащо и най-неотложно, заяви един от протестиращите. По-късно недоволните хора се преместиха пред сградата на МС, където продължиха да скандират призивите за оставка.  Припомняме, че след протеста в събота жителите на Перник обявиха, че днес ще се съберат в центъра на София и ще искат оставката на министъра на регионалното развитие и благоустройството Петя Аврамова. Перничани са подкрепяни и от жителите на Бобов дол, София, Враца и други градове. Три комисии на Столичния общински съвет приеха единодушно вчера доклада на ГЕРБ, в който се дава право на преминаване на допълнителни количества вода през водопреносната мрежа на София, за да достигнат до Мало Бучино, а оттам и до Перник. До гласуването се стигна след над двучасова дискусия, на която бяха поставени редица въпроси за готовността на тръбопроводите за допълнително натоварване. От концесионера \"Софийска вода\" обявиха, че са направили тричасов успешен тест миналата седмица, като са подавали 400 литра на секунда допълнително вода по тръбите. Не стана ясно защо самият кмет Йорданка Фандъкова не е автор на доклада и дали така не бяга от отговорност при провал на проекта. Очаква се той да бъде гласуван днес на извънредна сесия. По-рано бившият управител на ВиК в Перник Иван Витанов и изпълняващият длъжността кмет на Перник по време на местните избори Севделина Ковачева бяха задържани заради водната криза в Перник, съобщи говорителят на главния прокурор Сийка Милева. Витанов е обвинен в умишлена безстопанственост и сключване на неизгодна сделка, а Ковачева - в длъжностно престъпление. Предстои Специализираният наказателен съд да се произнесе и да прецени дали ще се стигне до постоянното им задържане.  Иван Витанов, или както в Перник го наричат Ваньо Сушата, е назначен на поста с протекциите на бившия кмет Вяра Церовска от ГЕРБ, която му е кума. В началото на декември на стола му седна 34-годишният лидер на младежкото ГЕРБ в Радомир Борислав Иванов. До момента обвинение за безстопанственост покрай водната криза е повдигнато единствено на бившия екоминистър Нено Димов, който е в ареста. Областният управител на Перник Ирена Соколова беше отстранена. ", "date": "2020.01.28", "title": "Сълзотворен газ срещу протестиращи"}
{"url": "https://duma.bg/golyamata-porachka-n207809", "text": "Иван Гешев попита Конституционния съд може ли да отстрани президента за \"държавна измяна\" и да образува досъдебно производство срещу него въпреки имунитета му. КС скорострелно образува дело, за да разтълкува основния закон. Действието изглежда формално. Предвид обстоятелствата обаче, питането на главния прокурор едва ли е случайно. И не става въпрос дали Румен Радев харесва Иван Гешев и сърди ли се Иван Гешев на Румен Радев. В края на втората година от мандата си държавният глава показа, че няма да спести на властта нито едно прегрешение. Това определено не се нрави на Бойко Борисов и компания. Пролича си, че управляващите бягат от срещи с Радев и дори се дразнят, че президентът напипва горещите точки и ги хваща по \"бели гащи\". Инициативата на държавния глава за обществен дебат за промени в Конституцията май отвори Кутията на Пандора. Така дойде времето и за Голямата поръчка към Гешев. Не, това не са Миню Стайков, Ветко Арабаджиев или Васил Божков. Те са друга \"бира\". Главоболието на Борисов се нарича Румен Радев. Президентът се опълчва на своеволията Му и не се свени да поставя на мястото й самозабравилата се пасмина. Мутренската логика изисква да бъде подобаващо респектиран. Дребнотемие е да мислим, че Гешев пита КС за Радев, защото му има зъб за оня неподписан първи указ за назначаването му за главен прокурор. Гешев беше сигурен, че ще седне на трона. Може да е само раздразнен, че не стана, както го бяха планирали. Сега наясно ли сте защо изборът на Иван Гешев за главен прокурор беше всичко за Тях. Защо кандидатурата му беше единствена. Защо изкараха клиентите на прокуратурата да му се радват по улиците. Гешев вече е всичко. Спокойно утре може да сложи златния ланец и да вършее из държавата. От встъпването си в длъжност няма почивен ден. Но все пак. Той не беше сложен на поста, за да лови джебчии и да респектира сутеньори. Инсталирането му беше с една цел - тотално мачкане на всеки, който не е с тази власт, и овладяване на онова, което все още може да се нарече държава и не е канселирано от Падишаха и везирите му. Голямата поръчка сега е президентът. Той не върви по схемата. Той не влиза в никакви схеми. А в последните дни настойчиво и публично пита: Конституцията надлежна бариера ли е срещу авторитарния произвол? Гарантира ли с достатъчна надеждност правата на личността, защитата на собствеността и независимостта на съдебната система? Как да има контрол върху главния прокурор? Това Им идва в повече. Застрашава техните устои, схеми и благосъстояние. На Началника много му се събра. Натискат го отвън, опозицията му организира вот на недоверие, всеки ден някой му протестира под прозорците, бизнесът не го слуша - ламти за повече, а не му дава това, което Той иска. Скандали гърмят, властта му е пробита, \"златните пръсти\" са на изчерпване, а оръженосците не стават и за чеп за зеле. Тясно скроени са - въртят далавери и трупат комисиони. А Той е по мащаба. Дали в главата на Падишаха и везирието му не се е родил поредният спасителен план? А и Гешев трябва да осребри коронацията си. Звучи подобаващо: да се удари президентът, да се извлекат дивиденти пред чужди и свои, да се задържи властта. Сега следва да прочетем в съответните \"медии\" кои са действията и думите на държавния глава, които ще бъде нужно да се разследват. И да се завъртят пак едни... Докато се стабилизира властта. Или докато Той хвърли кърпата и нагласи новите патерици. Практиката на самоизваждане и самонастаняване във властта не може да продължи до безкрайност. А позорният опит за страхуване на президента е груб политически натиск, който няма да напълни язовир \"Студена\".", "date": "2020.01.28", "title": "Голямата поръчка"}
{"url": "https://duma.bg/prof-hristina-vucheva-ne-ni-tryabva-zakon-za-chakalnyata-n207802", "text": "Икономисти разгромиха идеята на управляващите за промяна на законодателството, която да разреши и на други държави да влияят при определянето на курса на лева към други валути. Оправданията са, че това е изискване за влизането ни в чакалнята на еврозоната. Инициатор на законодателните промени е шефът на бюджетната комисия в парламента Менда Стоянова. Не съществува никаква потребност, правна или административна, която да изисква предложеният текст да се включва в националното законодателство, коментира бившият финансов министър проф. Христина Вучева. Според нея документите, които се споменават в проекта на Менда Стоянова, по съдържание се отнасят за кандидати за паричния механизъм с плаващи валутни курсове, каквито са били първите 11 страни, образували валутния съюз. Проф. Вучева цитира известен германски социолог - Улрих Бек. В книгата си \"Германска Европа\" той споменава, че в Брюксел, а и в Германия, често се бърка валутният механизъм с валутния съюз -  еврозоната. Нещо подобно е станало и при нашето съгласуване между бюджетната комисия и ЕЦБ. Страните с фиксиран курс на валута могат да се включат в ERM 2, без да е необходимо да преминават към плаващ курс. Това е решено в специална резолюция на ЕЦБ през 2000 г., твърди Христина Вучева. Тя призовава премиера да упражни влиянието си за оттеглянето на законопроекта на Менда Стоянова. \"Не е редно да се правят подобни законодателни промени по начина, по който бяха подготвени - без много шум и буквално в последния възможен момент. Най-добре е законопроектите да минат през Министерския съвет, защото това показва политически ангажимент на управляващото мнозинство\", твърди Лъчезар Богданов от Института за пазарна икономика. ", "date": "2020.01.28", "title": " Проф. Христина Вучева: Не ни трябва закон за чакалнята "}
{"url": "https://duma.bg/nap-80-ot-restorantorite-sa-v-siviya-sektor-n207801", "text": "Близо 80 на сто от хранителните и увеселителните заведения избягват да плащат данъци, показват проверките на Националната агенция по приходите (НАП). Други рискови сектори са тези на горивата и на платформите за краткосрочно отдаване под наем на помещения. Това каза говорителят на ведомството Росен Бъчваров пред БНТ. Той поясни, че рисковете са различни в туризма. Според него апартаментите за краткосрочно облагане имат сравнително ясен данъчен режим в момента, но има и сериозно отклонение от облагане. Това Бъчваров обясни с факта, че този пазар на краткосрочно отдаване под наем е дигитализиран и всичко лежи на ангажимента на гражданите да декларират доходите от него. Работодателите, даващи заплата в плик или осигуряващи на по-малко време от изработеното, също създават предпоставки за избягване на облагане. Бъчваров коментира и наредбата за касовите апарати, която предстои да влезе в сила от 1 февруари. Точно тя бе и причината през последните дни недоволството да достигне своя връх и в над 36 града в страната собствениците и служителите в ресторанти, кафенета, заведения за хранене, хотели да работят, облечени в жълти жилетки. С промените в Наредба Н-18 данъчните ще имат достъп до личните данни на всички от персонала, включително до рецептурните книжки, които често са фирмена тайна. Част от исканията на протестиращите са държавата да въведе задължителна регистрация по ДДС на всички обекти в храненето и туризма, въвеждане на лимит за издаване на разрешителни на нови обекти, както и отмяна на наредбата на НАП за запечатване на заведения при открити нередности като крайна мярка. ", "date": "2020.01.28", "title": "НАП: 80% от ресторантьорите са в сивия сектор"}
{"url": "https://duma.bg/slovenskiyat-premier-hvarli-ostavka-n207798", "text": "Лявоцентристкият премиер на Словения Марян Шарец неочаквано съобщи, че е депозирал оставката си в парламента и призова за организиране на предсрочни избори. Той обоснова решението си с това, че неговото правителство на малцинството не може да прокара важно законодателство. \"С тази коалиция и тази ситуация в парламента не мога да изпълня очакванията на хората. Ще мога да ги изпълня след избори\", каза той на пресконференция. Петпартийното правителство на малцинството бе под въпрос, откакто лява партия оттегли подкрепата си по-рано този месец. Спорът е около бюджет 2020. Коалицията зависи от опозиционни депутати при прокарването на всеки нов законопроект, тъй като не й достигат трима депутати за мнозинство.", "date": "2020.01.28", "title": "Словенският премиер хвърли оставка"}
{"url": "https://duma.bg/kraynodesnite-gubyat-vazhni-mestni-izbori-n207799", "text": "Италианският крайнодесен лидер Матео Салвини се провали в опитите си да сложи край на десетилетията ляво управление в северния регион Емилия-Романя на изборите в неделя, предаде Ройтерс. При 99% преброени гласове кандидатът на влизащата в управляващата коалиция Демократическа партия Стефано Боначини и настоящ губернатор на областта получава 51,4%, а съперничката му от \"Лига\" Лучия Боргонцони 43,7 на сто. Салвини води активна кампания в региона от началото на годината, стремейки се към победа, с която се надяваше да свали крехкото, раздирано от вътрешни спорове национално правителство, включващо Демократическата партия и Движението \"Пет звезди\", което бе предишният коалиционен партньор на \"Лигата\". Макар да се провали на местния вот, Салвини остана доволен от факта, че неговият десен блок си осигури победа на отделни регионални избори в неделя в южната област Калабрия. \"Емилия-Романя изпрати сигнал. Салвини знае как да говори за проблемите, но не знае как да ги решава и хората отговориха на това\", коментира лидерът на Демократическата партия Никола Дзингарети. Знак за огромния интерес към вота беше избирателната активност - 68%, или с около 30% по-висока в сравнение с последните такива избори през 2014 г. Но докато Демократическата партия избегна катастрофата, за коалиционния й партньор, антисистемното Движение \"Пет звезди\", нямаше добри новини. Партията спечели едва 5% от гласовете в Емилия-Романя и малко повече от 6% в Калабрия. Междувременно в Австрия крайнодясната Австрийска партия на свободата (АПС), разтърсена от скандали за корупция, изгуби контрола на ключова провинция, където властта премина в ръцете на социалдемократите. Австрийската социалдемократическа партия получи 49,94% на местните избори в провинция Бургенланд, граничеща с Унгария, което е с над осем пункта повече в сравнение с резултата й на предишните избори през 2015 година. Този успех позволява на социалдемократите, които от 2015 г. бяха в коалиция с АПС, да управляват вече сами, спечелвайки 19 от 36-те места в местния парламент.", "date": "2020.01.28", "title": "Крайнодесните губят  важни местни избори"}
{"url": "https://duma.bg/yavor-gechev-zakonat-za-kooperatsiite-e-moralno-ostaryal-n207800", "text": "В момента действащият Закон за кооперациите е морално остарял. На практика той се отнася за всички видове кооперации, а има голяма разлика в дейността им. Това е заявил председателят на Националния съюз на земеделските кооперации в България (НСЗКБ) Явор Гечев по време на годишния семинар на организацията. Националният съюз е готов с редица предложения, но все още няма да бъдат внесени за парламентарно обсъждане, обяви Гечев. Кооперативното движение е толкова силно в Европа, че на практика доминира над правителствата в Европа. За съжаление в България не е точно така. Според лидера на кооперативното движение държавата никога не е подкрепяла кооперирането, въпреки че в Европа това е факт. Той не очаква генерални промени по отношение законодателството у нас до края на това правителство. Според него у нас отношението към кооперирането може да се промени вследствие на новата Обща селскостопанска политика. \"Ще изкараме закона тогава, когато счетем, че ще има полезен дебат за него. Най-вероятно, след като се очертае ОСП. Франция, Германия, Скандинавските държави са силно кооперативни държави. Така че българското законодателство ще трябва да се синхронизира с европейското\", е заявил Гечев.  ", "date": "2020.01.28", "title": "\tЯвор Гечев:  Законът за кооперациите е морално остарял"}
{"url": "https://duma.bg/100-hil-lv-globa-za-firmata-zamarsila-maritsa-n207804", "text": "Две санкции от по 50 хил. лв. ще бъдат наложени на предприятието за преработка на пластмаса \"Екоинвест\", което причини екокатастрофа във водите на река Марица, съобщиха от РИОСВ в Пазарджик. На управителя на фирмата Орлин Тасев е повдигнато обвинение за замърсяване на водата и управление на опасни отпадъци, обяви окръжният прокурор на Пазарджик Васил Малинов. Тасев е с парична гаранция от 20 000 лв.  Предприятието, което преди дни отрови рибата в участък на Марица, е имало наложени санкции за замърсявания и миналата година. Няма опасност за здравето на хората, въпреки залповото замърсяване в петък вечер на реката, увери шефът на Областната дирекция на полицията в Пазарджик Ивайло Тишев. РИОСВ в Смолян е образувала административно-наказателно производство срещу \"Рудметал\" в Рудозем заради краткосрочно аварийно изпускане на руднични води в река Арда. На рудодобивното предприятие ще бъде съставен акт. Случаят е проверен след сигнал за промяна в цвета на речните води край Рудозем. От РИОСВ са проверили и сигнал за мъртва риба в река Чепеларска след разклона за Югово. Резултатите от изследванията на водните проби ще станат ясни до дни.", "date": "2020.01.28", "title": "100 хил. лв. глоба за фирмата, замърсила Марица"}
{"url": "https://duma.bg/edna-treta-ot-oblastite-v-balgariya-sa-v-gripna-epidemiya-n207805", "text": "Около 1/3 от областите в България са в грипна епидемия, съобщи главният държавен здравен инспектор д-р Ангел Кунчев в Министерството на здравеопазването. Обявен е пик на грип в Кърджали, Хасково и Благоевград, Ямбол и Варна са пред грипна епидемия, уточни експертът. За миналата седмица заболеваемостта се е вдигнала значително и достигна 227 на 10 хиляди души, което е близо до епидемичните стойности. Според Кунчев обаче е малко вероятно да има национална епидемия поради голямата динамика при грипа, тъй като областите, които първи влязоха в епидемия, първи ще излязат. Грипът достига пика си за 1-2 седмици и след това бързо отшумява. В страната циркулират два щама на грипа, уточни д-р Кунчев. Новият H3N2 \"Канзас\" преобладава над H1N1, известен като \"свински грип\". Грипът засяга най-вече децата между 5 и 14 години, защото този щам циркулира преди няколко години и много от възрастните хора имат някакъв имунитет. Вирусът съвпада и със състава на ваксините, използвани през есента, увери здравният инспектор. Заболеваемостта е висока, хоспитализациите на пациенти с грип са зачестили, но в момента няма тежки случаи с неврологични усложнения, допълни шефката на Специализираната болница за активно лечение по инфекциозни и паразитни болести \"Проф. Иван Киров\" проф. Татяна Червенякова. Тя увери, че има организация за евентуални случаи на смъртоносния коронавирус, върлуващ в Китай. 10-дневна грипна ваканция е обявена за София, Пловдив, Асеновград, Враца, Ловеч, Габрово, Велико Търново, Хасково, Кърджали, Ямбол, Бургас и Благоевгрд, очаква се във Варна и Перник. ", "date": "2020.01.28", "title": " Една трета от областите в България са в грипна епидемия"}
{"url": "https://duma.bg/s-5-poskapnaha-hranite-na-edro-za-sedmitsa-n207803", "text": "С близо 5% са поскъпнали средно хранителните стоки на едро само през миналата седмица. Данните са на Държавната комисия по стоковите борси и тържищата (ДКСБТ). Това не е единственият рязък скок в средните цени за последните два месеца. Храните на едро поскъпнаха в средата на ноември м.г. с 5,65 на сто, а преди коледните празници - с 2%. Индексът на тържищните цени, който отразява цените на хранителните стоки на едро, е скочил през миналата седмица с 4,72 на сто. По данни на ДКСБТ от началото на годината индексът се е повишил с 7,47 процента.  През миналата седмица са поскъпнали брашното, олиото, кравето сирене, захарта, краставиците, чушките, лимоните и др. стоки.  Брашното тип \"500\" е поскъпнало с 5,6 на сто до 0,95 лв. за кг на едро. Опакованото прясно мляко е поскъпнало с 1,9% на литър. Пилешките бутчета - с 1,7 на сто. Цената на олиото се е повишила с 1,5 на сто и то се продавало по 2,05 лв. за литър на едро. Пакетче краве масло от 125 грама се е продавало по 2,20 лева, а цената му се е повишила с 2,3 на сто. Яйцата са поскъпнали с 10,5% и са се продавали средно по 0,21 лв. за брой. Захарта е поскъпнала с 0,8 на сто до 1,30 лв. за кг. Цената на кравето сирене се е повишила с 0,2 на сто и то се е търгувало по 6,26 лв. средно за кг. Трайните колбаси са поскъпнали с 1%, а малотрайните - с 0,4%. Повишила се е и цената на кромид лука с 3,6 на сто, а на чесъна - 2,9%. Лещата е поскъпнала с 2,5 на сто и се е продавала средно за 2,43 лв. за кг. Оранжерийните краставици са поскъпнали с 13,3 на сто до 3,40 лв. за кг, а червените чушки - с 0,7 на сто, средно до 3,02 лв. за кг. Лимоните са поскъпнали с 4,3% и се продават по 2,16 лв. за кг.  Цената на доматите се е понижила с 3% до 2,60 лв. средно за кг. Картофите са поевтинели с 4% до 0,72 лв. за кг, морковите - с 2,9% до 0,68 лв. за кг, а зелето - с 10,9 на сто до 0,49 лв. на кг. Ябълките са поевтинели с 8,4 на сто до 1,09 лв. за кг. Бананите се предлагат по 2,20 лв. за кг, портокалите - по 1,35 лв. Мандарините са поевтинели с 2,9% до 1,65 лв. за кг. Кашкавалът тип \"Витоша\" се е купувал по 10,46 лв. за кг. Пилешкото се е търгувало по 4,10 лв. за кг. Цената на ориза се е задържала на 1,98 лв. за кг.", "date": "2020.01.28", "title": "С 5% поскъпнаха храните на едро за седмица"}
{"url": "https://duma.bg/vmesto-sbogom-na-valya-chrankina-n207789", "text": "Навярно всеки от нас носи в себе си болката от отложени думи. Онова \"после\", което ни успокоява с възможността за оправдание; което по някакъв начин разтоварва деня ни, мислите ни. Но \"после\" често не се случва. Отива си човек, на когото сме могли да кажем, че е честен, добър, че върши със сърце всяка започната работа, че професията за него не е просто припечелване за хляб, или наем, или... Човешкият дълг съдържа разкъсване на мълчанието. Боли, когато близкият човек не е чул, че е обичан, че е превръщал обикновеността на деня в нещо специално-съкровено. Вината е най-болезненото чувство. Но то не винаги излиза от личния кръг на отделния човек. Остава там, защото в много общности просто не е събудено. Във всяка професия има хора, останали невидими за онези, които би трябвало да поощряват, да намират добрите думи, да търсят повод за отличаване на добрия професионалист. Всяко общество би трябвало да откроява честността и професионализма, особено ако те са неразделно съчетани. Късно е дълго отлаганите думи да бъдат изречени пред човека, напуснал този свят. И макар да съм казвала на Валя колко я уважавам, колко я ценя, сега искам това да чуят и други, които може би не са забелязали целостта на нейния характер, духовността, която тя притежаваше - винаги скромна, неизтъкваща себе си, всеотдадена и акуратна. В последните години идваше в АЛБЕНА, отразяваше дискусиите, които събираха авторитетни специалисти и журналисти, общественици, народни представители. Предаваше ми снимките бързо - прекрасни снимки, които съхраняват общуването на личности, събрани от една мисия да бъдат полезни.  Всичките тези събития - вече с 19-годишен живот - щяха да останат просто запомнени, ако не бяха колегите фоторепортери. И Валя, в няколко поредни последни години. Сега гледам този архив... Благодарение на нея всяка следваща година правехме цяла изложба от предишните години - мигове от лекции, спор, смях, песни.    Валя обичаше да седне на терасата на Лагуна Гардън с цигарата - в малките откъси от почивка - и да гледа насреща - този свят от зеленина, цветя, смокинови дръвчета, а по-нататък и рози... Колко много настроение ни даде нейният обектив, колко спомени ни подари... Иска ми се онези, които оценяват човешката дейност, да виждат хора като Валя - ненатрапчиви, скромни и всеотдайни. Те са от онази порода, която никога не се оплаква - и винаги дава рамото на приятел, на непознат, на някаква мисия. Обадих й се за Нова година. Беше в болница. Но не натовари гласа с напрежение, не се оплака... Пак гледаше към надеждата. Пиша тези редове заради всички онези, които не заслужават да отлагаме добрите думи за тях. Да ги произнасяме, когато те могат да ги чуят.", "date": "2020.01.28", "title": "Вместо сбогом на Валя Чрънкина"}
{"url": "https://duma.bg/geshev-se-pritseli-v-imuniteta-na-prezidenta-n207807", "text": "Първото питане до Конституционния съд от главния прокурор Иван Гешев е свързано с тълкуване на разпоредбата за имунитета на президента и вицепрезидента. Гешев изпрати искане за произнасяне от КС, а съдът веднага образува конституционно дело №1/2020 г. за тълкуване на разпоредбата на чл.103 от Конституцията на Република България. Докладчик по делото е съдия Мариана Карагьозова-Финкова. В тази част от основния закон пише, че президентът и вицепрезидентът не носят отговорност за действията, извършени при изпълнение на своите функции, с изключение на държавна измяна и нарушение на Конституцията. Освен това не могат да бъдат задържани и срещу тях не може да бъде възбудено наказателно преследване. Без да става ясно каква е причината за въпросите към КС, новият главен прокурор иска точна дефиниция на понятието \"държавна измяна\" и за начина, по който разследващите трябва да процедират, ако установят, че държавният глава може да е извършил подобно престъпление. Гешев очаква КС да каже дали е възможно извършването на \"проверка\" за извършени от президента и вицепрезидента престъпления, както и дали ще е законосъобразно образуването на наказателно производство. \"Само по себе си установяването - в рамките на образувано досъдебно производство - на наличие на данни за съпричастност на президента, респ. вицепрезидента, към извършването на престъплението, което е обект на разследване или на друго престъпление, свързано с престъплението, което е обект на разследване, съставлява ли основание за прекратяване на наказателното производство или за спиране на наказателното производство?\", пита той. Гешев твърди, че тълкуване на посочената разпоредба е необходимо заради нейната нееднозначност. Така щяло да се избегне противоречивото й прилагане и да се предотврати \"настъпването на неблагоприятни за националната правна система последици\".  Главният прокурор смята, че \"държавна измяна\" се припокрива с \"престъпленията против републиката\" от Особената част на НК, но под \"нарушение на Конституцията\" следва да се разбира включително извършването на всякакви други престъпления. Той смята, че проверките срещу държавния глава са възможни. \"След като главният прокурор е сезирал КС, очакваме развитие по образуваното дело. Само Конституционният съд може да тълкува конституцията\", лаконично коментираха от \"Дондуков\" 2. Искането на Иван Гешев идва ден преди президентът Румен Радев и вицепрезидентът Илияна Йотова да отчетат свършеното през третата година от своя мандат.", "date": "2020.01.28", "title": " Гешев се прицели в имунитета на президента"}
{"url": "https://duma.bg/trudnoto-za-britantsite-teparva-predstoi-n207795", "text": "В края на седмицата британците най-после ще имат така желаната свобода от ЕС. Милиони хора по света ще стискат палци да не се появи отново някаква пречка в последния момент и всички планове да стигнат до своя успешен край. За времето след референдума темата стана почти толкова досадна, колкото и кралското семейство.  Но ако за нас февруари ще донесе облекчение, то за британците трудното тепърва започва. Пиянството на един народ не може да продължава вечно и сега редовият поданик на Елизабет II ще трябва да се сблъска с последиците от решението си. Всичко сочи, че за Великобритания щеше да е по-добре да остане в ЕС. Но явно е минало прекалено малко време и носталгията по империята е още жива. Приблизително това беше тезата на привържениците на напускането - че без ЕС Великобритания ще е по-силна и ще може сама да определя пътя си. Че хора с тяхната история не могат да бъдат управлявани от някакви чиновници.  В случая обаче може би най-уместна е българската поговорка \"Каквото сам си направиш, друг не може да ти направи\". ЕС е структура с много проблеми, но не ЕС унищожи британското производство. Направиха го Маргарет Тачър и нейната армия от неолиберали. Именно в някои от най-тежко засегнатите от нейните реформи региони се наблюдават най-високите проценти подкрепа за напускането на Евросъюза. Разбира се, британският елит не иска, а и не може да признае собствената си роля във влошаващото се положение на Острова и загубата на влияние по света. Мантрата, че всички беди идват от Брюксел, обаче е потенциално катастрофална за амбициите на британците.  Великобритания има същия проблем като всяка залязла империя - спомените още са живи, но реалността не кореспондира с митологията. Докато за всички останали е ясно, че славните  времена, когато британските търговски кораби кръстосваха света надлъж и нашир няма да се върнат, то изглежда в Лондон това бе един от основните мотиви за авантюрата Брекзит. Тази грандомания обаче има малко основания. Светът вече е друг, а Великобритания е просто една средноголяма държава в него. Която при това разполага с повече стара слава, отколкото с реални ресурси. Първият сигнал за това дойде от бившата колония Австралия, която отказа да преговаря с Борис Джонсън за търговска сделка. От предварителната пък информация, която имаме за евентуални преговори между Лондон и Вашингтон, може да се заключи, че ако има сделка, тя няма да е никак изгодна за британците. Всички козове са в ръцете на Тръмп. Ако бъде окончателно загубен и достъпът до европейския пазар, Брекзит много бързо може да се превърне в дистопия.  Съмнително е също, че Брекзит ще донесе  някакви позитиви на международното поле. Лондон вече е известен като най-верния съюзник на САЩ (да си спомним Буш и Блеър) и думата му няма онази тежест, която би имала в имперските дни. При една реформа на Съвета за сигурност на ООН Великобритания може да се прости и с последния си лост за влияние в световните дела.  Със сигурност на Острова не могат да очакват светлото бъдеще, което си представяха преди няколко години. Но вместо да търсят причините в други (например как българите и румънците им взимали работата), Брекзит е може би последният шанс за Великобритания да преосмисли позицията си в света и да се стреми към бъдеще, което се основава на обективна преценка на ситуацията и възможностите, а не на митове и легенди за едни отминали времена. В противен случай не само Шотландия - и Уелс може да поиска да се отцепи. Историята помни и други империи, които са си отивали по този не особено славен начин.", "date": "2020.01.28", "title": "Трудното за британците тепърва предстои"}
{"url": "https://duma.bg/duda-chervenata-armiya-osvobodi-osvientsim-n207797", "text": "Полският президент Анджей Дуда призна, че затворниците в нацисткия концлагер Ауишвиц-Освиенцим са били освободени от съветската армия.\"Тогава, на 27 януари 1945 година, шепа няколко хиляди оцелели най-накрая бяха освободени от войниците на Червената армия и свърши най-страшното време в живота на тези хора\", каза Дуда на пресконференция с израелския президент Рeувен Ривлин в Освиенцим, където бе отбелязана 75-годишнината от освобождението на лагера, намирал се в днешна Полша. По повод споровете с Русия за Втората световна война той каза: \"Имаше сериозна размяна на мнения между полските власти и представителите на Русия. Надявам се, че всички съмнения са разрешени и повече няма да има опити за преписване на историята\".  На свой ред френският президент Еманюел Макрон каза: \"На 27 януари 1945 година смелите войници на Червената армия влязоха зад телената ограда на територията на концлагера. Те още не знаеха, че вървят върху пепелта на огромна братска могила, където са загинали над един милион души. Сред погубените от нацистите в лагера имаше над 75 000 французи.\"", "date": "2020.01.28", "title": "Дуда: Червената армия  освободи Освиенцим "}
{"url": "https://duma.bg/kratki-novini-n207796", "text": "Германският канцлер Ангела Меркел заяви в понеделник, че ще форсира началото на преговорите за членство в ЕС за Северна Македония и Албания по време на срещата на върха на Европейския съвет през март. „И двете страни са постигнали много. Сега ще работим усилено, за да постигнем желаните резултати през март“, добави канцлерът. Срещата на Европейския съвет ще се проведе на 26 март в Мюнхен.  Премиерът на Палестинската автономия Мохамад Щайе призова международните сили да бойкотират мирния план на Доналд Тръмп. \"Това е план за защита на Тръмп от импийчмънт и защита на (премиера Бенямин) Нетаняху от затвор. Това не е мирен план за Близкия изток\", каза министър-председателят на среща на кабинета. Премиерът изтъкна, че президентът Махмуд Абас ще свика среща на палестинското ръководство за обсъждане на най-добрите начини да се отговори на плана. От Министерството на външните работи на Русия информираха, че „на 25 декември 2019 г. при опит да получи секретни материали за руския военен потенциал в Далечния Изток служителите на руските правоохранителни органи във Владивосток са задържали поданик на Япония”.  По информация на РИА \"Новости\" задържаният е пребивавал в Русия с журналистическа виза и вече е отпътувал за родината си. Земеделските стопани в Тесалия в Централна Гърция са готови за начало на стачки на селскостопанската общност в страната, като паркират тракторите си по протежение на националната магистрала в Лариса, Волос, Кардица и Трикала, съобщава „Катимерини“. Тези стачки се превръщат в почти ежегодно събитие. Освен досегашното недоволство за цените на стоките и разходите за гориво, тази година земеделските стопани се противопоставят и на Общата селскостопанска политика на Европейския съюз (CAP) за периода 2021-2027 г. ", "date": "2020.01.28", "title": "Кратки новини"}
{"url": "https://duma.bg/ne-politikanstvayte-s-pametta-na-zaginalite-detsa!-n207788", "text": "В дните след новогодишните празници Инициативният комитет за изграждане на паметник на децата жертви на фашизма получава запитвания от българи от цялата страна докъде е доведена инициативата и кога ще бъде осъществена. За съжаление, все повече се убеждавам, че в нашата държава днес нищо смислено не може да бъде направено. Но на стотиците вече наши последователи сме длъжни на дадем отговор. На 29 ноември 2019 г. внесохме поредно писмо в СОС - този път адресирано пряко до кмета Фандъкова и съветниците в новия СОС. Всеки път предоставяме подробни адреси и телефони за връзка. През всичкото това време - повече от две години до момента, нито кметът Йорданка Фандъкова, нито служителите на съвета, нито съветниците, нито зам.-кметът Тодор Чобанов, нито т.нар. Експертен художествен съвет не намериха за необходимо да ни уведомят за каквото и да било, камо ли да ни отговорят. Дори в последните дни на памет към жертвите на Холокоста, сред които са и хиляди еврейски хлапета, излетели през комините на Майданек. Дори в навечерието на 75-годишнината от края на чудовищната Втора световна война, пречупила не бъдещето, а живота на милиони невинни деца. Очевидно, нашият инициативен комитет от 22-ма известни български граждани, които смятат себе си за интелигентни хора и вярват, че все са направили нещо добро за България, както и стотиците българи, които подкрепят инициативата, не заслужават височайшето внимание на господата по \"върховете\" на столичното управление. Противници сме на политическите скандали и разправии с когото и да било, но този път се налага да уведомим обществеността за случилото се, затова публикуваме последното ни обръщение лично до кмета, което уточнява подробностите. Най-малкото заради сърцатите българи, за които унищожените от политиката деца са болка и памет! Уведомяваме всички присъединили се към  инициативата, че до момента в сметката на комитета за паметника са постъпили 38 822 лв.  (Банка ДСК,  , BIC: STSABGSF (Христо Георгиев, паметник на загиналите деца). Последните вложители са Ваня Лазарова (97 лв.), Веселинка Йорданова (10 лв.), Георги Казанджиев (10 лв.), БАС - Казанлък (408 лв.), Атанас Казанджиев (17 лв.).  Оставаме все още с надеждата, че този път ще бъдем чути. Очакваме съпричастност, не политиканство. Г-жа Йорданка Фандъкова До председателя на Столичния общински съвет Г-н Елен Герджиков До съветниците на СОС  Уважаема г-жо Фандъкова,  Уважаеми ръководители на Столичната община,  Инициативният комитет \"Паметник на децата жертви на фашизма\", създаден на 9.02.2018 г., стана организатор на национално движение за изграждане в София на паметник на децата, загинали по време на трагичните конфликти в България в годините 1923-1944 г. На 15 април 1919 г. внесохме в деловодството на Столичната община документите, необходими според наредбата на СОС за поставяне на паметници с предложение в Борисовата градина, до т.нар. Огледало зад  Братската могила, да се изгради предложеният от нас паметник. Документите са заведени с входящ номер СОА19-НЦ62-534, 15.04.2019 г.  От самото начало на инициативата заявяваме, че тя не е политическа и носи национален характер, самият инициативен комитет отклони желанието за участие на представители на партии и на действащи политици именно с цел да се избегне политизирането. Инициативният комитет се води от идеята, че в последните 10-ина години в много европейски страни бяха изградени мемориали в памет на загиналите деца - най-невинните жертви на режимите и войните през ХХ век и особено през Втората световна война - във Франция, Испания, Германия, Чехия, Беларус, в Русия. Идеята на тези паметници е да се поддържа жива паметта за малките жертви на политическите и военните конфликти, за да не позволят народите никога повече днешните и утрешните деца да имат тяхната съдба. Авторите на мемориалите във Франция и Чехия през 2014 г. бяха наградени с най-високите отличия на своите държави. Смятаме, че и в България трябва да се осъществи подобна инициатива, защото и нашият народ е понесъл тежки загуби, паднали са жертва на конфликтите на възрастните и български деца. Инициативният комитет предложи като автор на паметника известния скулптор проф. Иван Славов, който ще изпълни проекта безвъзмездно. Идеята е върху паметника, добре съчетаващ се със средата и с минимална намеса в нея, да има надпис: \"Никога повече!\" Инициативният комитет извърши мащабно изследване и издирване на имената и съдбите на български деца, загинали в годините 1923-1944 г. До момента имаме събрани данни за около 200 убити у нас деца и за още около 3000 български еврейчета от Беломорска Тракия и Македония, депортирани към пещите на Треблинка, сред които има и току-що родени бебета. Най-малкото застреляно дете е на година и седем месеца, най-големите в списъка са на 17 години. Знаем, че има и други загинали деца, издирването им продължава. При желание от Ваша страна можем да представим списъка с данните за загиналите деца.  След обявяването на инициативата за нея изразиха подкрепата си стотици граждани и граждански структури от различни краища на страната, от различни етноси, хора с различни политически и религиозни възгледи, видни български учени и творци като Светлин Русев, член на Инициативния комитет, който бе един от най-всеотдайните привърженици на идеята. В набирателната сметка на комитета за изграждането на паметника постъпват непрекъснато дарения - от 2 до 1500 лв. В няколко града по идея на местни граждански структури се направиха срещи и дори благотворителен концерт за набиране на средства, като в тях участваха и хора от абсолютно всички партии у нас. По този начин българите изразиха желанието си да покажат хуманна и човешка съпричастност към една национална трагедия. Трябва да има място, където без разлика от личните си политически пристрастия да сведем глава и да поставим цвете с горест за онова, което възрастните са причинили на най-малките българи. Убедени сме, че това е пътят за единение на нацията - не помирение между жертви и палачи, което е невъзможно, а еднакво почитане на всички невинни жертви. Предложението ни получи одобрение от директора на ПУБ на Борисовата градина проф. арх. Атанас Ковачев и от главния архитект на София Здравко Здравков, за което г-н Здравков е уведомил зам.-кмета Тодор Чобанов с писмо и молба предложението на инициативния комитет да бъде разгледано от Експертния художествен съвет към СО. На 18 юни 2019 г. Експертният художествен съвет се е занимал с проекта на Инициативния комитет. В произнесеното становище отказ няма, но за наше изумление  то носи изцяло политически, дори профашистки характер и няма нищо общо със задачите на Експертния художествен съвет, който има съвсем други функции. Протестираме срещу внасянето на политически съображения и инсинуации по отношение на една национална хуманна инициатива, която е изрично и съзнателно изначално лишена от политически и партийни нюанси. Според художествените експерти 1923-1944 г. е \"ограничен времеви период\", затова предлагаме, ако те имат конкретни данни за деца, разстреляни и избити в друг времеви период, да ни ги предоставят, за да попълним съставения от нас списък. Нашите аргументи и действия за отхвърляне на политизирането и за постигане на единение в името на паметта за най-малките жертви на войната и насилието са посочени от съвета точно в обратен смисъл, което ни убеждава, че обсъждането е било формално без каквото и да било разглеждане на внесените от нас документи. На 2 август 2019 г. внесохме в деловодството на Столичната община възражение срещу подобен подход от страна на Експертния художествен съвет с настояване на негово заседание да бъдат поканени представители на инициативния комитет и скулптора проф. Иван Славов за представяне на идейния и художествен проект на бъдещия паметник. До момента обаче никакво движение и никакъв отговор по нашето възражение няма.  Преди да се обърнем към Вас, изчакахме да  завършат окончателно  местните избори и се въздържахме от всякакви публични реакции на случилото се заради реалната опасност нашите действия да бъдат грубо политизирани. И с надеждата Столичният общински съвет в новия си състав да не се отнесе формално към проект, подкрепен от толкова много българи от цялата страна и превърнал се наистина в национална инициатива. Сега се обръщаме към Вас с надеждата за съдействие процедурата по изграждането на паметника да бъде продължена по един нормален начин и с Вашата подкрепа да бъде доведена до успешна реализация. Скулпторът проф. Славов е готов с идейния проект и с макет на паметника и лично ще го представи пред Експертния художествен съвет и пред Общинския съвет.   29.11.2019 г. Председател на Инициативния комитет: Анжел Вагенщайн Секретар: Велиана Христова Анжел Вагенщайн (сценарист, писател, общественик), Велислава Дърева (журналист), д-р Велиана Христова (журналист), Христо Георгиев (журналист, писател, издател), проф.Светлин Русев (художник), проф. Валентин Старчев (скулптор), Иво Хаджимишев (художник фотограф), ген. Ангел Марин (бивш вицепрезидент), ген. Георги Иванов (първи космонавт на България), д-р Лидия Иванова (философ), проф. Андрей Пантев (историк), проф. Искра Баева (историк), проф. Евгения Калинова (историк), акад. Дамян Дамянов (хирург), Снежана Тодорова (филолог, Съюз на българските журналисти), Къдринка Къдринова (журналист), Емил Бехар (педагог, общественик), Емил Кало (икономист, общественик, бивш председател на \"Шалом\"), Валентин Караманчев (журналист, писател, общественик), Боян Ангелов (писател, Съюз на българските писатели), проф. Благовест Вълков (архитект), Владимир Шейтанов (юрист, адвокат), Петър Андасаров (писател).   ", "date": "2020.01.28", "title": " Не политиканствайте с паметта на загиналите деца! "}
{"url": "https://duma.bg/pediatriyata-otnovo-shte-priema-tezhko-bolni-detsa-n207806", "text": "От 3 февруари Клиниката по пулмология и интензивно отделение на Педиатричната болница \"Иван Митев\" в София отново ще приема тежко болни деца от цяла България, съобщи директорът на лечебното заведение д-р Димитър Русинов. Той представи ремонта на отделението, организиран от момичетата от каузата \"За доброто\". Припомняме, че интензивното отделение временно бе затворено в края на ноември 2019 г. заради оставка на петима лекари. Кризата в Педиатрията настъпи след случая с починалото 3-годишно момченце, което беше минало през три болници, включително Правителствена и \"Пирогов\".  \"От другата седмица работата на отделението ще е в пълен обем и спират да се препращат деца в Националната кардиологична болница и \"Пирогов\". Двама анестезиолози вече са наети на работа, единият започва от следващия понеделник, когато започва работа и отделението, а следващата седмица в работата се включва още един анестезиолог. Всички места на напусналите лекари са попълнени, единствено не достигат медицински сестри\", каза началникът на Интензивното отделение доц. Даниел Илиев.  Отделението е с 12 легла - 6 интензивни и 6 за пулмология. С 22 000 лв. от дарения е закупена нова апаратура: стол за манипулации, пистолет за интраосални игли, хладилници за лекарства и много други удобства. ", "date": "2020.01.28", "title": " Педиатрията отново ще приема тежко болни деца"}
{"url": "https://duma.bg/menda-stil-n207791", "text": "Такова нещо не беше се случвало отдавна. През уикенда антикризисният пиар на управляващите трябваше да заработи на пълни обороти, за да намали имиджовите им щети, след като се появи информацията, че с тихомълком внесени законодателни промени от ГЕРБ поставят под съмнение фиксирания курс на лева, а така и стабилността на валутния борд. \"Няма опасност за фиксирания валутен курс на лева.\" В неделя с  успокоително съобщение се принудиха да излязат Министерството на финансите и БНБ. Каква е опасността е още рано да се каже, но няма опасност да сбъркаме, като определим всичко случващо се по темата като \"Менда стил\". Т.е. съчетание от абсурди и лобизъм.  Защото е абсурдно да се отменя паричният съвет чрез предложените без много шум от депутат, бил той и Менда Стоянова, между двете четения, рутинни промени във валутния закон, чрез които обаче се променя и друг закон - за БНБ. После се оказа, че можем да влезем в чакалнята и без подобни врътки. А и лобистки скандали, в които шефката на бюджетната комисия се оказва главен герой, не липсват. На първи ноември 2018 г. в края на работния ден в деловодството на парламента бе внесен текст за промяна на Застрахователния кодекс, определяща таван от 20 хил. лв. за неимуществени вреди, които застрахователите изплащат на семействата след смърт на техен близък при катастрофи. Това възмути хората, което принуди даже ГЕРБ да излезе с официално становище, според което \"Липсата на обществен дебат преди предприемане на такава законодателна инициатива демонстрира грубо погазване на обществения интерес в подкрепа на задкулисието и желанието да бъде обслужен и облагодетелстван корпоративния\". Познайте кой бе вносител на законодателната поправка. Нещо подобно се случи и при офанзивата за увеличаването на акциза на електронните цигари през лятото на 2018 г. Председателят на бюджетната комисия обясни защо това се прави в средата на годината с факта, че депутатите не са оценили голямото търсене на новия тип цигари. Изобщо: \"Менда стил\".", "date": "2020.01.28", "title": " Менда стил"}
{"url": "https://duma.bg/dalguch-na-kantemir-balagov-specheli-4-otlichiya-beliya-slon-n207785", "text": "Националната награда на руските критици и филмови експерти \"Белия слон\" бе връчена на тържествена церемония в московския Дом на киното. Специалният приз \"За чест и достойнство\" получи Александър Сакуров, който поради заетост не успя да присъства. Негови ученици спечелиха отличия в различни категории.  Филмът \"Дългуч\" на Кантемир Балагов взе няколко награди - за най-добър филм, за режисура, за операторска работа, за художник, но Балагов също не присъства на церемонията. Отличието за актьор в главна роля си поделиха Алексей Агранович за участието си в \"Хумористът\" на Михаил Идов и Алексей Вертков за изпълнението си в \"Неделя\" на Светлана Проскурина. За най-добра актриса в главна роля бе призната Елена Сусанина за \"Керосин\" на Юсуп Разиков. Филмът бе удостоен с още две награди - за музика и за сценарий. В категориите за поддържаща роля спечелиха Александър Балуев и Наталия Тенякова за изпълненията си във \"Французинът\" на Андрей Смирнов. Отличието за дебют бе присъдено на \"Момче руско\" на режисьора Александър Залатухин, ученик на Александър Сакуров.  На церемонията присъства и президентът на руските критици и филмови експерти Кирил Разлогов, който е и програмен директор на предстоящия Московски кинофестивал. Сред официалните гости бе видният театрален и киноактьор, поет и художник Лев Пригунов, снимал се в 103 филма.", "date": "2020.01.28", "title": "\"Дългуч\" на Кантемир Балагов спечели 4 отличия \"Белия слон\""}
{"url": "https://duma.bg/datata-n207787", "text": "ЕВРОПЕЙСКИ ДЕН ЗА ЗАЩИТА НА ЛИЧНИТЕ ДАННИ. Конвенция 108/81 на Съвета на Европа от 28 януари 1981 г. за защита на лицата при автоматизирана обработка на личните им данни е ратифицирана със закон от НС. С решение на парламента от 23 май 2002 г. у нас е създадена и Комисия за защита на личните данни. ДЕН НА РАЗГРАД. На този ден през 1878 г. градът е освободен от турско робство. С цветя и песни местните хора посрещнали руските освободители от I дивизия на 13 армейски корпус начело с княз Дондуков-Корсаков. С решение на ОбС денят се чества от 1994 г. 1611 - РАЖДА СЕ ЯН ХЕВЕЛИЙ, ПОЛСКИ АСТРОНОМ (УМИРА 1687 Г.). Създава първите карти на Луната. Въвежда десет нови съзвездия, седем от които се използват и в съвременната астрономия. Неговата съпруга му помага в наблюденията. След смъртта на Хевелий тя публикува две от книгите му, поради което е смятана за първата жена астроном. 1820 - ОТКРИТА Е АНТАРКТИДА. Според различни източници на тази дата експедициите на Фадей Белингсхаузен (капитан от Руската имперска флота), Едуард Брансфийлд (капитан от Кралската флота) и Натаниел Палмър (американски моряк) видели Антарктида. Белингсхаузен, с когото бил и адмирал Михаил Лазарев, \"зърнал\" ледените полета пръв. 1853 - РАЖДА СЕ ХОСЕ МАРТИ, КУБИНСКИ РЕВОЛЮЦИОНЕР (УМИРА 1895 Г.). Писател, политик, публицист, философ и борец за независимостта на Куба от испанските колонизатори. Известен е като Апостола. Летището в Хавана носи неговото име. Загива в бой с испанските войски по време на националноосвободителното въстание, което подготвя. 1897 - РАЖДА СЕ ВАЛЕНТИН КАТАЕВ, РУСКИ ПИСАТЕЛ (УМИРА 1986 Г.). Драматург и поет. Незавършил гимназия, участва в Първата световна война. Работи като журналист. Започва да публикува още през 1910 г. Сред по-известните му произведения са \"Самотна лодка се белее\" и \"Синът на полка\", които са и филмирани. 1986 - ЗАГИВАТ СЕДЕМ АСТРОНАВТИ НА БОРДА НА КОСМИЧЕСКАТА СОВАЛКА \"ЧАЛЪНДЖЪР\". Първият полет е на 4 април 1983 г. Последният - десети, продължава само 73 секунди. Разследването установява, че е имало дефект в конструкцията. \"Чалънджър\" е заместена от совалката \"Индевър\", която прави първия си полет шест години след трагедията през 1986 г. 1998 - ОТКРИТА Е ПЪРВАТА ОТСЕЧКА НА СОФИЙСКОТО МЕТРО. Тя е от бул. \"Сливница\" до бул. \"Константин Величков\", с дължина 6,5 км и 5 станции. Първите проучвания и планове за строителство на подземен транспорт у нас са от края на 60-те години. 2002 - УМИРА АСТРИД ЛИНДГРЕН, ШВЕДСКА ПИСАТЕЛКА (Р. 1907 Г.). Творбите й са преведени на близо 70 езика (от арабски до зулу) и са издадени в над 100 страни. Първата история за най-популярната й героиня - Пипи Дългото чорапче, е публикувана в Швеция през 1945 г., а на български - през 1968 г.", "date": "2020.01.28", "title": "Датата"}
{"url": "https://duma.bg/zarazata-v-kitay-kato-globalna-zaplaha-n207792", "text": "Новата лунна година, минаваща под знака на металния плъх, вещае благоденствие, просперитет и благополучие. Въпреки позитивния символизъм, който се въплъщава в образа на първия знак от китайския календар, Поднебесната империя посрещна Лунната година под надвисналата заплаха от нов смъртоносен вирус. Новоидентифицираният вирус, наречен коронавирус 2019-nCov, поразява дихателните пътища и причинява пневмония. Първите поразени от болестта са регистрирани към средата на декември 2019 г., като пациентите са диагностицирани с пневмония. Симптомите, обаче, изглеждат подозрителни, случаите се увеличават и на 31 декември Китай известява Световната здравна организация (СЗО) за няколко регистрирани случаи на пневмония в пристанищния град Ухан - главен град на провинция Хубей. Към онзи момент причинителят на болестта не може да бъде определен. Смята се, че  в град Ухан, по-точно прилепите. Коронавирусите се срещат най-често сред животните, но могат да се предават от животни към хора.  Пример за подобен вирус, отново с произход Китай, е Тежкият остър респираторен синдром (ТОРС), който причини смъртта на близо 800 души в периода 2002-2003 г. За негов първоизточник се смята цибетката, купена от пазар за животни. Първоначално китайските власти подозираха завръщането на ТОРС, но изследванията сочеха появата на нов вирус, който е подобен по своята структура на респираторните вируси и се предава чрез кашляне, кихане и дори докосване на заразените.  На 11 януари бе обявен първият смъртен случай на 61-годишен човек от Ухан, а 2 седмици по-късно смъртните случаи се увеличават на 56. Заразените са малко под 2000 души. Епидемията с коронавируса не може да се случи в по-неподходящо време - Лунната нова година, когато огромни потоци от хора пътуват, за да се съберат със семействата си. Първият случай на болен от коронавируса извън границите на Китай е регистриран в Тайланд. След това случаи на заразени са съобщени в Япония, Макао, Непал, Малайзия, Сингапур, Виетнам, Австралия, САЩ. Първият случай на заразен с коронавируса в Европа бе регистриран във Франция. От 23 януари 2020 г. град Ухан е поставен под карантина, а транспортът от и до града е преустановен с цел ограничаване на разпространението на епидемията.  На 25 януари Държавният департамент на САЩ обяви, че ще предприеме действия по  евакуация на дипломатически персонал и държавни служители от американското консулство в Ухан, както и на засегнати от затварянето на града американски граждани. В града остават затворени, училища, магазини, ресторанти, увеселителни паркове до овладяване на епидемията. Пазарът за екзотични животни е затворен от 1 януари. В момента в Китай се работи по разработването на ваксина срещу коронавируса, а в провинция Хубей се отварят болници за лечението на заразени от коронавируса.  силно международната общност, като от СЗО дори формулираха хипотеза за световна пандемия. Страховете се подхраниха, когато болестта напусна границите на Китай. На летището в Пекин, както и на някои летища в САЩ, започнаха да сканират пътниците за тяхната температура, за да предотвратяват разпространението на вируса. Епидемията със сигурност ще окаже влияние върху цялостния имидж на Китай в международните отношения. В момента усилията и способностите на китайските власти да се справят с епидемията се наблюдават под микроскоп и ще имат решаващо значение за ролята на страната в световната икономика и въпросите по сигурността.  Осъзнаването на борбата с инфекциозните заболявания като национален интерес е съзвучно с повелята за интернационализиране на мерки за контрол на болестите, която е приета от модерните държави. Важно е да се отбележи, че контролът на инфекциозните заболявания обслужва различни национални интереси, той не е изолиран интерес. Мерките за обществено здраве въплъщават много от най-основните функции  на държавата за ролята на правителството, характера на гражданското общество и стойността на живота на отделния индивид. През последните около 30 години се наблюдават глобалните последици от опасни болести като ХИВ и СПИН, появата на ебола и други хеморагични трески, ТОРС, нови грипни вируси, глобалното разпространение на зика. Въздействието на туберкулозата, маларията и пренебрегваните тропически болести върху обществото днес се разбира по-добре, включително как тези болести влияят върху социалната, икономическата и политическата среда в дадена държава. Инфекциозните заболявания не само влияят върху здравето на населението, но имат и значителни последици за международната сигурност и външната политика. Световните лидери все повече започват да гледат на тези заболявания като на биологическа заплаха за икономическата стабилност и националната сигурност.  за справяне с инфекциозните болести е водено по-скоро от икономически интереси, отколкото от желание за разбиране на същността на самите болести и тяхното влияние върху отделния човек и публичното здраве като цяло. СЗО играе голяма роля в опита си да рамкира контрола на инфекциозните болести като национален интерес в развиващите се страни чрез стратегията на \"здравен преход\". Съгласно тази стратегия СЗО се опита да предостави на развиващите се държави научна, медицинска и обществена здравна помощ, така че тези държави да разработят ефективни вътрешни програми за общественото здраве. Научният напредък променя общия характер на международното сътрудничество в областта на здравеопазването, защото дипломацията се отдалечи (а може би изостана) от доминиращата стратегия за хармонизиране на карантинните регулации с по-широк спектър от цели, включително наблюдение, обмен на информация и съгласуване на мерките за обществено здраве. Сътрудничеството в превенцията на инфекциозните болести, подготвеността и реагирането се използват от държавите за насърчаване на дипломацията и подобряване на междудържавните отношения чрез поемане на ангажименти в областта на здравеопазването или медицинската дипломация, често възприемани за проекция на \"мека сила\". Най-активни  в медицинската дипломация са страни като Китай и Куба.  Проектирайки и развивайки своята концепция за мека сила, Поднебесната империя реализира множество проекти, предимно в Африка с фокус върху медицинско подпомагане. Тези действия включват изпращане на специализирани медицински екипи в редица африкански държави, строеж и откриване на болници и медицински центрове, подпомагане с лекарства и медикаменти и други. Развитието на науката предоставя необходимата информация, за да се постави международното здравно сътрудничество на научна основа, като същевременно позволява да се намалят търговските дефекти от мерките за обществено здраве. По този начин науката улеснява лечението на инфекциозните заболявания като проблем в международните отношения и едновременно с това намалява риска от превръщането на тези заболявания в системен международен проблем.  В същото време като противовес на усилията за международно сътрудничество в борбата срещу опасните болести се развиват и тенденции, които използват епидемиите за обслужването на егоистични или чужди политически и икономически интереси. Такъв е примерът с ебола в някои държави от Западна Африка.  Друга негативна тенденция е засилващото се антиваксинно течение, чиито идеи са насочени срещу употребата на ваксини. Като резултат от него през 2019 г. в Европа, например, беше регистриран значителен процент на смъртни случаи при деца, чиито родители отказали да ги ваксинират срещу болести като тетанус и шарка. Негативен ефект от тези тенденции е и завръщането на болести, считани за унищожени и победени.", "date": "2020.01.28", "title": "Заразата в Китай като глобална заплаха"}
{"url": "https://duma.bg/dalbokata-darzhava-na-sasht-predlaga-pomirenie-s-rusiya-n207794", "text": "РИА \"Новости\" Най-авторитетният и влиятелен \"мозъчен център\" на САЩ публикува шокираща по своята откровеност и подробности стратегия, която трябва да осигури победата на САЩ в новата Студена война с Китай и доминирането на Вашингтон в геополитическия ландшафт на XXI век. В тази стратегия ключово място се отделя на Русия. Подходът, предлаган на руското направление, силно ще учуди дори опитните руски и американски аналитици.  Съветът за външни отношения-СВО (Council on Foreign Relations-CFR) е невероятно влиятелна организация, с която са свързани много конспиративни теории (чак до обвиненията, че е \"истинско световно правителство\"), както и много реални истории за промените в американската вътрешна и особено външна политика. Затова и докладът му, озаглавен \"Реализацията на макростратегията към Китай. 22 рецепти за САЩ\" несъмнено ще предизвика голям интерес в онези, които са наясно с реалната американска и международна политика. Да погледнем фактите: в състава на CВО влизат над 5000 членове, включително високопоставени чиновници на федералната администрация на САЩ, 10 бивши държавни секретари на САЩ (външни министри - ред.), директорите на ЦРУ, влиятелни банкери, авторитетни юристи, професори от водещи отвъдокеански университети, а също управляващи някои американски медии. За да бъде пълна картината, трябва да се напомни, че именно тази организация отговаря за използването на парите на семейство Рокфелер (чрез официалната програма David Rockefeller Studies Program), която е насочена към промени в политическите решения на американските власти чрез формулиране на съответните \"експертни препоръки\". Организацията беше създадена през 1921 г., за да \"помогне\" на президента на САЩ Удроу Уилсън със съвети как САЩ трябва да въздействат на следвоенна Европа за максималното задоволяване на американските геополитически интереси.  Идеята, че трябва да се нормализират отношенията с Русия, за да могат САЩ по-удобно да се борят с Китай, не е нова за американското експертно пространство. Проблемът е, че като главен (и фактически единствен) начин да се постигне тази \"нормализация\" бе Русия да бъде по-активно \"душена и притискана\" с икономически санкции, а в идеалният вариант - да се организира \"смяна на режима\". Такъв подход е обективно странен и контрапродуктивен, но той е единствено възможният за онези, които смятат, че най-правилната стратегия спрямо Русия е тя да бъде върната в състоянието на \"безразсъдството от 90-те\" и да бъде накарана \"да признае поражението в Студената война (а следователно да признае и главната роля на САЩ в света). И за целта най-добри са именно методите на икономическото и силово въздействие. Впрочем в този смисъл отношението към Русия не се различава много от отношението към другите страни, разликата е само в интензивността на предполагаемия натиск. Практиката показва, че Вашингтон е готов да се се впуска в дипломатически и санкционни конфликти дори с най-близките си съюзници, да не говорим за противниците. Най-големият \"морков\", който американските експерти са готови да предложат на Русия, е единствено връщането й в G8, като в замяна тя капитулира по всички ключови геополитически въпроси. Стратегията, публикувана от СВО, тръгва от съвсем друга логика. Първо, в нея липсва илюзията, че САЩ могат сами да победят целия свят. Нещо повече, те не могат да победят сами дори Китай (и това е шок от гледна точка на официалния американски дискурс). Стратегията на американската \"дълбока държава\" отива по-далеч, като подчертава, че САЩ трябва да спрат да пилеят усилия по други геополитически направления и да се концентрират върху Китай, а също да се заловят с радикални вътрешни реформи. И само комбинацията от тези мерки (които в стратегията са назовани именно \"рецепти\") може да даде на Вашингтон необходимите сили и да създаде необходимите условия за победа. Учудващо е, но в частта, която описва сегашното (твърде плачевно) положение по фронтове на американо-китайската Студена война, авторът на стратегията Робърт Блекуил, не щади грешките на администрациите на Тръмп и Обама по руското направление (Блекуил е влиятелен бивш дипломат, известен лобист, старши научен сътрудник на CВО, получаващ личен грант на името на Кисинджър). Двамата здравата го отнасят заради Майдана, Крим и Киев: \"Американският президент, който схваща \"проблема с Китай\" (това е използван от автора термин за описване на всички американски проблеми, свързани с нарастването на китайското влияние в света, китайската икономика, армия и прочее), би попитал: съответстват ли на националните интереси на САЩ по-тесните отношения между Китай и Русия? Американският президент, който схваща \"проблема с Китай\", би поставил под съмнение въвеждането на дългосрочни санкции срещу Русия през 2014 година, когато Русия анексира Крим, (защото) въвеждането на санкции би подтикнало Русия към съюз с Китай. Американският президент, който е наясно с \"проблема Китай\", не би позволил на официалните лица от президентската администрация публично да приветстват революцията в Киев през 2014 годна, защото по този начин помогна на Пекин (и Москва) да се убеди, че САЩ искат смяна на режима в Китай\", пише водещият експерт на СВО. Това признанИе е много важно, но най-интересното в текста е рецептата, която се предлага за подобряване на отношенията по линията Вашингтон-Москва. Рецептата за руското направление започва с абстракция и преминава към конкретика. \"Съединените щати в координация със съюзниците трябва да опитат разширен диалог с Владимир Путин и правителството на Русия за световния ред и безопасността на Европа и Азия\". Само експерт от \"мозъчен център\", представляващ \"дълбоката държава\", може да си позволи предлагането в американското медийно пространство на идеята президентът Доналд Тръмп да води разширен диалог с Владимир Путин за световния ред, без да се бои, че ФБР ще го вземе на мушка, задето \"работи за Кремъл\".  На равнище конкретика стратегията на Съвета за външни отношения предлага следното: \"Да го кажем ясно: налага се Вашингтон да отстъпи, за да подобри отношенията с Москва, той не може да направи това, запазвайки сегашната си политика към Русия. Същото се отнася и за Москва. В този дух Съединените щати трябва да се стремят към договореност с Русия, че е приключило разширяването на Организацията на Североатлантическия договор (НАТО), че Съединените щати отменят санкциите си за анексията на Крим и Русия отново е допусната в групата Г8. В замяна Москва чрез изтеглянето на своите войски за спре намесата в Източна Украйна и да се съгласи с разполагането на миротворчески сили на ООН, а също за прекрати отровната си намеса в американския политически живот\".  По очевидни причини представената в стратегията на СВО \"размяна\" едва може да бъде възприета като идеална или дори подходяща рецепта за осигуряването на по-стабилни отношения по линията Вашингтон-Москва, но важното е друго: ако се съди по тази позиция на влиятелния \"мозъчен център\", американският елит постепенно се отвиква от представата, че Русия може и трябва да бъде заплашвана и започва да свиква с идеята, че с Москва може и трябва да се водят съществени преговори. В този смисъл невъзможно, абсурдно и немислимо би било да си представим през 2014 г., че водещият експертен център на американския елит ще \"сложи на масата\" като стартова преговорна позиция такива предложения като признанието на Крим за руски, завръщането в Г8 (важно именно като символ), отказ от разширяването на НАТО (тоест неутрален статут или \"финландизация\" на Украйна) и отказ от връщането на украинската армия в Донбас. Това не означава, че този набор ще бъде приет като официална позиция на Вашингтон, още по-малко, че такава позиция идеално съответства на руските интереси, които са много по-широки и по-дълбоки от това, което предлага за договаряне експертът от СВО. Но вкарването на такива предложения в експертния и политически дневен ред на най-високо равнище е възможно да означава определена еволюция на американското мислене, при това не само по руското направление. Вашингтон е готов постепенно да се откаже от своите амбиции и да признае (унизителната за самолюбието му) необходимостта именно от отстъпки, а не от ултиматуми. Вероятно най-добрият отговор на тези опити на американската рефлексия е търпението и твърдостта в защита руските интереси. Времето и остатъците от американския здрав смисъл, които се оказва, че все още присъстват в отвъдокеанската \"дълбока държава\", работят в полза на Русия. ", "date": "2020.01.28", "title": "\"Дълбоката държава\" на САЩ  предлага помирение с Русия"}
{"url": "https://duma.bg/tekst-na-klim-shipenko-vze-4-statuetki-zlaten-orel-n207784", "text": "В първи павилион на \"Мосфилм\" за 18-и път бяха раздадени националните филмови награди \"Златен орел\". \"Текст\" на Клим Шипенко по бестселъра на Дмитрий Глуховски спечели 4 статуетки - за най-добър игрален филм, за главна мъжка роля на Александър Петров, за поддържаща мъжка роля на Иван Янковски, и за монтаж.  Отличието за режисура бе връчено на Алексей Сидоров за филма \"Т-34\", който бе награден и за сценарий. Виктория Мирошниченко спечели приза за главна женска роля в \"Дългуч\" на Кантемир Балагов, а за поддържаща роля - Евгения Брик в \"Одеса\" на Валерий Тодоровски. Неговият филм взе и наградите за операторско майсторство, за музика и за художник-постановчик. Павел Деревянко взе наградата за мъжка роля в комедийния телевизионен сериал \"Домашен арест\". А приза за женска роля спечели Анна Михалкова за сериала \"Стихия\" на Борис Хлебников. В категорията за неигрален филм победител е филмът \"Без давност. Да отвориш шкафа на позора\" на юриста и историка Александър Звягинцев. За анимационно кино е отличен \"Той не може без космоса\" на Константин Бронзит. Наградата за късометражен филм взе \"Интервю\" с Алексей Серебряков в главната роля.  Почетен \"Златен орел\" получи народната артистка Алиса Фрейндлих.", "date": "2020.01.28", "title": " \"Текст\" на Клим Шипенко взе 4 статуетки \"Златен орел\""}
{"url": "https://duma.bg/bili-aylish-triumfira-s-5-nagradi-grami-n207777", "text": "Поп иконата Били Айлиш обра наградите \"Грами\", спечелвайки пет статуетки. 18-годишната звезда взе отличията за големите четири категории - \"Албум на годината\", \"Песен на годината\", \"Запис на годината\" и \"Най-добър нов изпълнител\" - признание за ролята й във вълната на поп бъдещето. Петото признание бе присъдено на тийн сензацията за поп-албум. Лизо - една от основните й конкурентки, бе удостоена с три награди от осем възможни. Въпреки петте номинации, Ариана Гранде се прибра вкъщи с празни ръце. Лил Наш X взе две награди за Old Town Road. Лейди Гага получи призове за \"Най-добър сборен саундтрак за визуална медия\" и \"Най-добра песен за визуална медия\" към хитовата лента \"Роди се звезда\". Бионсе спечели наградата за най-добър музикален филм (Homecoming). Гари Кларк Джуниър се зарадва на три статуетки \"Грами\", включително за най-добра рок песен за антирасистката си This Land, а успехът му беше възприет от мнозина като закъсняло признание за черното влияние върху рока. Церемонията премина под знака на скръбта от загубата на баскетболната звезда Коби Брайънт.", "date": "2020.01.28", "title": "Били Айлиш триумфира с 5 награди \"Грами\""}
{"url": "https://duma.bg/ralitsa-nikolova-n207776", "text": "е най-яркото доказателство, че настроението може да е слънчево, топло и ведро, независимо от сезона и въпреки променливото време. С неуморим хъс и уникален новинарски усет, завеждащата електронното издание на любимия ни вестник успява на мига да информира онлайн читателите с най-важните събития у нас и по света. Със завидните си журналистически умения и отдадеността към всичко, с което се захваща, Раличка разбива на пух и прах стереотипа, че успехите в професията са за сметка на вниманието към най-близките. Като най-добрата майка на страхотните Нина и Коко, тя е светъл пример, че отговорното и качественото родителство съществува и в ХХI век. Затова пожелаваме на лъчезарната ни колежка да е все така истинска и вярваща в чудеса, а здравето и искрената радост от живота с прекрасното й семейство да я съпътстват завинаги.", "date": "2020.01.28", "title": "Ралица Николова"}
{"url": "https://duma.bg/tarsyat-nov-dom-za-nay-nedruzhelyubnata-kotka-na-sveta-n207778", "text": "Приют за животни в щата Северна Каролина търси нов дом за агресивна и недружелюбна котка на име Пердита. Служителите на институцията публикуваха в социалните мрежи шеговитата обява, в която разказват за своенравния характер на писаната. Пердита често се крие в ъглите, но в същото време се смята за кралицата на къщата, в която е попаднала. Обича да мами персонала на приюта, представяйки се за болна. Не се понася с другите котки, кучета и деца. Не търпи да я галят и може да живее единствено с човек, който уважава личното й пространство. Обявата завършва с думите: \"Моля, вземете я. Даваме я безплатно!\" Потребителите посрещнаха публикацията със смесени чувства. Някои смятат, че характерът на Пердита ще омекне с годините. Но други обвиниха служителите на приюта в нехуманно отношение към котката, която има основание да бъде зла. Имаше обаче и такива, които посрещнаха обявата с шега и заявиха, че ще вземат животното като тотем.", "date": "2020.01.28", "title": "Търсят нов дом за най-недружелюбната котка на света"}
{"url": "https://duma.bg/krashtavat-hlebarki-na-bivshite-n207779", "text": "Британският Център за опазване на околната среда в Хемсли предлага уникален начин  на всички желаещи да си отмъстят на бившата половинка, пише \"Мирър\". Само за паунд и половина е възможно да кръстите хлебарка на името на омразния вече човек. В замяна обаче се получава само свидетелство за новото име на хлебарката, но не и самото насекомо. Идеолозите на услугата съобщават, че интересът към нея расте все повече. Това е само повод за радост, тъй като събраните средства ще бъдат дарени на местен зоопарк. Срещу допълнителен паунд кръстниците на хлебарки имат възможност да се сдобият и със специална табелка до името на своя кръщелник, на която може да бъде изписано съобщение по избор.", "date": "2020.01.28", "title": "Кръщават хлебарки на бившите"}
{"url": "https://duma.bg/vlyubeni-s-45-godini-razlika-vav-vazrastta-predizvikaha-skandal-n207780", "text": "Странна сватба скандализира медиите на Острова, след като английска пенсионерка Айрис, на 80, и нейният годеник - 35-годишният Мохамед, сключиха брак. Мъжът често бива наричан boy toy (\"мъжка играчка\" - б.р) заради огромната разлика във възрастта на младоженците, пишат британски медии. Скандалът гръмна, когато стана ясно, че булката с цяло десетилетие е по-голяма от майката на съпруга й. Иначе, историята на двамата влюбени започва от фейсбук: когато пенсионерката вижда профила на египтянина, решава да му пише. А той пък - безработен, й отговаря на съобщението. Така бързо любовта между двамата пламва. А когато се срещат на летището в Кайро, \"четири десетилетия без секс бяха пометени от прилив на животинска страст\". Двойката решава да сключи брак на четвъртия ден от запознанството си, но заради липса на документи идеята им не се осъществява. Иначе Айрис настоява, че Мохамед не е с нея заради парите й, нито пък заради бъдещото му британско гражданство. \"Ако се ожени за мен, ще е по любов, защото живея само от пенсията си\", смята булката. При пътешествието си в Кайро бъдещите младоженци посещават скъпи ресторанти и атракциони, като си делят сметката наполовина. \"Мохамед ми обеща да подпишем и предбрачен договор, защото твърди, че не иска къщата ми или каквото и да е наследство един ден. По-силна любов от тази съществува ли?\", пита се Айрис. За пенсионерката това ще бъде втори брак, след като съпругът й починал отдавна. Тя е бивша чистачка, пенсията й е около 800 паунда, но получава и обезщетение за инвалидност. Къщата й се оценява на над 220 000 паунда. А Ромео от Кайро напуснал работата си, когато срещнал възлюбената си. \"Парите не носят щастие, не съм с нея заради скъпата й къща\", твърди Мохамед. И припомня, че \"Любовта не знае граници\". Романсът на двойката предизвиква истински трус в семейството на пенсионерката. Тя има двама сина. И докато 54-годишният Стив приема със снизхождение новата любов на майка си, то Дарен, на 53, изобщо не иска и да чуе за нейна сватба. Бъдещата свекърва на Айрис не крие радостта си, че синът й е намерил \"любовта на живота си\".", "date": "2020.01.28", "title": " Влюбени с 45 години разлика във възрастта предизвикаха скандал"}
{"url": "https://duma.bg/svetat-skarbi-za-kobi-brayant-n207775", "text": "Баскетболната легенда на Лос Анджелис Лейкърс Коби Байънт загина при инцидент с личния си хеликоптер, който се разби в Калифорния.  Всичките 9 души на борда са загинали, между тях и 13-годишната му дъщеря Джиана. Коби и спътниците му летели за баскетболен мач, когато хеликоптерът се запалил и започнал да губи височина и впоследствие се разбил. Малко след ужасната новина хиляди хора се стекоха по улиците не само на Лос Анджелис, а и в цяла Америка, за да изразят своята почит към един от най-големите в баскетбола. Те носеха цветя, снимки на него и дъщеричката му. Церемонията за годишните награди \"Грами\" се проведе в \"Стейпъл Сентър\" - залата на ЛА Лейкърс - отбора, в който Брайънт игра през цялата си кариера и спечели 5 титли в НБА. Почит към легендата на \"Езерняците\" отдадоха и на всичките мачове от НБА миналата вечер.  Собственикът на Далас Маверикс Марк Кубан също обяви, че в чест на легендата отборът му също ще извади от употреба №24. ЛА Лейкърс извадиха от екипите си номерата 8 и 24, с които Коби игра, още през 2017 г., година след като той прекрати кариерата си. Брайънт е двукратен олимпийски шампион с отбора на САЩ. Той обяви отказването си с думите \"Послушах гласа на тялото си. Той ми подсказва, че трябва да спра\". Брайънт е най-младият баскетболист, изтеглен в драфта в НБА - на 18 години, 2 месеца и 11 дни под №3 от ЛА Лейкърс, веднага след като завършва гимназията \"Мерион\" в родния му град Филаделфия.  Много световни спортни звезди също изразиха скръбта си от кончината на легендарния баскетболист. Той загина на 41 години, като остави съпругата си Ванеса и още 3 дъщери - най-голямата на 17 години, а най-малката на 7 месеца.   Злополуката с хеликоптера му, произведен през 1991 г., се случи ден, след като ЛеБрон Джеймс го задмина като №3 във вечната листа на реализаторите в НБА с 33 643 т.  \"Продължаваме Играта. Голям респект, братко\", написа в социалните мрежи считаният за негов наследник ЛеБрон. Легендата на българския футбол Христо Стоичков бе един от многото световни знаменитости, които изразиха почит към загиналия Коби Брайънт. Камата използва профила си в инстаграм, за да изкаже своите съболезнования. “Той бе най-харизматичният спортист в света. Почивай в мир. #8 #24”, написа Ицо на испански под снимка на Коби от годините му в ЛА Лейкърс.", "date": "2020.01.28", "title": "Светът скърби за Коби Брайънт"}
{"url": "https://duma.bg/arhitekturna-vecher-v-politehnicheskiya-muzey-n207781", "text": "Специална вечер, подходяща за всички любители на архитектурата, ще се състои на 31 януари от 18 ч. в Националния политехнически музей в София (ул. \"Опълченска\" 66). В музейна среда архитектурата може да бъде интересна и за деца. Те ще имат възможност да се запознаят с \"Архитектон\" и да \"построят\" самостоятелно къща. Всички останали ще дискутират любопитни въпроси. Ще бъдат представени предстоящите съвместни инициативи на музея и фондация \"Български архитектурен модернизъм\", както и новият архитектурен календар (2020 г.) \"Бетон. Стъкло. Метал. Индустриалната архитектура и първите стъпки на модернизма\". Събитието е със свободен достъп за деца и ученици и преферентен вход - 2 лв., за всички останали.  ", "date": "2020.01.28", "title": "Архитектурна вечер в Политехническия музей"}
{"url": "https://duma.bg/lyubomir-denev-s-dve-nagradi-na-konkursa-prof-ivan-spasov-n207786", "text": "Осмият международен конкурс по композиция \"Проф. Иван Спасов\", посветен на 85-годишнината от рождението на именития композитор, диригент и общественик, се проведе под егидата на Министерството на културата, община Пловдив, община Пазарджик и почетното председателство на проф. Василка Спасова - съпруга на композитора. Конкурсът неизменно е с много висок рейтинг в ранглистата на международните състезания по композиция; досегашни лауреати са известни имена от цял свят: Ричард Хеллер, Австрия; Питър Сейбърн, Англия; Георгиос Зампаклис, Гърция; Паоло Боджо, Италия; Мишел Лакроа, САЩ; Ясухиро Такенака, Япония; а сред тях, утвърдени български композитори и академични преподаватели - проф. Красимир Тасков, проф. Йордан Гошев, проф. Благовеста Константинова, Драгомир Йосифов, джаз-доайенът Любомир Денев... Оспорваната надпревара се провежда при строга анонимност. Депозираните творби се оценяват от авторитетно жури - проф. Велислав Заимов, доц. Илия Кожухаров, под председателството на изтъкнатия композитор и диригент Йордан Дафов. Конкурсът се провежда в две категории: за хорово произведение и за камерно-инструментална творба. Тази година журито не присъжда първа награда и в двете категории; всъщност това не е прецедент - и в предходното, седмо издание \"летвата е вдигната\" високо. Престижната втора награда в хоровата категория печели Любомир Денев с хоровата творба \"Две песни\"; на него е присъдена и Специалната награда на Съюза на българските композитори - за ефектната инструментална пиеса \"Спонтанни импровизации\". Почетната трета награда е за Адриан Павлов за вокалната творба \"Докато трябва\". През далечната 1997 г., тогава едва 19-годишен, той е награден на първото издание на конкурса \"Проф. Иван Спасов\". През годините Адриан Павлов печели още две отличия. Безапелационен рекорд на живеещия в Германия талантлив български композитор! В инструменталната категория \"среброто\" отнася Емерих Амбил, с оригиналната пиеса \"Anno Primo\", а \"бронзовата статуетка\" отива при младата Десислава Георгиева, за впечатляващата поема \"Тибетски хроники\"; на нея е присъдена и Специалната награда на община Пазарджик за лиричния цикъл за смесен хор - \"Момини песни\". Впечатляващ е фактът, че за изминалите две поредни издания на авторитетния международен конкурс \"Проф. Иван Спасов\", четирима талантливи възпитаници на проф. Стефан Драгостинов от класа по композиция в Нов български университет - Емерих Амбил, Валерия Крачунова, Мина Николова и Десислава Георгиева, се окичват с осем престижни отличия.", "date": "2020.01.28", "title": "Любомир Денев с две   награди на конкурса   \"Проф. Иван Спасов\""}
{"url": "https://duma.bg/razkaz-za-tyaloto-ezika-i-vaobrazhenieto-n207782", "text": "Театралният режисьор, изпълнител и автор на текстове за сцена Младен Алексиев ще представи авторското си изпълнение \"Разхождайки пейзажа\" на 28 януари от 19 ч. в ДНК - пространство за съвременен танц и пърформанс. Това е първо представяне на проекта след гостуванията му в \"Linda\" (София), \"Glej Theatre\" (Любляна), \"Field Kitchen Academy\" (Берлин/Вюстен-Бухолц) и Moving Body Festival (Варна). \"Разхождайки пейзажа\" е среща между изпълнител и зрители, която посредством акта на говоренето плавно повежда публиката през темите за тялото, езика, възприятието и въображението. От 2016 г. Алексиев използва своя текст \"Walking the Landscape\" като уред за навигация в своята театрална практика. Текстът е пренаписван за всяко представление пред публика, отразявайки конкретната ситуация.", "date": "2020.01.28", "title": "Разказ за тялото, езика и въображението"}
{"url": "https://duma.bg/galeriya-lorana-predstavya-margarita-milidzhiyska-n207783", "text": "110 години от рождението на Маргарита Милиджийска (1910-2001) отбелязва столичната галерия \"Лоранъ\" с изложба в арт салона на ул. \"Оборище\" 16. Официалното откриване е на 29 януари от 18.30 ч. Експозицията, която може да се разгледа до 28 февруари, показва работи от различни творчески периоди на авторката, между които преобладават тези от 40-те и 50-те години, с голямо жанрово разнообразие. В колекцията доминират портрети и автопортрети.", "date": "2020.01.28", "title": "Галерия \"Лоранъ\" представя Маргарита Милиджийска"}
{"url": "https://duma.bg/rezultati-n207739", "text": "МЪЖЕ: Рафаел Надал (Исп, №1) - Ник Кириос (Авл, №26) 6:3, 3:6, 7:6 (6), 7:6 (4); Даниил Медведев (Рус, №4) - Стан Вавринка (Швейц, №15) 2:6, 6:2, 6:4, 6:7 (2), 2:6; Гаел Монфис (Фр, №10) - Доминик Тийм (Ав, №5) 2:6, 4:6, 4:6; Александър Зверев (Гер, №7) - Андрей Рубльов (Рус, №16) 6:4, 6:4, 6:4. ЖЕНИ: Симона Халеп (Рум, №3) - Елизе Мертенс (Бел, №17) 6:4, 6:4; Анет Контавейт (Ест, №31) - Ига Святек (Пол, №56) 6:7 (4), 7:5, 7:5; Гарбине Мугуруса (Исп, №32) - Кики Бертенс (Бел, №10) 6:3, 6:3; Анастасия Павлюченкова (Рус, №30) - Ангелик Кербер (Гер, №18) 6:7 (5), 7:6 (4), 6:2.    По Евроспорт 1 Фехтовка 13.30 Гран при в Доха Снукър 14.30 Европейски Мастърс, финал Колоездене на писта 16.00 6 дни на Берлин, пети ден Алпийски ски  18.35, 21.35 СК (мъже), слалом в Шладминг, I и II манш Конен спорт 19.45 СК в Амстердам Колоездене 23.05 Обиколка на Сан Хуан, II етап 0.00 Обиколка на Сан Хуан, III етап Тенис 1.30, 1.55 ОП на Австралия, 1/4-финали По Евроспорт 2 Тенис 17.45 ОП на Австралия, 1/4-финали Колоездене на писта 22.00 6 дни на Берлин, шести ден По Диема Спорт 2 Футбол 21.45 Астън Вила – Лестър, 1/2-финал, реванш за \"Карабао Къп\" По Макс Спорт 1 Рали 1.00, 2.00, 3.00, 4.00 \"Монте Карло\"  По Макс Спорт 2 НХЛ 15.00 Състезание за хокейни умения Голф 17.30, 23.00 \"Омега Дубай Дизърт\" Баскетбол,Еврокупа  19.00 Тофаш (Тур) - Ховентут (Исп) 21.00 Венеция (Ит) - Промитеас Патра (Гър)", "date": "2020.01.28", "title": "Резултати"}
{"url": "https://duma.bg/i-dalas-maveriks-izvadi-ot-upotreba-negoviya-%E2%84%9624-n207771", "text": "Баскетболната легенда на Лос Анджелис Лейкърс Коби Байънт загина при инцидент с личния си хеликоптер, който се разби в Калифорния.  Всичките 9 души на борда са загинали, между тях и 13-годишната му дъщеря Джиана. Коби и спътниците му летели за баскетболен мач, когато хеликоптерът се запалил и започнал да губи височина и впоследствие се разбил. Малко след ужасната новина хиляди хора се стекоха по улиците не само на Лос Анджелис, а и в цяла Америка, за да изразят своята почит към един от най-големите в баскетбола. Те носеха цветя, снимки на него и дъщеричката му. Церемонията за годишните награди \"Грами\" се проведе в \"Стейпъл Сентър\" - залата на ЛА Лейкърс - отбора, в който Брайънт игра през цялата си кариера и спечели 5 титли в НБА. Почит към легендата на \"Езерняците\" отдадоха и на всичките мачове от НБА миналата вечер.  Собственикът на Далас Маверикс Марк Кубан също обяви, че в чест на легендата отборът му също ще извади от употреба №24. ЛА Лейкърс извадиха от екипите си номерата 8 и 24, с които Коби игра, още през 2017 г., година след като той прекрати кариерата си. Брайънт е двукратен олимпийски шампион с отбора на САЩ. Той обяви отказването си с думите \"Послушах гласа на тялото си. Той ми подсказва, че трябва да спра\". Брайънт е най-младият баскетболист, изтеглен в драфта в НБА - на 18 години, 2 месеца и 11 дни под №3 от ЛА Лейкърс, веднага след като завършва гимназията \"Мерион\" в родния му град Филаделфия.  Много световни спортни звезди също изразиха скръбта си от кончината на легендарния баскетболист. Той загина на 41 години, като остави съпругата си Ванеса и още 3 дъщери - най-голямата на 17 години, а най-малката на 7 месеца.   Злополуката с хеликоптера му, произведен през 1991 г., се случи ден, след като ЛеБрон Джеймс го задмина като №3 във вечната листа на реализаторите в НБА с 33 643 т.  \"Продължаваме Играта. Голям респект, братко\", написа в социалните мрежи считаният за негов наследник ЛеБрон. Легендата на българския футбол Христо Стоичков бе един от многото световни знаменитости, които изразиха почит към загиналия Коби Брайънт. Камата използва профила си в инстаграм, за да изкаже своите съболезнования. “Той бе най-харизматичният спортист в света. Почивай в мир. #8 #24”, написа Ицо на испански под снимка на Коби от годините му в ЛА Лейкърс.", "date": "2020.01.28", "title": " И Далас Маверикс извади от употреба неговия №24"}
{"url": "https://duma.bg/trese-se-tretiyat-mandat-na-borisov-n207790", "text": "Досега Бойко Борисов се измъкваше чист, като газеше през главите на своите министри. На властваща глава и сто оставки са малко. Само че сега нагази в тинята на язовир \"Студена\" в провала си с околната среда и ледени тръпки затресоха целия му трети мандат. Тинята се оказа много по-дълбока и много по-нездравословна за неговия кабинет. Поредната девета глава - на министъра на околната среда и водите Нено Димов, бе не просто изхвърлена от колекцията на министерските величия. Твърде безцеремонно за един доктор по физика, който премиерът Борисов ефектно превърна в спасителен изпускателен кран. Но този път това вече не е достатъчно, за да остане премиерът в непорочна чистота.  Не може вече през един кран да изтече огромното количество мръсотия - язвите, причинени на цялото общество от поощряваната корупционна практика във всичките й форми, по всички етажи на властта, която разнася заразата върху цялата ни икономика в сферата на промишлеността, селското стопанство и услугите. Дебитът на тази нечистотия нараства значително от нечистите сделки в областта на енергетиката и в безконтролната търговска дейност, наречена \"здравеопазване\". Как да изтече най-голямата бедност и безпримерната мъчителна мизерия сред българския народ?  Дали е възможно през кранчето \"Димов\" да се източи в помийната яма безкрайната и толкова унизителна шокова проекция, запечена върху гърба на българския народ, наречена с коварно праволинейна методичност \"преходен период\"? Възможно ли е да изчезне натрупаната аморална помия в нашите човешки и професионални отношения като българи? Защото, за да оцелеем върху бодливата тел на дъното, ние изранихме и изподрахме душите си; изправихме се, въоръжени с толкова злоба един срещу друг, намразихме се през \"демократичния\" преходен период, проточил се до безкрайност. Народопсихологията ни толкова се изкриви в последните години, че мнозина от нас се питат всеки ден как стана така, че излязохме извън себе си. През 2018 г. беше отпуснат половин милиард лева на държавния холдинг, който отговаря за ремонта и възстановяването на 418-те язовира у нас, които са в критично състояние. За тази сума обаче се намери достатъчно вода, за да бъде тя потопена и да изчезне в неизвестна посока, без да е свършена някаква работа. Сега за същата работа се отделят аварийно един милиард лева. Тези пари не бяха предвидени в държавния \"балансиран\" бюджет за 2020 г. Защо така на пожар се дават сега? Нима преди месец-два, когато се обсъждаше държавният бюджет, управляващите не са били наясно със съществуващия проблем с язовирите? Защо парите не бяха заложени в разходната му част навреме? Нима само един министър носи отговорност, че държавата е продавала вода на \"Стомана\"- Перник и на местната Топлофикация по 13 ст., а на гражданите - по два лева за кубик? Не са ли отговорни за това и други ведомства, свързани със събирането и с разпределянето на финанси, които сега се крият в сянката на кранчето.   За съжаление лъсна и това, че въздухът ни е безпрецедентно замърсен с опасни фини прахови частици и почти би могъл да се складира като инертен строителен материал. Управляващите, включително и кметът на София Йорданка Фандъкова, ни заблуждаваха години наред чрез най-популярните медии, че виновници за това са само ромите, които в своите коптори, за да не студуват, се отоплявали с всевъзможни боклуци. Първо, опушеното битие на тези роми говори недвусмислено за издълбаната пропаст на социалната изолация и неравенство. Част от столичаните водят толкова мизерно съществуване, че не би било пресилено в случая да цитираме стих от дядо Вазов: \"Човекът словесен паднал е до скота...\". Когато властващите сочеха с пръст най-бедните български граждани като най-големите виновници за замърсения въздух, криеха истината, че в страната ни се внасят и се изгарят контрабандно, все още неизвестно на колко места, стотици тонове опасни промишлени, химически и медицински отпадъци от Европа и от Третия свят. Не чрез преработка - у нас не са изградени нужните предприятия, а чрез изгаряне по най-примитивния и вреден за хората начин. Кой е авторът на тази мащабна и зловредна  мафиотска сделка, каква е схемата за нейното организиране и как се разпределят парите от нея? Властващите и съдебните органи мълчат. Но това мълчание толкова гръмовно и толкова силно крещи: \"Отдавна е дошло времето за главата на онзи, който се крие зад камарата министерски глави и който дърпа лостовете на властта!\"   Навремето Тодор Колев питаше как ще ги стигнем американците. Но нека като начало да се опитаме да стигнем своите съседи румънците...     ", "date": "2020.01.28", "title": "Тресе се третият мандат на Борисов"}
{"url": "https://duma.bg/levski-vzima-trima-s-parite-ot-eyolfson-n207774", "text": "Левски може да привлече през зимния трансферен прозорец трима футболисти, ако продаде звездата си Холмар Ейолфсон. Исландският национал е обект на сериозен интерес от английския елитен Борнемут, който иска да запази мястото си във Висшата лига. Снажният централен бранител бе в състава на Исландия при дебюта на островитяните на Мондиала във Франция 2018, макар че не взе участие в нито един от мачовете.  Холмар вече има опит в Англия. През 2008 година исландецът подписва с Уест Хем, след което е пратен под наем в Челтнъм.  За Левски е изиграл 60 мача.  Той е най-скъпият играч на \"сините\". Трансферният пазар в Англия затваря в петък.    Есенните вицешампиони последни от родните \"грандове\" заминаха на лагер в чужбина. \"Сините\" ще се готвят в турския курорт Алания до 7 февруари. Те споделиха чартърния полет с втородивизионните Локо Сф, Монтана и Пирин, а в самолета се качиха и юноши от националния отбор (до 19 години), които също ще се готвят там. Левски ще изиграе в Алания първата си проверка с Пюник (Армения) утре, а после ще срещне Рапид Виена (Ав) на 1 февруари, националния отбор на Узбекистан (до 19 години) на 4-и и Олександрия (Укр) на 6-и. Ако Ейолфсон бъде продаден, треньорът Петър Хубчев очаква да му бъдат закупени двама или трима нови играчи, за да запълни сериозната дупка в центъра на защитата, която ще се отвори с продажбата на исландеца. Преди полета за Турция Хубчев намекна, че е възможно Левски да привлече още футболисти и да се раздели с някой състезател. \"В Сандански беше планирано да наблегнем на физическата подготовка. Вие го видяхте Ейолфсон, аз още не съм го видял в какво състояние се намира. Селекцията е отворен процес. Може да привлечем някой футболист, но може и да се разделим. Доволен съм, че всички футболисти са здрави\", лаконичен бе бившият национален селекционер, който пое \"сините\" преди година.   Милан Миятович, Николай Михайлов, Петър Иванов; защитници: Живко Миланов, Иван Горанов, Нуно Рейш, Янис Каргас, Холмар Ейолфсон, Деян Лозев, Костадин Илиев; полузащитници: Симеон Славчев, Мартин Райнов, Хали Тиам, Франко Мазурек, Стайн Спиерингс, Фелипе Нашименто, Ивайло Найденов, Илия Юруков.  Станислав Иванов, Паулиньо, Мартин Петков, Здравко Димитров, Насиру Мохамед, Найджъл Робърта, Дени Алар, Станислав Костов, Марин Петков;", "date": "2020.01.28", "title": " Левски взима трима  с парите от Ейолфсон "}
{"url": "https://duma.bg/tsarsko-selo-prati-antui-v-egipet-n207772", "text": "Опашкарят в efbet Лига Царско село праща под наем с опция за закупуване нидерландската си звезда Родни Антуи в египетския елитен Уади Делга. \"Интерес имаше от други клубове, но египтяните бяха най-настоятелни. Имаше запитвания от български отбори, но нищо сериозно и конкретно. Трансферът е факт и гледаме напред\", коментира изпълнителният директор на клуба Иво Андреевски и поясни, че с част от парите ще привлекат 2 нови играчи, за да заместят нападателя. Той пристигна като свободен агент през лятото и вкара 9 гола за \"царете\", като разделя второто място сред реализаторите с Клаудиу Кешерю (Лудогорец), Мартин Камбуров (Берое) и Али Соу (ЦСКА - Сф. ", "date": "2020.01.28", "title": "Царско село прати Антуи в Египет"}
{"url": "https://duma.bg/as-na-tsska-1948-gord-sas-7-konya-n207773", "text": "Младото крило на ЦСКА 1948 Денислав Александров разкри, че освен футбола, си пада и по конния спорт и е горд собственик на 7 коня. Наскоро младежкият национал отхвърли оферта от гръцкия  Арис Солун и се готви с \"червените\" в Турция.  \"Надявам се да влезем в елита и мисля, че ще успеем. Ние сме най-добрият отбор в групата. Надявам се през пролетта да не допускаме грешките от есента. Привлякохме доста добри футболисти, дано сме по-силни. Вярно е, че не съм егоист. За мен не е най-важно кой ще вкара гола, важна е победата. Запалих се по футбола в моето училище в Плевен, след това започнах да играя в една частна школа. Оттам получих обаждане от Литекс и преминах в клуба от Ловеч. Изкарах две години в Литекс, след това получих оферта от Лудогорец и преминах там, за което съм благодарен. Миналото лято подписах с ЦСКА 1948, защото знам какви са целите на отбора - аз също имам високи цели. През миналия сезон не бяхме готови да влезем в efbet Лига. Просто не се бяхме сработили достатъчно добре. Не беше причината в треньора Петко Петков, просто отборът не беше готов. И Петков, и Йордан Юруков търсят хубав футбол, искат да се надиграваме с противниците. Имаше оферта от Арис, но не мисля, че ще съжалявам след време, че не я приех\", обяви нападателят, който не крие, че е фен на Реал Мадрид и на испанския футбол. \"Имам лични мои коне - седем са в момента. Занимавам се с тях, когато имам време, дори участвам в състезания. Какво бих казал на тези, които казват, че не сме истинският ЦСКА? Не искам да го коментирам това, после стават драми, всеки си преценява от кой отбор да бъде. Нека нашите фенове продължават да ни подкрепят, ще постигнем нашата цел\", каза Александров пред Sportal TV.", "date": "2020.01.28", "title": "Ас на ЦСКА 1948  горд със 7 коня"}
