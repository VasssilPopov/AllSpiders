{"url": "https://duma.bg/yuzhna-amerika-iska-mondiali-prez-2-g-n180037", "text": "Южноамериканската футболна конфедерация (КОНМЕБОЛ) предложи на ФИФА да провежда Световното първенство на всеки две години, заяви президентът на организацията Алехандро Домингес. \"Ние винаги ще подкрепим идеята, която предложихме на ФИФА - да провежда Световното първенство на всеки 2 години, а не на четири. Вместо да се играе Лигата на нациите между турнирите, можем да играем всяка година квалификации. Световното първенство е турнир за всички. Ако променим формата, много от футболистите ще могат да играят на Световната купа 4 пъти в кариерата си, а не 2, например. Виждаме такава възможност и предлагаме на ФИФА да вземе решение дали ще бъде световна лига на нациите или световно първенство на всеки две години. От икономическа гледна точка смятам, че ФИФА може да печели пари, за да даде по-големи суми на други хора\", заяви Домингес пред английския в. \"Индипендънт\". ФИФА обмисля възможността да проведе Световна лига на нациите и клубното световно първенство в разширен формат.  Международният футболен съвет (ИФАБ) към ФИФА пък обмисля да въведе промени във футболната игра по време на предстоящата среща на 2 март. Сред заложените изменения най-сериозно се очертава да бъде това при дузпите, като ФИФА иска да даде по-голяма свобода на вратарите за движение. В момента правилото гласи, че \"вратарят трябва да стои на голлинията, докато изпълнителят на дузпата не удари топката\". В новата формулировка, заложена от ИФАБ, на вратарите ще бъде позволено да бъдат малко по-напред към топката, но ще бъдат длъжни да стъпят на голлинията само с един крак до момента на изпълнението. Друга промяна е свързана с правенето на смени и губенето на време при тях. От ИФАБ предлагат играчите да напускат терена в най-близката възможна точка, а не да го прекосяват целия, за да стигнат до четвъртия съдия при централната линия. Освен това се очаква да бъде специфицирано понятието \"игра с ръка\", което в момента е доста тълкувателно. Ако промените бъдат гласувани, те ще влязат в сила още от 1 юни следващата година. \"Ние сме ФИФА, хората, управляващи световния футбол, и искаме най-доброто за тази игра. Което означава, че всяко следващо Световно първенство трябва да бъде по-добро от предишното. И като знаете какво беше в Русия, то това ни кара да направим първенството в Катар след 4 години просто незабравимо\", заяви швейцарецът. Малкото петролно кралство в Персийския залив, което има най-голямо разстояние от едната граница до другата от 180 км, няма нищо общо с предишните домакини на Световни първенства и с населението си от едва 2,5 милиона души. \"Ще бъде едно много компактно първенство. Разстоянието между стадионите ще бъде максимум на един час път един от друг. А и инфраструктурата вече е готова да посрещне целия свят, добави Инфантино. Турнирът ще започне на 21 ноември 2022 г., като ще бъде преместено от традиционните месеци за провеждане през юни и юли, за да бъдат избегнати високите температури в региона през лятото.  \"Климатът ще бъде страхотна предпоставка за игра. По това време в Доха е между 15 и 25 градуса Целзий, идеални условия за провеждане на мачовете\", добави още шефът на ФИФА. Бясното строителство на стадиони, тренировъчни бази и инфраструктура доведе до поредица от информации в медиите относно нарушаването на човешките права на работниците, които идват от бедни страни - основно от Източна Азия. Но президентът на ФИФА подчерта, че проблемът всъщност е станал известен и се дискутира благодарение на Световното първенство, което Катар получава. \"Това Световно първенство ще остави огромно наследство. От гледна точка на социалното развитие, ще има много важна роля върху развитието на региона като цяло. Смятате ли, че ако нямаше Световно първенство в Катар тука щяха да се коментират проблемите с човешките права, с правата на работниците и условията за труд? Така че без Мондиал 2022 никой нямаше да пише толкова много за тези проблеми, допълни бившият шеф на УЕФА. Това е и първото Световно първенство, след което 170 хиляди седалки ще бъдат демонтирани от стадионите в Катар и ще се изпратят до страните, които имат нужда от тях, в бедните региони на Африка и Азия. \"Ще бъде едно Световно първенство, каквото досега не е било виждано\", уверен е Джани Инфантино.", "date": "2018.11.26", "title": "Южна Америка иска  Мондиали през 2 г."}
{"url": "https://duma.bg/polski-film-specheli-bansko-film-fest-n180045", "text": "Голямата награда на Банско филм фест спечели полската документална лента \"Земя на мечтите - филм за Мачей Бербека\". Режисьорът Станислав Бербека разказва за своя баща Мачей Бербека, изтъкнат полски алпинист и пътешественик, който загива през 2013 г. на Броуд пик. Специалната награда на журито отива за белгийския филм \"Балканско колоездачно приключение\". Публиката определи за свой фаворит \"Ничия земя - експедиция Антарктика\" - реж. екстремният скиор от Австрия Матиас Майер, който беше сред гостите на фестивала. Новоучредената награда за сценарий на името на основателя на \"Банско филм фест\" Петър Атанасов се присъжда на \"Ама Даблам - свещената планина\" - германско-италианска копродукция, реж. Райнхолд Меснер. Отличието на община Банско взе чешкият \"Изкачване на пясъчни скали: 70-те години\" - реж. Вличек. Приза за филм за планинарски спортове, приключения и изследвания получи швейцарският \"Руси - Коломбен: дуел на върха\". За цялостна реализация в екстремни условия бе удостоена френската продукция \"Да прелетиш на 8000 метра\" - реж. Антоан Жирар. ", "date": "2018.11.26", "title": "Полски филм спечели Банско филм фест"}
{"url": "https://duma.bg/balgariya-v-intenzivnoto-otdelenie-na-istoriyata-n180050", "text": "Над 400 ранени, от тях - 12 полицаи, една полицайка бере душа в болницата. Стотици хиляди протестират из цялата страна срещу корупцията, далаверите и бандитизма на властта, искат да свалят правителството. Споко! Това не става у нас, а в близката Румъния, в страната ни то няма да се случи в обозримо бъдеще. Поради що ли? - ще запита някой. Поради това, че робът продължава да живее в българина и хич не се кани да умира. Ами как така?!... Ей така... Писал съм, пак ще пиша. Много векове сме били под робство. За да оцелее през това време, българинът трябвало да лъже, да лицемерничи, да скланя покорно глава и понякога да... предателства. С такова поведение изживяват живота си много наши поколения, то влиза, така да се каже, в българската народопсихология. Какво да се прави, робството е било дълго и жестоко. Страшно!... Въпреки това, намериха се \"учени\" глави, които \"откриха\", че у нас не е имало турско робство, а \"османско присъствие\", някакво \"съжителство\".  с историята му. Неотдавна официалната турска власт обяви, че ония пет века робство били \"споделено\" минало между българи и турци. Споделено?! Мисля, че споделян е бил само дръвникът, на който ятаганите са отсичали главите на непокорните български мъже. Явиха се, за съжаление, нашенци, които споделят \"споделеното\". Така например вождът на нацията Бойко Борисов казал или написал, че \"Векове наред България е била ЧАСТ от една голяма и велика империя.\" Бре, вожде, не знаеш ли, че през това време българите и територията ни са били под робство, че изобщо не ги е имало на картата, нямало е как да сме били ЧАСТ от османската султания? Цветан Цветанов не остана по-назад в \"споделянето\"; на въпрос с кого са се били Ботевите четници, той отговорил: \"С турски представители, които тогава са били у нас.\" Бре, помощник вожде, не знаеш ли, че тия \"представители\" са били башибозук и турски аскер, които са избивали четниците на Ботев? Кого обслужват с шефа си с тия антибългарски нелепици?!... Уви, народът ни премълча и тая подигравка с историята му. Така подмина той и  при управлението на Иван Костов. Не си отвори очите и ушите и когато страната ни, заедно със Съединените американски щати и Англия, нападна мирен и приятелски Ирак. Тогава бяха избити близо милион граждани на тази страна, а президентът й - обесен. Не се завърнаха по домовете си и неколцина наши войници. Загубихме и един милиард и половина долара. Американците обаче спечелиха; останаха там, за да се разпореждат с нефта на страната. Стана като в приказката: за тях - ананас, за нас - праз... Последваха събития, решителни за съдбата на България. Народът ни продремуца и тях, сякаш това не се отнася до него. Кои бяха тези събития? Страната ни бе набутана в НАТО. Това стана с участието и на социалистите, които трябваше, все пак, да знаят, че задачата на тази организация е да осигури, чрез сила, американско световно господство, като най-напред унищожи Русия. Социалдемократът Сергей Станишев предостави на американците, безплатно, наша земя, върху която те създадоха военни бази, от които ще нападат нашата освободителка. Той \"обзаведе\" нацията и с плосък данък: тегоба за сиромасите, бонус за богаташите. Сякаш, за да потвърди старата истина, че рано-късно, социалдемокрацията става катраник на буржоазията... След него, взел властта, след \"честни\" избори, Бойко Борисов натвори  Той си призна, че е прост, че е прочел само една книга, и тя не българска. Народът хич не помисли дали такъв човек става за негов управник, ами си го избра с овации. Той заяви, че и магаре да предложи за президент, и то ще бъде избрано. И поради липсата на подходящ клепоушко, \"назначи\" на длъжността нищожеството Плевнелиев, ренегат като него... Борисов се обади на шефа на митниците да спре проверката на един спиртен завод, собственост на Мишо Бирата; 106-процентово длъжностно престъпление. Пак той нарече Русия опасност за България и че ние, като членове на НАТО, ще воюваме с нея. Той сключи предателски договор с Македония, с който признахме македонската нация и македонския език. Цветан Цветанов, наричан Цецерон, обвини в тежко престъпление неколцина лекари в Горна Оряховица, та един от тях, силно притеснен, получи инфаркт. Съдът ги оправда. Цветанов обвини Алексей Петров, че е шеф на престъпна група. След осем години размотаване из \"обективните\" съдилища, все пак, Петров бе оправдан. \"подарени\" му от тъста и тъщата, пенсионери. Заради изцепките Цветанови, наши и чужди съдилища осъдиха България, та сега всички плащаме от джобовете си... И още, и още... Лицето Симеон Сакскобургготски прибра 60 хиляди декара гори в Рила, башка други имоти, които никога не са принадлежали на грабливата му фамилия. И още, и още... Всичките тези деяния на тоя и оня, както и непосочените, народът не ги осъди, не въстана срещу тях, премълча ги, сякаш е заклет - уста да има, език да няма... Не мълчаха така обаче духовните водачи от миналото... Със сърца, преливащи от омраза срещу поробителите, те, с горест и болка, осъждаха народа ни, заради робското му поведение... Петко Славейков нарича народа ни \"мърша\", обвинявайки го, че не се бори, а \"мъжди\". В по-ново време, вече в свободна България, Вазов пише: \"...тъй е, брате; всичко днеска в нас съзира се, че гасне, равнодушие навсякъде е, глас и звуци гръмогласни не го стряскат от сънят\". Сякаш за днешния ден на отечеството ни са писали тези родолюбци, тези гиганти на духа. Погледнете само... Двадесет и девет години разруха и беззаконие. Грабежи, убийства, подкупничество. На всеки три дни у нас се пръква един милионер. Милиони хора не си дояждат, направо гладуват. И протести, протести. Протестиращите обаче едно си знаят: ние не сме против властта. Абе, аланколовци, нали всичко това, срещу което сте, е нещо сторено или несторено от управниците? Защо не въстанете срещу тях,  Погледнете майките на децата с увреждания. Шапка им свалям, че не спират да протестират. Искаха оставката на властника Симеонов, един самозабравил се грубиян и циник, който ги нарече \"крякащи майки на ужким болни деца\". Бре, жени многострадални, защо забравяте, че Бойко Борисов викна да се махате от главата му. И друго: той можеше да уволни Симеонов, когато си пожелае. Не го прави, за да запази властта си. И неговата оставка поискайте. Носите надписи: \"Системата ни убива\". Системата, та това е властта, тя следва да бъде премахната. Всеки втори се тръшка и се оплаква, че живее зле, ала накрая смънква: поминувам, поминувам... И гласува за управниците... И безхаберие за съдбата си, и овчедушие, та няма накъде повече. Що за хора сме?! Що за народ сме?!... Нещо като заключение. Научих, че в ГЕРБ открили академия за млади герберчета, пред които изнасял лекции Бойко Борисов. Имало и още една академия, за жените герберушки. Там лектор бил Цецерон. Известният икономист Димитър Иванов не могъл да се вреди нито в една от двете тези високо духовни институции, затуй се примирил и чете лекции в лондонски университет. В една от тях подлага на анализ положението у нас. Ето един от изводите му: \"...ние ще останем като едно петно на упадък, на антиевропейски пример на провинциална бедност, на небивало неравенство, на архаично псевдо-демократично управление, на загуба на надежди и хоризонт за поколение български граждани.\" Такава е оценката на проф. Димитър Иванов за днешната ни държава, която Борисов нарича \"ПЕРФЕКТНА\", с кондиция, в каквато не е била никога. Катастрофирала е тая държава, вождисимо Борисов, катастрофираха я през последните двайсет и девет години простаци и некадърници, демагози и алчни наглеци, предатели, служители на чужди господари. Един талантлив журналист от ДУМА написа, че държавата ни е изпаднала в интензивното отделение на историята. Ако беше жив баща ми, би рекъл: в такава държава врана кост да не ти носи...", "date": "2018.11.26", "title": "България - в интензивното отделение на историята"}
{"url": "https://duma.bg/630-raneni-sled-silen-trus-v-iran-n180083", "text": "Земетресение с магнитуд 6,4 по Рихтер разлюля Иран в неделя вечер. Над 630 души са пострадали, няма данни за загинали, предаде РИА Новости. Трусът е бил в района на границата с Ирак.   Трусът бе усетен силно в западната част на Иран, в Ирак, а по-слабо и в Кувейт.", "date": "2018.11.26", "title": "630 ранени след силен трус в Иран"}
{"url": "https://duma.bg/kakvo-shte-se-sluchi-pri-voenno-polozhenie-v-ukrayna-n180081", "text": "Върховната Рада в Украйна най-вероятно ще приеме предложението за въвеждане на военно положение в страната за 60 дни. Предложението дойде от президента Петро Порошенко след инцидента в Керченския проток между украински кораби и руската брегова охрана. Ако Законът за военно положение бъде приет, това ще позволи въвеждането на комендантски час, забраняване на работата на медии, провеждане на събрания, митинги, демонстрации и други масови мероприятия, допуска се въвеждането на трудова повинност и принудително интерниране на граждани от други страни, уточнява агенция ТАСС, цитирана от \"Фокус\". Президентът Порошенко подчерта, че това решение не предвижда някакво изменение в действията на армията в зоната на силовата операция в Донбас и не предвижда спешна мобилизация. Това не означава, че Украйна ще провежда каквито и да е настъпателни операции, допълни той. Военното положение е специален правов режим, който се въвежда в Украйна, или в отделни нейни местности, със Закона „За правов режим на военно положение“ в случай на въоръжена агресия или заплаха за нападение, опасност за независимостта на държавата и нейната териториална цялост и предвижда предоставяне на съответстващите органи на държавната власт, военното командване, военната администрация и органите на местно самоуправление пълномощия, необходими за предотвратяването на заплахи, съпротивление срещу въоръжена агресия и обезпечаване на националната сигурност. Какви могат да бъдат ограниченията • Законът позволява принудително отчуждаване на имущество, намиращо се в частна или държавна собственост за нуждите на държавата или армията. Например, могат да бъдат конфискувани автомобили. • Може да бъде установен специален режим за придвижване на гражданите, пътуванията на гражданите на Украйна в чужбина може да бъде забранено изцяло. На ГКПП ще се проверяват документите, ще се оглеждат вещи, транспортни средства, багаж и товари, служебни помещения и жилища на гражданите. • Законът предвижда забрана за провеждане на мирни събирания, митинги, шествия и демонстрации. Под забрана могат да се окажат и други масови мероприятия. • Властите получават пълномощия да забраняват дейността на политически партии, обществени обединения, ако, по мнението на властите, тя цели ликвидацията на независимостта на Украйна. Комендантски час и трудова повинност • Законът позволява да се въведе комендантски час, т.е., да се забрани пребиваването на гражданите в определен период на улиците и други обществени места без специално издадени пропуски и удостоверения, както да се установява специален режим на светомаскировка през нощта в големите градове. • Законът допуска въвеждане на трудова повинност за трудоспособни лица и принудително „интерниране“ (т.е. преселване) на граждани на чужди държави, които заплашват с нападение и/или осъществяват агресия срещу Украйна. Какво ще се промени в работата на медиите При военно положение може да се забрани работата на медиите, ако кабинетът на министрите реши, че това заплашва националната сигурност. Също така може да се въведе забрана върху работата на приемно-предаващи радиостанции за лично и колективно ползване и предаване на информацията чрез компютърните мрежи.", "date": "2018.11.26", "title": "Какво ще се случи при военно положение в Украйна"}
{"url": "https://duma.bg/priemat-kandidati-za-nagradata-dzheymisan-n180044", "text": "Авторите на късометражно кино разполагат с 25 дни до крайния срок за подаване на заявки за участие в традиционния конкурс \"Jameson Short Film Award\". Международният филмов фестивал \"София филм фест\" и Jameson Irish  Whiskey очакват филмите, които отговарят на условията за участие, да кандидатстват за приза от 6000 евро най-късно до 20 декември. През януари 2019 г. ще бъдат обявени 12-те претенденти за наградата, а     международното жури на 23-ия СФФ ще избере победителя. Всички филми с над 50% българско финансиране и времетраене до 30 минути, заснети след 1 януари 2018 г. и отговарящи на регламента на конкурса, може да се включат в състезанието. Формуляр за кандидатстване се попълва на английски език след регистрация в сайта на СФФ. Филмите се подават онлайн.", "date": "2018.11.26", "title": "Приемат кандидати за наградата \"Джеймисън\""}
{"url": "https://duma.bg/srokat-za-kontsesiyata-na-letishte-sofiya-otnovo-e-udalzhen-n180063", "text": "Срокът за подаване на оферти на летище София бе за втори път удължен. Новият краен срок е до 29 януари 2019 г. Решението е на министъра на транспорта Росен Желязков, като той се мотивира с огромния интерес към най-голямото гражданско летище у нас.  Решението за удължаване на срока не е самоцелно. Взето е след консултации с експертите от Световната банка. По процедурата има зададени 3000 въпроса, което предполага 3000 отговора. Това е огромна по обем работа. Решихме да не бързаме, защото ако бързаме, упрекът ще бъде - защо бързате, коментира Росен Желязков. Вторият опит за отдаване на концесия на летище София стартира официално на 5 юли с публикуване на тръжните условия в официалния вестник на ЕС. БСП поиска прекратяване на процедурата с аргумента, че аеропортът е печеливш и е обект на националната сигурност. Изказаха и съмнения, че процедурата е нагласена и бъдещият победител ще е турска компания. Искането им обаче беше отхвърлено от парламента на 18 юли. Прокуратурата също отказа да се занимава със случая. Тръжните условия бяха подготвени с помощта на експерти от Световната банка и Европейската банка за възстановяване и развитие, които значително завишиха изискванията спрямо бъдещите кандидати и увеличиха концесионното плащане спрямо първата прекратена процедура от служебния кабинет на Огнян Герджиков. Първоначалният срок за подаването на оферти беше до 22 октомври, но след встъпването си в длъжност новият транспортен министър Росен Желязков удължи срока с един месец - до 22 ноември. Това стана в деня, в който британският оператор на летището в Манчестър MAG обяви официално, че ще подаде оферта в партньорство с китайската държавна компания BCEG. В петък най-големият летищен оператор в света Aena официално заяви интерес към летище София. Aena оперира 46 летища в Испания и участва директно и индиректно в мениджмънта на 16 летища в Европа и САЩ, включително и лондонското летище Luton. По данни на центъра за авиация CAPA Aena е най-големият летищен оператор в света. Преди това единственият кандидат, който официално потвърди своите намерения да участва в тръжната процедура по отдаване на концесията на летище София, бе британската компания Manchester Airport Group. Според медийни публикации възможни кандидати за софийското летище са германският оператор Fraport, който участва в управлението на летищата във Варна и Бургас, и френският концерн ADP.", "date": "2018.11.26", "title": "Срокът за концесията на летище София отново e удължен"}
{"url": "https://duma.bg/hamiltan-specheli-i-v-abu-dabi-n180033", "text": "Осигурилият си предсрочно пета световна титла Люис Хамилтън спечели и заключителния старт за сезона - за Гран при на Абу Даби. На пистата \"Яс Марина\" в последния старт за 2018 г. асът на Мерцедес поведе уверено колоната, след като стартира добре и не даде шанс на конкурентите си да го атакуват. Зад гърба му се залепи неговият съотборник Валтери Ботас (Фин). Основният му съперник през сезона - четирикратният шампион Себастиан Фетел (Гер), запази третата си стартова позиция, следван от съотборника му във Ферари Кими Райконен. Финландецът за последен път в кариерата си кара за Скудерията, но бе принуден да напусне пистата само след 8 обиколки след повреда в болида му. Шарл Леклер (Фр) със Заубер стартира много добре и от осма позиция се изнесе на пето място, а Макс Верстапен (Хол) с Ред Бул потъна до средата на колоната. В 6-ата обиколка тежък инцидент между Нико Хюлкенберг (Гер) с Рено и Ромен Грожан (Фр) с Хаас прати немския пилот във въздуха и след едно превъртане той приключи надпреварата с главата надолу. За щастие обаче Нико се отърва без наранявания и излезе сам от пострадалия болид, който бе обърнат на гуми от стюардите на пистата. В 16-ата обиколка Фетел влезе за първи път в бокса и се върна на пистата на пета позиция, но в 35-ата догони Ботас и след две атаки успя без особени проблеми да го изпревари.  До края обаче германецът не успя да притесни Хамилтън, който имаше аванс от 5 секунди, и така британецът спечели вечерната надпревара. Петкратният световен шампион приключи сезон 2018 като един от най-успешните в кариерата си. Той постигна 11 победи в 21 състезания. Себастиан, както и в генералното класиране при пилотите, завърши на второ място. Германският лидер на Ферари триумфира само в 5 старта и ще трябва да промени нещо през 2019 г., ако иска да прекъсне доминацията на Мерцедес и Хамилтън. Трети на почетната стълбичка се качи Макс Верстапен (Хол), пред Даниел Рикардо (Авл), който се състезава за последен път за Ред Бул. Топ 5 допълни вторият пилот на Мерцедес Валтери Ботас, тотално разочаровал с представянето си в последния старт за сезона. Стартът бе последен за Фернандо Алонсо изобщо във Формула 1. Засега сигурно е, че Алонсо слага край на своята кариера във Формула 1, но нито за момент не каза, че това е окончателно. \"Може би догодина през април или май вече ще ми е омръзнало да гледам телевизия и ще искам да се върна, така че кой знае\", пошегува се испанецът. Той си остави вратата отворена, най-вече за 2020 г., когато е възможно да има свободни пилотски места най-вече в топ отборите. Не е сигурно обаче дали тимовете ще са склонни да вземат испанеца. Бъдещето пред Алонсо е свързано с различни надпревари, след като в последните години той разшири палитрата от серии, в които се състезава. Испанецът ще направи втори опит да спечели \"500-те мили на Индианаполис\" - най-популярната надпревара в САЩ. Ако го направи, Алонсо ще стане едва вторият пилот в историята с \"Тройна корона в мотоспорта\" след Греъм Хил. Сезон 2018 1. Люис Хамилтън 408 (11) 2. Себастиан Фетел 320 (5) 3. Kими Райконен 251 (1) 4. Макс Верстапен 249 (2) 5. Валтери Ботас 247 (0) 6. Даниел Рикардо 170 (2) 1. Mерцедес 655 (11) 2. Ферари 571 (6) 3. Ред Бул 419 (4) 4. Рено 122 (0) 5. Хаас  93 (0) 6. Макларън 62 (0)", "date": "2018.11.26", "title": "Хамилтън спечели и в Абу Даби"}
{"url": "https://duma.bg/rezultati-n180035", "text": "Първа лига XVI кръг Етър - Ботев Пд 1:0 Руменов (44); Берое - Верея 6:0 1:0 Вандерсон (15) 2:0 Камбуров (41) 5:0 Б. Цонев (54, 61 и 87) 6:0 Камбуров (90+2-д); Витоша Б - Славия 1:0 Милев (74); Дунав - ЦСКА-Сф 0:2 0:1 Мауридес (40) 0:2 Джеси (47); Локо Пд - Лудогорец 0:1 Натанаел (58); Септември - Черно море 2:1 0:1 Жоржиньо (54) 1:1 Галчев (65) 2:1 Байду (81); снощи: Левски - Ботев Вр.   1. Лудогорец 16 13 2 1 34:11 41      2. ЦСКА-Сф 16 12 2 2 31:5 38      3. Левски 15 11 1 3 31:10 34      4. Берое 16 8 6 2 25:9 30      5. Ботев Пд 15 8 2 5 21:14 26      6. Етър 16 7 3 6 17:18 24  7. Локо Пд 16 6 3 7 14:15 21  8. Черно море 16 6 3 7 23:29 21  9. Ботев Вр 15 5 3 7 14:23 18 10. Славия 16 4 5 7 14:19 17     11. Витоша Б 16 5 1 10 12:25 16     12. Дунав 16 4 2 10 19:29 14     13. Септември 16 3 1 12 13:30 10     14. Верея 16 0 4 12 7:37  4     Втора лига XV кръг Лудогорец-2 - Пирин 0:0; Локо Сф - ЦСКА 1948 0:1 Стефанов (90+2), ЧК: Швоня (73-Л); Черноморец Бч - Локо ГО 1:2 1:0 Илиев (55) 1:1 Юруков (61) 1:2 Пенев (90+4), ЧК: Паланков ((88-Ч); Добруджа - Литекс 0:0; Царско село - Струмска слава 3:1 1:0 Кацаров (16) 3:0 Минчев (30, 64) 3:1 Тасев (71); Поморие - Кариана 1:0 Орачев (64); Арда - Ботев Гъл 2:1 1:0 В. Христов (15-д) 1:1 Костов (45+1-д) 2:1 Осман (78) днес, 17.30: Монтана - Несебър.   1. ЦАРСКО СЕЛО 15 13 1 1 35:12 40  2. Монтана 14 8 6 0 22:7 30         3. ЦСКА 1948 15 7 6 2 17:11 27  4. Арда 15 7 4 4 17:9 25  5. Поморие 15 7 3 5 23:23 24         6. Литекс 15 6 4 5 19:13 22         7. Локо сФ 15 4 7 4 10:11 19  8. Черноморец Бч 15 5 4 6 14:17 19  9. Ботев Гъл 15 5 3 7 17:17 18        10. Несебър 14 4 5 5 17:19 17 11. Локо ГО 15 5 2 8 16:22 17 12. Стр. слава 15 4 4 7 19:25 16        13. Лудогорец-2 15 4 4 7 14:24 16        14. Пирин 15 4 1 10 13:25 13 15. Кариана 15 3 3 9 12:19 12 16. Добруджа 15 1 7 7 5:16 10", "date": "2018.11.26", "title": "Резултати"}
{"url": "https://duma.bg/dimitar-berbatov-shte-se-otkazvam-nikoy-ne-me-iska-n180036", "text": "Последната голяма звезда на българския футбол Димитър Бербатов съвсем скоро ще обяви края на професионалната си кариера. Това обяви самият той, но не уточни кога точно ще настъпи този момент, като само разкри, че ще е \"скоро\".  Нападателят не е играл от 1 март тази година, когато за последно се появи с екипа на индийския Керала Бластърс. Той беше обявил, че иска да си намери един последен клуб, но интерес към него няма никакъв и затова идва моментът да приключи. Бербатов ще навърши 38 години на 30 януари 2019 г. и чувства, че е настъпил моментът да прекрати кариерата си. И ако се появи някой последен кандидат за подписа му, той предпочита да е от чужбина.  \"Хубаво е, че хората искат отново да ме видят в игра. И аз искам да играя още, но идва моментът, в който да кажа \"Стига!\". Обмислям кога и как да го съобщя\", сподели Бербатов пред Би Ти Ви и призна, че в момента няма кандидати за подписа му.  \"За да играеш някъде, трябва да те искат. В момента никой не ме иска. В България във футболно отношение е много по-различно от това, на което съм свикнал. Ако приема оферта от чужбина, тя трябва да е наистина добра\", обяви Голмайстор №1 на националния отбор. ", "date": "2018.11.26", "title": "Димитър Бербатов:   Ще се отказвам,  никой не ме иска "}
{"url": "https://duma.bg/buntovnitsite-v-siriya-atakuvaha-tsivilni-s-hlor-n180057", "text": "107 сирийци са били хоспитализирани след обстрела на жилищни райони на сирийския град Алепо със снаряди, пълни с отровни вещества, съобщи АФП. Държавната информационна агенция САНА посочва, че всички настанени в болница, имат трудности с дишането. Според базирания във Великобритания Сирийски център за човешките права хоспитализираните са били 94 души. Повечето от тях са изписани, а 31 души остават в болница, но състоянието им не е сериозно. В отговор сирийската артилерия нанесе ответен удар по позициите на въоръжените групи, обстреляли жилищни квартали в Алепо. Отделно сирийски бойни самолети са извършили атаки срещу райони в Северна Сирия, контролирани от бунтовниците. По данни на правителствената телевизия \"Сурия\", цитирана от ТАСС, в резултат на ударите са били убити и ранени терористи. По-рано началникът на полицията в Алепо генерал Исам аш Шали обвини за нападението \"Хаят Тахрир аш Шам\" (бившата \"Джебхат ан Нусра\"). Той посочи, че са били обстреляни квартали в близост до линията на контакт между сирийската армия и групировката. Началникът на здравната служба на Алепо Зияд Хадж Таха потвърди, че вероятно е бил използван хлор. Пострадалите получават медицинска помощ, но две деца са в критично състояние. Руски химически войски са оказали помощ на пострадалите, съобщи генерал-майор Икор Конашенков, представител на Министерството на отбраната на Русия. Той потвърди, че според предварителните данни, снарядите са били пълни с хлор. Конашенко подчерта, че Русия е отбелязвала, че организацията \"Бели каски\" се опитва да организира провокации, използвайки химически агенти в демилитаризираната зона около Идлиб, за да обвини правителствените сили, че използват химическо оръжие срещу мирното население. Сирийските бунтовници отхвърлиха обвиненията на правителството в Дамаск за нападението. Бунтовническият командир Абделасалам Абделразак заяви, че опозиционните сили не притежават отровни газове или техника, с която да ги изстрелват на разстояние. Преди да дезертира в началото на конфликта, той е служил в сирийската програма за химически оръжия. \"Това са лъжи\", заяви Абделразак в туитър скоро след появата на информацията. В миналото бунтовниците са обвинявали правителството в използване на хлор срещу контролирани от тях райони, припомня АП. Съвместен екип на ООН и Организацията за забрана на химическите оръжия обвини Дамаск за най-малко две нападения през 2014 и 2015 г. и използване на нервнопаралитичния газ зарин при нападение през 2017 г., при което загинаха около 100 души. Освен това екипът обвини екстремистката група \"Ислямска държава\" в използването на иприт през 2015 и 2016 година. Алепо беше подложен на обстрел и в четвъртък, припомня ТАСС. От своя страна, външното министерство на Сирия призова Съветът за сигурност на ООН да предприеме мерки във връзка с атаката на бунтовниците. \"Тази терористична атака стана резултат от това, че някои страни облекчават доставката на химически вещества на терористични групировки с цел използването им срещу народа на Сирия, за да се обвинят след това сирийските власти\", се отбелязва в документа. Терористичната групировка \"Ислямска държава\" е съюзник на Вашингтон в задачата да промени политическия режим в Сирия, заяви руският външен министър Сергей Лавров след разговори с португалския му колега Аугусто Сантос Силва в Лисабон. \"Държавният департамент заяви, че \"Ислямска държава\" все още не е победена, и за да я победи, главно предварително условие е промяна на режима в Сирия\". Подозрението ми се потвърждава, че \"Ислямска държава\" се разглежда от американците като извинение за военното присъствие на САЩ в Сирия и почти като съюзник в борбата срещу сирийския режим. Тоест, според Вашингтон, основната задача сега отново е да сменим режима, а не да победим \"Ислямска държава\", подчерта Лавров и добави, че САЩ очевидно имат \"скрити намерения в Сирия\".", "date": "2018.11.26", "title": "Бунтовниците в Сирия атакуваха цивилни с хлор"}
{"url": "https://duma.bg/ruski-i-ukrainski-korabi-se-sblaskaha-v-cherno-more-n180058", "text": "Три украински военни кораба навлязоха във временно затворената руска акватория към Керченския пролив. Според Москва това са незаконни действия и няма да останат без отговор. Според украинската страна придвижването на корабите е планирано. Киев допълва, че руските служби отказват да осигурят правото на свободно придвижване, гарантирано от международните спогодби. Има информация за сблъсък между руски и украински кораби, която се изяснява. Руският граничен кораб \"Дон\" умишлено е атакувал украински кораб-влекач, съобщи Киев. Двата кораба са се сблъскали, като при удара е повредена лявата част на корпуса на украинския плавателен съд и е изгубена спасителната му лодка. От украинския флот показаха и снимка на директния сблъсък между машините. Киев твърди, че руски кораби на бреговата охрана на 25 ноември са извършили нападения срещу корабите на украинския флот, които са се занимавали с планирано преместване от пристанище Одеса до пристанище Мариупол на Азовско море. Украинските ВМС твърдят, че руските гранични кораби били осъществили \"откровено агресивни действия\", съобщи РИА \"Новости\". Версията на Москва се различава коренно от украинската. Федералната служба за сигурност публикува снимки на три кораба на украинските ВМС, които незаконно са пресекли държавната граница и са навлезли в териториалните води на Русия. При това Киев не е подал заявка са преминаване на корабите през Керченския пролив. \"Досега не са били подадени заявления в съответствие с установената процедура, корабите не са включени в графика за преминаване. Корабите опасно маневрират и не се подчиняват на законните искания на руските власти\", се казва в съобщението. Граничната служба предприема всички мерки, за да гарантира безопасността на корабоплаването и регулирането на движението на корабите във водите на Черно, Азовско море и Керченския проток, се посочва в доклада на граничната охрана на ФСБ на Русия. Междувременно вицепремиерът на Крим, постоянният представител на републиката при президента Георгий Мурадов, определи действията на украинските кораби като планирана и координирана отвън провокация. \"Тези действия ще продължават, особено в навечерието на президентските и парламентарните избори в Украйна\", заяви той пред РИА \"Новости\". По думите му рейтингът на действащия украински президент Петро Порошенко пада стремглаво, затова той ще търси изход чрез изостряне на обстановката и създаване на нови провокации срещу Русия.", "date": "2018.11.26", "title": "Руски и украински кораби  се сблъскаха в Черно море"}
{"url": "https://duma.bg/daniel-ivanov-treti-vav-fukuoka-n180032", "text": "Българинът Даниел Иванов-Аоияма раздели третото място на последния за годината супертурнир по сумо във Фукуока. Сумистът от Елхово, тежък 197 кг, приключи 15-дневната надпревара с рекорден актив за сезона - 11 победи и 4 загуби. В последния ден на турнира той избута от дохиото 150-килограмовия японец Йошикадзе с техниката \"ошидаши\". С резултата на Аоияма третото място разделят японците \"маегашира-11\" Окиноуми и \"маегашира-13\" Оношо. Първа Купа на Императора в кариерата с актив 13-2 спечели японският \"комосуби\" Такакейшо, който ще се изкачи в йерархията и от догодина ще има втория ранг \"одзеки\". Втори с 12-3 завърши  \"одзеки\" Такаясу. В турнира заради контузии не участваха тримата \"велики шампиони\" - монголците Хакухо и Какурю и японецът Кисеносато. Другият български сумист - пловдивчанинът Венци Кацаров, който се бори под името Торакио, постигна 4 победи и 3 загуби в четвъртата дивизия Санданме.", "date": "2018.11.26", "title": " Даниел Иванов трети във Фукуока"}
{"url": "https://duma.bg/protest-v-parizh-n180059", "text": "Френската полиция използва сълзотворен газ и водни оръдия, за да разпръсне в събота масовия протест в Париж срещу нарастващите цени на горивата и срещу икономическата политика на Макрон. Най-малко 20 души бяха ранени при протестите. Един човек е получил сериозни наранявания, а десетки бяха арестувани", "date": "2018.11.26", "title": "Протест в Париж"}
{"url": "https://duma.bg/shokoladat-e-zastrashen-ot-izchezvane-do-2050-g-n180041", "text": "Съществува реална опасност какаовите растения да изчезнат още през 2050 г. заради по-топлите температури и сухите климатични условия. Учените в Калифорнийския университет се обединяват заедно с компанията \"Марс\", за да се опитат да спасят културата, преди да е станало твърде късно, пише World Economic Forum. Експертите изследват възможността за използване на технологията за редактиране на гени CRISPR, за да направят реколти, които да оцелеят при новите предизвикателства. В специална сграда на вуза са разположени редици от малък зелен какаов разсад в охладени оранжерии в очакване на решаващия ден. Растенията ще бъдат трансформирани и ако всичко върви добре, стръкчетата скоро ще бъдат способни да оцелеят и да процъфтяват в по-топъл климат. Това е възможно благодарение на новата технология, която позволява малки, точни отрязвания на ДНК. Те се използват, за да направят реколтата по-евтина и по-добра. Но най-важната им употреба може да бъде в развиващия се свят, където много от растенията, на които хората разчитат, за да избегнат глад, са заплашени от последиците от изменението на климата, включително повечето вредители и липсата на вода. Какаовите растения растат само в тясна ивица дъждовна земя на около 20 градуса северно и южно от екватора, където температурата, дъждът и влажността остават относително постоянни през цялата година. Над половината от световния шоколад сега идва само от две държави в Западна Африка - Кот д`Ивоар и Гана.", "date": "2018.11.26", "title": "Шоколадът е застрашен от изчезване до 2050 г."}
{"url": "https://duma.bg/liderite-na-es-odobriha-brekzit-n180060", "text": "Само един час бе необходим на лидерите на Евросъюза, за да подпишат споразумението за \"Брекзит\" на извънредната среща на върха в Брюксел. Новината бе оповестена от председателя на Европейския съвет Доналд Туск в личния му профил в туитър. 27 държавни и правителствени ръководители от ЕС положиха единодушно подписите си под документа. Още в събота Туск обяви, че споразумението има зелена светлина. Сделката бе предшествана от близо 18-месечни преговори между Лондон и Брюксел, които започнаха, след като Великобритания задейства член 50 от Лисабонския договор след референдума през 2016 година. Въпросното споразумение се състои от два основни документа. Първият документ от 585 страници ще ръководи действията на двете страни до излизането на Великобритания от Общността, което е определено за 29 март 2019 година. Този правно обвързващ текст обхваща споразумението за \"развода\" на Обединеното кралство с ЕС, правата на гражданите и редица мерки, за да се гарантира, че няма твърда граница между Северна Ирландия, която е част от Великобритания, и Република Ирландия, която членува в Евросъюза. Започвайки от март 2019 г. Великобритания ще навлезе в преходен период, който е определен да продължи до декември 2020 година. Вторият, който е правно необвързващ документ, е политическа декларация, която очертава стремежите за бъдещето, включително поддържането на търговски отношения между ЕС и Лондон, обща външна и отбранителна политика, както и тесните отношения в областта на правоприлагането и наказателното правораздаване. Много очакваното одобрение на сделката за \"Брекзит\" не дойде без сериозни спънки. Испания заплаши в последния момент да се оттегли от срещата на върха на ЕС, докато не получи уверения относно търговските споразумения с Гибралтар - британска отвъдморска територия с 30 000 жители. Мадрид обаче оттегли заплахата си, след като получи гаранции от британското правителство и от Европейския съюз. Британският премиер Тереза Мей се срещна с официални представители на ЕС по-рано тази седмица, за да осигури подкрепата им преди срещата на върха. Вкъщи обаче тя е изправена пред силна опозиция срещу нейното споразумение за \"Брекзит\", което тя твърди, че е най-доброто възможно. Въпреки че ЕС подкрепи споразумението за развода с Великобритания, през декември то трябва да мине през британския парламент. Лейбъристката партия, либералдемократите, Шотландската национална партия и Демократичната юнионистка партия се зарекоха да гласуват против сделката на Тереза Мей, както и мнозина членове на нейната Консервативна партия. Ако те отхвърлят споразумението, Великобритания ще трябва да излезе от ЕС без сделка, тъй като датата на напускането не може да бъде променена. Другите варианти, предложени от британски депутати, включват провеждането на друг референдум за \"Брекзит\" или предсрочни парламентарни избори. \"Едно нещо е сигурно - ние ще останем приятели до края на света и дори един ден след това\", заяви председателят на Европейския съвет Доналд Туск, след като лидерите от ЕС подписаха споразумението за \"Брекзит\"", "date": "2018.11.26", "title": "Лидерите на ЕС  одобриха \"Брекзит\""}
{"url": "https://duma.bg/rusiya-i-ukrayna-pred-voyna-n180079", "text": "Напрежението между Русия и Украйна ескалира скоростно през последните часове. След инцидент между украински катери и руска брегова охрана в Керченския проток, се стигна до размяна на взаимни обвинения между Киев и Москва, а тази сутрин АП предаде, че Украйна планира да въведе военно положение. Президентът Петро Порошенко ще предложи на парламента да обяви военно положение за 60 дни, обяви секретарят на Съвета за национална сигурност Александър Турчинов. Радата може днес да реши дали да въведе военно положение, което ще ограничи гражданските свободи и ще даде на държавните институции по-големи правомощия, посочва Ройтерс. Междувременно от военното министерство на Украйна обявиха, че армията на страната е била приведена в състояние на пълна бойна готовност. В изявлението се уточнява, че съответната заповед е била издадена въз основа решение на Съвета за национална сигурност и отбрана на Украйна за въвеждане на военно положение. Освен това в пълна бойна готовност е приведена и Службата за сигурност на Украйна. Според украинските медии руските кораби са открили огън срещу украинските плавателни съдове и са ги пленили. Съобщава се за ранени украински военни. Версията на Москва е, че украинските кораби са навлезли на руска територия. Те отказали да се подчинят на разпорежданията на руските граничари и се стигнало до последвала акция за задържането им. Заради кризата Русия поиска извънредно заседание на Съвета за сигурност на ООН. То ще се проведе следобед българско време. ЕС и НАТО също са разтревожени от кризата и призоваха за сдържаност и намаляване на напрежението.  ЕС очаква Русия да възстанови свободата на преминаване през Керченския проток, който тя затвори. НАТО отново подчерта, че напълно подкрепя суверенитета и териториалната цялост на Украйна. Украинските военни са предприели масиран обстрел на жилищни райони в самопровъзгласилата се \"Донецка народна република (ДНР), твърдят руските медии. Обстрелът е започнал снощи и се извършвал с различни видове оръжия, включително с тежка артилерия. През 2014 г. украинските власти предприеха антитерористична операция срещу ДНР и другата самопровъзгласила се \"Луганска народна република\" (ЛНР), чийто сепаратизъм от Украйна е подпомаган от Русия, включително военно, финансово и продоволствено. Въпросът за разрешаването на положението в Донбас не постига напредък, въпреки Минските споразумения от 2015 г., постигнати с посредничеството на Франция и Германия. Въпреки обявеното примирие, престрелките между украинските сили и проруските сепаратисти не спират.", "date": "2018.11.26", "title": "Русия и Украйна пред война?"}
{"url": "https://duma.bg/stsenichni-resheniya-ot-italiya-za-kontsertite-na-grafa-v-ndk-n180039", "text": "За двата поредни концерта на Графа в зала 1 на НДК сценичните решения идват от Италия. Влади Ампов ще представи на 27 и 28 ноември ново музикално шоу. Певецът, известен с това, че всяка негова следваща изява надгражда предишната, отново ще изненада почитателите си. От няколко месеца екипът на \"Жокер медиа рентъл\" разработва визията на концертите спрямо параметрите на НДК. Графа лично заснема част от кадрите за шоуто и ги предоставя на New Generation Arts, които отговарят за мултимедията. За музикалната част разчита на Борислав Бояджиев - DJ Борче, Красимир Тодоров, Мирослав Иванов, Александър Обретенов, Венцислав Трифонов, Васил Крумов и трио \"ЛаТиДа\". Освен обновени, свежи версии на хитовете му, в програмата са включени новите \"Огън\", \"Квартални джентълмени\", \"Надежда\", както и версия на написаното от него за Мария Илиева парче \"Идваш към мен\". Както обикновено от екипа на Графа не разкриват всички детайли по концерта, за да не развалят ефекта на изненадата. От \"Монте мюзик\" напомнят на феновете, че билетите за първата дата 27 ноември са почти изчерпани, все още има места за втория концерт на 28 ноември, цените са от 20 до 80 лв. и са налични в мрежата на Ивентим.", "date": "2018.11.26", "title": "Сценични решения от Италия  за концертите на Графа в НДК"}
{"url": "https://duma.bg/dvigatel-s-vodka-za-nanospatnik-napraviha-rusnatsi-n180040", "text": "Учени от Самарския национален изследователски университет \"Сергей Корольов\" разработиха двигател, който работи на 40-процентова смес от етилов спирт и дестилирана вода. Установката е предназначена за маневриращия наноспътник SamSat-M, предаде fakti.bg. Малката молекулярна маса на водата позволява високи скорости както на изтичането на пара, така и на маневриране. Спиртът пък предотвратява замръзване на двигателя при ниските температури в околоземна орбита. Освен това сместа не може да се самовъзпламени, не е токсична и не нанася екологична вреда. Според авторите на проекта използването на водно-спиртен двигател разширява възможностите на космически апарати от наноклас. Групи от такива спътници може да решават редица практически задачи като изучаване на геофизичните полета, термосферата и йоносферата на Земята за прогнозиране на стихийни бедствия, както и да идентифицират астероидни заплахи и да инспектират състоянието на корабите в космоса.", "date": "2018.11.26", "title": "Двигател с водка за наноспътник направиха руснаци"}
{"url": "https://duma.bg/marmaris-se-razlyulya-n180055", "text": "Земетресение с магнитуд 4,4 по Рихтер бе регистрирано вчера в района на турския курорт Мармарис, съобщи турската телевизия НТВ, като се позовава на Дирекцията за управление при бедствия и извънредни ситуации. Земетресението е регистрирано в 5,40 ч. местно време в Средиземно море на 86 км от град Мармарис (окръг Мугла). По първоначални данни няма ранени хора и разрушения.", "date": "2018.11.26", "title": "Мармарис се разлюля"}
{"url": "https://duma.bg/vmro-dpmne-zapochva-protesti-n180056", "text": "Изпълнителният комитет на опозиционната ВМРО-ДПМНЕ взе решение за започването на масови протести в Македония срещу \"антинародната и престъпна власт в Скопие\". Първият протест ще бъде организиран на 27 ноември и ще се проведе пред сградата на Министерския съвет в Скопие. Според ВМРО-ДПМНЕ след идването на власт на кабинета на Зоран Заев \"държавата затъва, а гражданите изпадат в дълбока бедност\". Междувременно \"Политико\" обяви, че унгарските разузнавателни служби са помогнали на бившия македонски премиер Никола Груевски да избяга от страната. Изданието се позовава на два отделни източника, разследващи бягството на осъдения в Македония бивш министър-председател. Бягството на Груевски и получаването на политическо убежище от Унгария са станали част от дневния ред на действие на европейските социалдемократи и зелените, които обявиха, че ще внесат поправки в доклада на Вайгъл за напредъка на Македония, който трябва да бъде гласуван тази седмица. ", "date": "2018.11.26", "title": "ВМРО-ДПМНЕ започва протести"}
{"url": "https://duma.bg/sblasatsi-mezhdu-migranti-i-voenni-na-granitsata-s-meksiko-n180080", "text": "Американски граничари са използваха сълзотворен газ срещу стотици мигранти от Централна Америка, които се опитали да пробият граничния пункт между Мексико и САЩ. Сблъсъците са били при мексиканския град Тихуана, съобщи АП. Мексико ще депортира до 500 мигранти, които се опитаха да щурмуват границата със САЩ, обявиха по-късно от вътрешното министерство на страната. Позицията на Мексико е, че групата се е опитала да пресече границата \"насилствено\" и незаконно\".  Видеокадри показват десетки хора, включително жени и деца, да бягат към оградата, която разделя Мексико и САЩ близо до град Тихуана. Онези, които са били идентифицирани за участието им в тези \"насилствени събития\", ще бъдат незабавно депортирани от Мексико, подчертаха от вътрешното министерство. Мигрантите са в Тихуана, след като пропътуваха повече от 4000 км от няколко страни от Централна Америка. Те твърдят, че бягат от преследване, бедност и насилие в техните родни страни Хондурас, Гватемала и Салвадор. Границата между Сан Диего и Тихуана е затворена за автомобили и пешеходци до нова заповед, заяви в Туитър федералната агенция за митниците и граничната охрана. Президентът Доналд Тръмп заплашваше през последните дни, че ще затвори напълно границата между Мексико и САЩ, ако ситуацията се влоши с приближаването на хиляди мигранти от Централна Америка, напомня АФП.", "date": "2018.11.26", "title": "Сблъсъци между мигранти и военни на границата с Мексико"}
{"url": "https://duma.bg/kaloyan-pargov-se-obyavi-sreshtu-zastroyavaneto-v-obelya-n180069", "text": "Лидерът на БСП в София Калоян Паргов подкрепи протеста на жителите в столичния квартал \"Обеля\". Според него недоволството е оправдано, защото проблемите в района са много. Жителите на \"Обеля\" 1 се събраха вчера в пространството между блокове 116 и 117 край вече направен изкоп за нова жилищна сграда. Хората са възмутени, защото новата сграда ще е на по-малко от 10 метра от блоковете.  Паргов пое ангажимент да организира среща на протестиращите с главния архитект на София Здравко Здравков. Лидерът на столичните социалисти отбеляза, че на протеста е коментиран и проблем, изтъкван многократно от общинските съветници на левицата. \"Става въпрос за това, че средствата от данъците, които събира Столична община от жителите на София, са насочвани главно в централните части и в големите инфраструктурни обекти. А в кварталите като \"Обеля\", в които живеят две трети от софиянци, не е инвестиран и лев още от времето на социализма. Става въпрос за поддръжка на вътрешнокварталната инфраструктура и за изграждането на паркинги. Паркирането е един от големите проблеми, който от центъра се пренесе в крайните квартали. Навсякъде около жилищните блокове пространствата са превърнати в паркинги, включително и зелените площи\", отбеляза той. Протестиращите са настояли и за изграждане на още една детска градина в квартала. Има и подписка със 7 належащи проблема. Сред тях е застрояването на зелените площи, липсата на паркинги, необходимостта от нови спортни и детски площадки и др.", "date": "2018.11.26", "title": "Калоян Паргов се обяви срещу застрояването в \"Обеля\""}
{"url": "https://duma.bg/davat-294-mln-lv-za-remont-na-studentskite-obshtezhitiya-n180074", "text": "Допълнителни 29,4 млн. лева за ремонт на студентските общежития се предвиждат в Закона за държавния бюджет за държавните висши училища. Средствата ще бъдат заложени в бюджета на Министерството на образованието и науката и ще се използват за реновиране на базите. От Националното представителство на студентските съвети (НПСС) дори пуснаха  позиция, в която сипят благодарности към властта. От НПСС отбелязват, че целеви средства за ремонти държавата не е отпускала от 2008 година, а част от студентските общежития не са ремонтирани още от тяхното построяване.  \"Има и множество препоръки от различни институции за затваряне на студентски блокове поради опасност от срутване. Такива блокове има в градове, в които има недостиг на общежития и това създава проблем за настаняването на студентите в града - София, Пловдив, Варна, Благоевград, Велико Търново\", отбелязват от НПСС.", "date": "2018.11.26", "title": "Дават 29,4 млн. лв. за ремонт на студентските общежития"}
{"url": "https://duma.bg/vrachanskite-sotsialisti-osadiha-visokite-danatsi-za-kolite-n180072", "text": "В своя декларация Областният съвет на БСП във Враца се възмути от решението на управляващото мнозинство да остави високите данъци за автомобилите. Социалистите смятат, че с отхвърлянето на президентското вето и приемането на промените в Закона за корпоративно подоходно облагане ГЕРБ, \"Обединени патриоти\" и \"Воля\" наказват притежателите на над 3 млн. автомобила в опит да закърпят бюджетите на общините и кметовете си. Според тях измененията налагат нови разделителни линии между бедни и богати. Отново ощетени са българските граждани с ниски и средни доходи, които са принудени да плащат за комфорта на управляващите, възмущават се от ОблС на БСП във Враца. \"Безумно е твърдението, че с повишаване на данъците се постига обновяване на автомобилния парк и намаляване на вредните емисии, особено когато отпадат съществуващите данъчни облекченията за наличие на катализатор. Комбинацията от въвеждане на екологичен компонент и отпадането на данъчните облекчения ще доведе до многократно нарастване на данъка върху моторните превозни средства\", пише в позицията. Време е да спрем да се сравняваме с европейските стандарти само в частта на данъчната политика и е време управляващите да проумеят, че доходите и стандарта на живот, особено в Северозападна България, са в пъти по-ниски от тези, с които се сравняваме, а възрастта и състоянието на автомобилите е пряка проекция на стандарта на живот на българите, отбелязват врачани. БСП ще събере и обобщи информацията за данъчната тежест върху моторните превозни средства в общините от Врачанско. След правен и финансов анализ социалистите ще изготвят мерки за възстановяване на справедливостта в данъчното облагане, научи ДУМА от областния председател на БСП във Враца Иво Лилов.", "date": "2018.11.26", "title": "Врачанските социалисти осъдиха високите данъци за колите"}
{"url": "https://duma.bg/tayani-smamri-dzhambazki-za-obidniya-ezik-n180073", "text": "Поведението на евродепутата от ВМРО Ангел Джамбазки най-сетне получи оценка и от председателя на ЕП Антонио Таяни. В отговор до лидера на БСП Корнелия Нинова италианецът отбелязва, че членовете на Европарламента имат пълно право да критикуват, но нямат право да използват обиден език, уронвайки достойнството и репутацията на институцията. ДУМА припомня, че социалистите сигнализираха Брюксел за изявленията на Джамбазки, според когото \"всички от БСП са за разстрел\". Нинова алармира, че подобно поведение не е изолиран случай и че има тенденция за засилване на езика на агресията, провокирана от националисти и крайнодесни политически лидери. Поведението на членовете на ЕП трябва да се характеризира с взаимно уважение, основано на ценностите и принципите, определени в договорите и Хартата на основните права, зачитайки достойнството на парламента, пише в отговора на Таяни. В края на миналата седмица Нинова изпрати отворено писмо до всички европейски посланици у нас. С него тя сигнализира за полицейщина, авторитаризъм и ограничаване на правата на различно мислещите, опозицията и на граждани, които имат искания към правителството. Повод за възмущението й е полицейското присъствие на срещите на социалистите из страната. \"Чух, че това се било наложило заради сигурността ми, защото ме пазят. Това е нелепо, от кого ме пазят, от баба Дора ли, или от ощетените хора\", попита лидерът на БСП.", "date": "2018.11.26", "title": "Таяни смъмри Джамбазки за обидния език"}
{"url": "https://duma.bg/protestite-sreshtu-vlastta-prodalzhavat-n180071", "text": "Протестите с автошествия и блокади на пътища продължиха и през последните почивни дни. Хората недоволстваха срещу високите цени, ниския стандарт на живот, социалната несправедливост, за по-чист въздух и др.  Автошествието в Сливен премина през центъра на града, след което блокира пътя София-Бургас при Петолъчката и пътя Котел-Омуртаг. Жители на Карлово и Сопот затвориха подбалканския път при селата Московец и Иганово. В Пловдив недоволни шестваха по главната улица, като скандираха \"Българи юнаци\" и \"Пловдив, събуди се\". Част от демонстрантите се присъединиха към протестиращите в Карлово за блокадата на подбалканския път.  Малко след 12 ч. вчера протестиращите в Шумен спряха за час и половина движението по магистрала \"Хемус\" при пътен възел Белоколитово. Към тях се присъединиха и хора от Търговище и Разград. Шествието се насочи към Нови пазар, където също спря движението. Образуваха се дълги колони от чакащи коли, които бяха пренасочени по алтернативен маршрут. Русенци протестираха в неделя за чист въздух и по-добър живот. Те се събраха на паркинга пред Централната жп гара с трибагреници и надписи по колите какво е предизвикало тяхното недоволство. След това близо 30 коли потеглиха по булевард \"Цар Освободител\" и блокираха за кратко международното шосе в посока Гюргево. Хората се заканиха да протестират и следващата седмица.  За втори път граждани на Добрич протестираха срещу промените в Закона за вероизповеданията. В Бургас около 100 шофьори заредиха в големите вериги бензиностанции за жълти стотинки в знак на недоволство срещу високите цени и монопол при горивата. С автошествие и засилено полицейско присъствие протече четвъртият протест в Благоевград. Част от участниците успяха да блокират за кратко главен път Е-79 при село Железница. Протестиращи във Враца преминаха с автомобилите си през града с надути клаксони и затвориха Е-79. Хората там настояваха за \"смяна на политическата система\". От Брюксел премиерът Бойко Борисов определи протестите в България като малки. \"Вчера бяха много малки. Всички заедно сигурно бяха една десета от срещата на ГЕРБ - предприемачи в Поморие\", пресметна той в неделя. Според него от две години по-ниска цена на горивата не е имало. \"Никое правителство в Европа не е обичано от всички. Всеки може да си демонстрира и да прави протести, това е висша форма на демокрация\", омаловажи ситуацията Борисов, като призова протестиращите да не затварят улици, защото пречат на движението. Борисов бе в Брюксел, където лидерите на страните от ЕС трябваше да одобрят проектоспоразумението по \"Брекзит\". От думите му стана ясно, че България ще настоява, особено по линия на специалните служби, Великобритания да е част от ЕС. По предложение на България е прието ЕС да демонстрира \"особена бдителност по отношение на правата и интересите на гражданите, на необходимостта от поддържане на амбициозни условия за равнопостовеност, съответно и в частния случай България и Британия\".", "date": "2018.11.26", "title": " Протестите срещу властта продължават"}
{"url": "https://duma.bg/bez-pravo-da-napuskash-stranata-ako-ne-si-platil-tol-taksa-n180061", "text": "300 лв. глоба ще се налага на шофьорите, които не са си купили винетка и бъдат хванати на пътя. За превозните средства над 3,5 санкцията ще бъде в размер на 1800 лв. Това решиха депутатите с приети промени в Закона за движението по пътищата на първо четене. Превозно средство, което не е заплатило пътните такси, няма да има право да напуска страната, преди да ги плати. Новите текстове се налагат заради въвеждането на електронна винетка за леките автомобили от 1 януари 2019 г. и на толсистема за изминато разстояние от тежките камиони от средата на август 2019 г. Толполиция на пътя ще снима, а след това ще може и да глобява за липса на винетка. Ще могат да спират нарушители с помощта на палка, описваща полукръг червена светлина. Сигнал за спиране може да бъде подаден и от движещ се толавтомобил, обозначен с мигащ надпис \"Национално толуправление - Следвай ме!\". С промените, внесени от депутати от ГЕРБ, се възлага на Агенция \"Митници\" да контролира маршрутите на превозвачите, които напускат страната. Те ще проверяват декларираните тол данни и заплащането на таксите. Водач, хванат да кара без винетка или с неплатени глоби, също няма да може да се яви на задължителния годишен технически преглед.  10 пъти се повишава санкцията за превозни средства, чийто регистрационен номер е закрит или нечетлив, и е в размер на 500 лв. Напълно единодушно парламентът прие на първо гласуване и промени в закона, внесени от депутати от Воля.  Промените предвиждат възможност всички автомобили на контролните органи на МВР, които разполагат с връзка към Автоматизираната информационна система \"Административно-наказателна дейност\", да се инсталира ПОС-терминал устройство. Целта е да се събира на място плащането на глоби. Мотивите на вносителя са, че така ще се намалят случаите, в които чужди граждани с чужда регистрация да напускат страната и да не са заплатили наложените им санкции. ", "date": "2018.11.26", "title": "Без право да напускаш страната, ако не си платил тол такса"}
{"url": "https://duma.bg/sofiyskiyat-universitet-chestva-130-godini-ot-sazdavaneto-si-n180075", "text": "130 години от създаването си oтбеляза вчера най-старото и голямо висше учебно заведение в България Софийският университет \"Св. Климент Охридски\". Годината е юбилейна и за висшето образование у нас, отбеляза ректорът на Алма Матер проф. Анастас Герджиков. Тържествената церемония по традиция се проведе в Аулата на СУ. \"В университета в момента се обучават 21 000 студенти. 1700 преподаватели и изследователи изпълняват над 300 научни проекта. СУ дава над 1/3 от научните резултати на всички 52 висши училища у нас. Предлага 120 бакалавърски специалности, над 400 магистърски и близо 200 докторски програми\", изтъкна ректорът. СУ е университетът с главна буква, отбеляза Герджиков. Според националната рейтингова система СУ \"Св. Климент Охридски\" е на първо място във всички професионални направления без техническите специалности. Той е и единственият български университет в световните класации и с редица отличени представители на научната общност. Университетски и факултетни събития, изложби, форуми и международни конференции са част от юбилейната програма през цялата година. Кулминацията ще е на 8 декември, когато празникът ще бъде отбелязан с официална церемония и концерт в Народния театър \"Иван Вазов\". На 8 декември 1888 г. Петото Народно събрание приема Закон за Висше училище в София, затова тази дата е празник на висшето ни образование.    Софийският университет се превърна в център на съпротивата срещу отказа от духовност, култура и просветителство, заяви вицепрезидентът Илияна Йотова в приветственото си слово по повод патронния празник на Алма Матер. \"Във века на информационните технологии и изкуствения интелект още повече нараства необходимостта не просто от човека, а от онзи, който се превръща от homo sapiens в homo spiritus. Това е емблемата на СУ. Това ни завеща и св. Климент Охридски с цялото си просветителско дело\", посочи тя. Като възпитаник на СУ Йотова благодари на преподавателите за успешната им мисия да дават знания и да учат студентите да мислят, да поискат да разберат човека срещу тях и да погледнат през неговите очи, да отсяват доброто от злото. \"Най-важният урок, който за първи път научих именно в тези аудитории, е, че свободният човек е търсещият и даващият, а знанието ражда свобода\", сподели тя. Йотова пожела на студентите да мечтаят смело и свободно. \"Вашият първи успех е приемането ви в СУ, в привилегията да слушате лекциите на безспорни авторитети, във възможността да изказвате на висок глас своето мнение, да разкривате своите идеи\", изтъкна вицепрезидентът. Йотова връчи на ректора Атанас Герджиков наградата на президента Румен Радев за високите академични успехи на първото учебно заведение в България. ", "date": "2018.11.26", "title": "Софийският университет чества   130 години от създаването си"}
{"url": "https://duma.bg/nad-15-000-mayki-iskat-nakazanie-za-otrecheni-meditsinski-praktiki-n180066", "text": "Майки внасят петиция с 15 300 подписа в здравното министерство срещу отречени акушерски практики. Представители на сдружение \"Родилница\" ще внесат в петицията с искане за подобряване на родилните грижи в България и ще се срещнат със зам.-министър Бойко Пенков.  В колективната молба на майките се настоява и за допълване на Наказателния кодекс със специален състав, въздигащ в престъпление насилието над родилки. Петицията бе организирана след смъртта на родилката Ренета Томова, починала поради приложен й маньовър Кристелер в Сливенското родилно отделение. Този прийом за избутване на плода с натиск върху корема на майката вече е забранен в повечето европейски държави, но продължава да се прилага в България, Италия, Испания, Япония, Русия, Индия и Турция.", "date": "2018.11.26", "title": "Над 15 000 майки искат наказание за отречени медицински практики"}
{"url": "https://duma.bg/valeri-simeonov-s-nov-gaf-dayte-mi-mvr-i-shte-vidim-dali-shte-ima-protesti-n180082", "text": "Поредното нагло изказване на Валери Симеонов взриви социалните мрежи. Вече бившият вицепремиер направи скандален коментар пред партийната телевизия \"Скат\" по повод протестите в страната. \"Дайте ми това Министерство на вътрешните работи за 24 часа и ще видим дали ще има протести\", закани се лидерът на НФСБ. Припомняме, че точно арогантният език на Симеонов предизвика част от недоволството в страната. Майките на деца с увреждания 25 дни поред излизаха пред Министерски съвет с искане за оставката му. Гневът им бе предизвикан от друго изказване на вицепремиера пред \"Скат\". Тогава той нарече протестиращите майки \"група кресливи жени с уж болни деца\". В крайна сметка лидерът на НФСБ подаде оставка, под натиск на коалиционните партньори и вече е редови депутат. В новия си коментар Симеонов критикува и ГЕРБ, защото, по думите му \"много лесно се разделя с кадрите си\". Той даде за пример смяната на министрите Николай Нанков, Ивайло Московски и Николай Петров.", "date": "2018.11.26", "title": "Валери Симеонов с нов гаф: Дайте ми МВР и ще видим дали ще има протести"}
{"url": "https://duma.bg/oshte-edna-bolnitsa-osadi-kasata-n180067", "text": "Университетската болница \"Д-р Георги Странски\" в Плевен осъди на първа инстанция НЗОК. Касата трябва да изплати 128 130 лв. за надлимитна дейност за извършена болнична медицинска помощ на задължително здравно осигурени за март 2016 г. В сумата влиза и законна лихва. НЗОК е осъдена да изплати и 9417 лв. за деловодни разноски.  Съдът присъжда ответникът да плати посочените суми, независимо че болницата ищец не подала в срок заявление до РЗОК за увеличаване на лимита й за март 2016 г. за оказана спешна помощ. От Центъра за защита на правата в здравеопазването коментират, че след като дейностите по клинични пътеки са извършени, същите следва да бъдат заплатени. От пациентската организация са категорични, че за ищеца (болницата - б.р.) не съществува законова възможност да откаже извършването на тези дейности и да не хоспитализира здравноосигурен за болнично лечение, тъй като това противоречи както на поетите с договора задължения и на разпоредба от Закона за лечебните заведения, според която \"не може да се отказва медицинска помощ на лица, явили се в лечебното заведение в състояние, което застрашава техния живот, независимо от местоживеенето им\".  Това е поредната болница, осъдила касата за неизплатена надлимитна дейност.  ДУМА припомня, че в началото на 2018 г. ВАС обяви за нищожно решение на Надзорния съвет на НЗОК от 2015 г., с което бяха определени лимити на болниците. Тогава надзорниците решиха през 2015 г. болниците, които оказват спешна помощ, да получат до 95% от парите, които получили през 2014 г., а останалите - 90%. През май 2017 г. от Българския лекарски съюз обявиха, че само от април 2016 до април 2017 г. неизплатената от касата на болниците надлимитна дейност възлиза на 34 млн. лв. По данни на ЦЗПЗ за 2015 г. касата дължи на болниците общо 52 млн. лв. за извършена и отчетена дейност над наложените им лимити.  През юли по време на парламентарен контрол министърът на здравеопазването Кирил Ананиев съобщи, че срещу НЗОК се водят 66 дела от болници за неизплатена надлимитна дейност, като исковете са на обща стойност 16 млн. лв. - Шуменския онкоцентър за 198 227 лв.  - МБАЛ в Силистра за 38 615 лв. плюс лихва и съдебни разходи.  - МБАЛ в Тутракан спечели 3 дела, съответно за 26 793 лв., 33 815 лв. и 38 615 лв. плюс лихвите и съдебните разноски.   - МБАЛ в Казанлък за над 47 хил. лв. - Варненската университетска болница \"Св. Марина\" осъди НЗОКза 448 390 лв. главница и 20 717 лв. лихва за просрочието плюс 20 084 лв. разноски по делото. - МБАЛ д-р \"Тота Венкова\" в Габрово осъди НЗОК да и заплати извършената, но неплатена медицинска дейност за декември 2016 г. за 41 833 лв. - МБАЛ Пазарджик (бившата Окръжна) осъди НЗОК за неплатена, но извършена през 2015 г. за 113 735 лв., ведно със законната лихва и съдебни разноски в размер на 8499,40 лв. за първа инстанция и 3800 лв. за въззивна инстанция.  - Общинската болница в Севлиево \"Д-р Стойчо Христов\" за 80 161 лв., ведно със законната лихва и 9886,44 лв. за разноски по делото.    - МБАЛ \"Хигия\" в Пазарджик осъди НЗОК за 72 335 лв. - неразплатен остатък по отчетена медицинска дейност за април 2015 г., 17 694 лв. обезщетение за забава върху главницата от 72 335 лв. и съдебни разноски 7332 лв. - На МБАЛ \"Св. София\" ЕООД НЗОК трябва да плати  26 хил. лв. (частично вземане за оказана болнична медицинска помощ по договор за юли 2015 г.),  4486,73 лв. обезщетение за забава и законната лихва до окончателно изплащане на сумата плюс разноските по делото.", "date": "2018.11.26", "title": "Още една болница осъди касата"}
{"url": "https://duma.bg/26-mlrd-lv-tryabva-da-investira-balgariya-v-turski-potok-n180062", "text": "2,6 милиарда лева ще бъде размерът на първоначалната инвестиция, която ще трябва да направи България, ако проектът \"Турски поток\" премине през нашата страна, обяви министърът на енергетиката Теменужка Петкова в ефира на Нова телевизия. В края на 2015 година за предшественика на сегашния проект -\"Южен поток\", бе направена  първата заварка за компресорна станция близо до монтанското село Расово. Държавата обаче все още няма официално потвърждение от Русия, че този проект ще бъде осъществен. Според енергийния министър страната ни е готова за реализацията на един такъв проект. Петкова добави, че е изключително важно да запазим своето стратегическо място на газовата карта на Европа. Ако бъде реализиран такъв проект, ще имаме печалба за 20 години от над 4,3 милиарда лева. Имаме желание \"Турски поток\" да носи приходи дълги години\", заяви енергийният министър. Очаква се, че ако \"Турски поток\" премине през България, то газът по него може да потече още през 2020 година. Междувременно информацията, че втората тръба на газопровода \"Турски поток\" ще минава през България, раздели експертите у нас в коментарите им. Повечето политически реакции в страната бяха положителни. Експертните обаче бяха преобладаващо скептични, предаде БНР. Новината, тиражирана от \"Комерсант\", е фалшива, вероятно с цел да покаже подкрепа пред българското общество на идеята, която беше лансирана от Теменужка Петкова за промяна на енергийната стратегия в частта природен газ, така смята Христо Казанджиев от Българската енергийна и минна камара. Според председателя на Балканската и Черноморската петролна и газова асоциация Валентин Кънев проектът носи икономическа изгода за страната. Процедурата за одобрение на АЕЦ \"Белене\" от страна на Европейската комисия би отнела месеци, а не години и това няма да забави проекта. Това коментира в интервю пред БНР министърът на енергетиката Теменужка Петкова. Така тя отговаря на коментари, че размразяването на проекта по същество го прави нов и означава отново да се поискат всичките нужни разрешения от Европейската комисия, което би отнело години.", "date": "2018.11.26", "title": "2,6 млрд. лв. трябва да инвестира  България в \"Турски поток\""}
{"url": "https://duma.bg/stolichani-sadiha-dravcheta-v-opit-da-zapazyat-park-n180070", "text": "Представители на Обществения съвет на столичния район \"Дружба\" 1, членове на БСП и граждани засадиха вчера 25 дръвчета. Акцията се проведе в парка между бл. 105 и бл. 108 в \"Дружба\" и цели да покаже загрижеността на хората за бъдещето на зелената площ в района. За ДУМА председателят на БСП в район \"Искър\" Борис Цветков припомни, че паркът е застрашен от застрояване. Частник е собственик на парче от земята, която по принцип е предвидена за озеленяване. Има планове обаче на мястото да изникне блок. Затова хората призовават общината да отчужди мястото и да предложи друг имот на собственика. Подобни заменки вече са правени и няма да бъде прецедент, обясни Цветков. Дружбенци искат да бъде възстановено и осветлението в района. Те настояват за по-качествено поддържане на алеите, пейките, детските и спортните площадки в парка. ", "date": "2018.11.26", "title": " Столичани садиха дръвчета в опит да запазят парк"}
