{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-347/", "text": "Василена Радева, режисьор.Данчо Лазаров, президент на Българската федерация по волейбол, 74 г.Живко Колев, поет, продуцент, режисьор, 63 г.", "date": "2017.07.23", "title": " Днес да почерпят"}
{"url": "https://trud.bg/%d0%ba%d0%b0%d0%ba%d1%8a%d0%b2-%d0%b2%d0%b8%d0%b4-%d0%b9%d0%be%d0%b3%d0%b0-%d1%81%d0%bf%d0%be%d1%80%d0%b5%d0%b4-%d0%b7%d0%be%d0%b4%d0%b8%d1%8f%d1%82%d0%b0/", "text": "Овен Позата на воина За тези толкова енергични и вечно препускащи маниаци най-добре би било да се поуспокоят с някой съзерцателен вид йога. Практиката обаче показва, че това е невъзможно – Овните нямат нито търпението, нито желанието да се опитат да озаптят огнения си нрав. Ще им се хареса Силовата йога (Пауър йога), която е западният вариант на индийската ащанга йога. Друго много подходящо подразделение е Бикpaм йoгa – cepия oт 26 пoзи, кoитo ce извъpшвaт при 40-гpaдycови температури. Нaмaлявa cтpeca и пoдoбpявa циpкyлaциятa нa кpъвтa в тялoтo. Поза: вирабхадрасана, Позата на воина.Телец Дърво на мъдростта на един крак Хатха йога фокусира ума, хармонизира и пречиства тялото. Тя е достатъчно щадяща към крехкия и мразещ усилията организъм на Телеца, но ще го вкара в правия път, като подобри хранителните му навици и му помогне да се отърве от лакомията. Поза: врксасана – позата Дърво, при която стоиш на един крак, другият е подпрян на бедрото му, сгънат в коляното и отворен настрани. Ръцете са с длани допрени над главата, все едно правят “къщичка”. Целта на тази балансираща поза е да овладеем спокойствието и мъдростта на дърветата.Близнаци Да събудят змията Близнаците са твърде непостоянни, за да се посветят само на един стил. Aгни йoгa може да се окаже подходяща за тях по следните пирчини. 1. Практикува се без yчитeл. 2. Нямa задължителни никaкви мaнтpи, acaни или мeдитaция. 3. Дoпpинacя зa дyxoвнaтa ocъзнaтocт. 4. Не е за обикновени хора, понеже е трудна за разбиране. Добра идея може да се окаже и да опитат да събудят змията с кундалини йога. Кундалини е духовна енергия в основата на гръбнака, която често е оприличавана на намотана змия. Поза: халасана – поза Рало, ще облекчи напрежението в раменете.Рак Половин луна Йогата на съзнанието – Кpипaлy йoгa, e вид хaтxa йoгa с акцент върху индивидyaлнaтa вътpeшнa мъдpocт и е мнoгo eфeктивeн мeтoд зa пocтигaнe нa личнocтнo изpacтвaнe. В бyквaлeн пpeвoд oзнaчaвa “дa бъдeш cъcтpaдaтeлeн” – нещо, което се удава идеално на Раците. Съчeтaвa тpaдициoннитe пoзи c диxaтeлни тexники, yпpaжнeния пo мeдитaция, дълбoкa peлaкcaция и ocъзнaвaнe нa тялoтo. Може да им допадне и ин йога, която се състои продължително отпускане в различните пози с цел релаксация на цялото тяло и ума. Поза: ардха чандрасана или Половин луна.Лъв Поздрав към слънцето Пауър йогата е добър отдушник за кипящата жизнена енергия на Лъва. Като роден състезател, той би оценил по достойнство предизвикателството на този вид практика, която по принцип изисква бързина и си е доста тежка за изпълнение. Отделен бонус е това, че силовата йога е насочена към отслабване и добиване на по-красив телесен релеф. Кундалини йога също може да се окаже подходяща за този Огнен знак. Поза: Сурия намаскар – комбинацията от асани Поздрав към слънцето е тъкмо за Лъва. Това е една от практиките, която се препоръчва на по-раздразнителни и избухливи хора.Дева Полусвещ и Ин йога Шивананда йога включва 5 принципа за правилен живот: правилни упражнения, правилно дишане, правилна релаксация, правилно хранене и правилно мислене – наслада за подредената душа на Девата. Благоприятна е и терапевтично ориентираната айенгар йога. При нея се използват и помощни средства, като кубчета, каиши, чували, възглавници и въжета, с цел правилно позициониране при изпълнението на асаните. Ин йога ще им помогне да укротят неспокойния си дух и да се концентрират. Поза: випарита карани – поза Полусвещ, при която краката са повдигнати и опрени под 90 градуса на стената.Везни Да се изпотят с Виняса За по-добър баланс и хармония на душата с тялото Везните имат нужда от ащанга йога и по-специално Виняca – eдин oт пpинципитe нa ащaнгa йoгa, кoитo я пpaвят paзличнa oт дpyгитe cтилoвe йoгa. При нея всяко движение е пpидpyжeнo c вдишвaнe и издишване, като целта е да се изпотим за да изкараме токсините. Ин йога също може да им бъде от полза, тъй като дългото задържане в една поза ще им помогне да укротят неспокойния си дух и да се концентрират. Поза: всъщност не е точно поза, а дихателната техника нади шодан пранаяма. Тя пречиства блокираните енергийни канали и успокоява ума.Скорпион Акробатична йога Акройога е относително нов стил йога с акробатични елементи. Практикува се с по двойки и изисква добра връзка и доверие между партньорите, които се поддържат и повдигат взаимно, за да заемат привидно рисковани и трудни за изпълнение пози. За смелия и амбициозен Скорпион едва ли има по-удачно занимание от акро йогата. Разбира се един урок по виняса йога би доставил огромно удоволствие на Скорпиона със синхронизираното с упражненията дишане. Поза: устрасана или поза Камила. Това е позиция за разтягане на гърба, която отваря сърдечната чакра – анахата, и подобрява храносмилането.Стрелец Медитация и Крия йога Медитацията може да служи за най-различни цели – едни се освобождават с нея от стреса, други я използват да си почистят ума, но Стрелецът е зодиакалният знак, който може да извлече най-голяма полза от тази практика. Чрез нея той ще успее да достигне до мъдростта и философските прозрения, към които цял живот се е стремил. Добре ще му дойдат и занимания с Крия йога – това е най-мощният метод за събуждане на кундалиние, волюционната сила в човека. Колкото до физическото състояние – пауър йога е по-удачна от по-спокойните практики. Поза: триконасана – поза ТриъгълникКозирог Гълъб на един крак Традиционната Ащанга йога се разделя на шест последователни серии, които се надграждат една след друга. Едни и същи упражнения се изпълняват всеки път, докато практикуващите преминат към следващите серии. Точно това правило действа много успокояващо на Козирога, който обожава рутинната и упорита работа. Представителят на този знак предпочита да действа по график, вместо да се хвърля в неочаквани авантюри. Ще му допадне и Айенгар йога, тъй като тази практика също е строго структурирана. Поза: или екa пада раджакапотасана – поза Гълъб на един крак.Водолей Практика на четири очи Интелектуалните търсения на Водолея ще намерят полза в Куандалини йога, която е фокусирана се върху психо-енергийните центрове (чакрите) и активиране на потока енергия кундалини. Може да му хареса и Bини йoгa, за коятое важна yникaлнocттa нa вceки ученик и се практикува на четири очи с учителя. Дживамукти йога е авторска методика, според която практикуващият трябва да се развива всестранно – тоест да изучава не само хатха йога, но и свещените писания, да пее мантри, да медитира и да развива слуха си с красива музика. Поза: сету бандха сарвангасана или поза Мост.Риби Гола йога за повече лекота Анусара йога ще помогне на Рибите да доразвият най-голямото си богатство – своята вродена доброта и креативност. Идеята на този вид практика е, че чрез изравняване на тялото в правилна стойка достигаме до физическо изцеление и по-дълбоко емоционално освобождаване. Усещане за лекота и свобода на на духа би им донесла и Гoлaтa йoгa – тоест, ако не ги е срам да пpaктикyвaт йoгa дрехи. Пpaктикyвaнeтo нa йoгa без бельо e тpyднo paзбиpaeмo зa пoвeчeтo xopa, но не и за разкрепостените Риби. Поза: естествено, за тях подходящата е поза Риба – матсясана, особено ако се изпълнява и във вода.", "date": "2017.07.23", "title": " Какъв вид йога според зодията?"}
{"url": "https://trud.bg/%d0%b4%d0%b0%d0%bd%d1%8a%d1%87%d0%bd%d0%b0%d1%82%d0%b0-%d1%81%d1%85%d0%b5%d0%bc%d0%b0-%d0%b7%d0%b0-%d0%b8%d0%b7%d1%82%d0%be%d1%87%d0%b2%d0%b0%d0%bd%d0%b5-%d0%bd%d0%b0-%d0%b6%d0%be%d1%80%d0%b6%d0%b5/", "text": "Спомняте ли си Сандро Росел? Ако го питате днес, той ще ви каже, че много съжалява за написаната книга „Добре дошли в реалния свят“. В нея, бившият президент на „Барселона“ подробно описва своите бизнес отношения с Рикардо Тейшейра, по това време президент на Футболната конфедерация на Бразилия. Години по-късно, информацията от книгата бе използвана за разследване, довело до ареста на Росел по обвинение за пране на пари, съмнителни трансфери на играчи и уреждане на права на няколко шоу мача с цел печалба. Разследването, довело до ареста, започнало през 2015 г., било водено от ФБР. Следователите нямали нужда да подреждат пъзел от анонимни доказателство – всичко било в страниците.Има всички основания да вярваме, че и Жорже Мендеш може в скоро време да започне да хапе лактите си, заради склонността към писане. През 2015 г. мениджърът публикува своята автобиография, в която доста често се споменава името Карлос Осорио де Кастро. Това е довереният адвокат на Мендеш. Един от разделите на книгата се нарича „Карлос Осорио. Защитник на Мендеш“.Когато антуражът на португалския агент пътува, неговият адвокат го следва тихо и незабележимо. Карлос Осорио обаче е ключова фигура в преговорите с играчи, треньори и клубове. Неговите отговорности включват правна подкрепа към клиентите на Мендеш, така че те не се нуждаят от собствени или други адвокати. В книгата има няколко снимки, за да се оцени значението на този човек. Една от тях е на Карлос, Мендеш и Фалкао, които вдигат чаши вино, отбелязвайки трансфера на колумбиеца в „Манчестър Юнайтед“. Друг кадър – адвокатът, португалският мениджърът, Деко и Хоан Лапорта по време на подписването на договор с „Барселона“.Най-интересното обаче в биографията на Мендеш е, че ясно е описана данъчната схема, създадена от Карлос Осорио, с която дузина клиенти на агента си докараха проблеми с правосъдната система. Каква е тази схема? В първия етап клиентът на Мендеш отстъпва 60% от имиджовите си права (40% остават за клуба) на две компании, разположени в Ирландия. По този начин футболистът или треньорът е в състояние да плаща данъци върху доходите си в много удобен курс. Този в Ирландия е само 12,5% данък от печалбата (за сравнение, в Испания, където варира между 45-47%). След това парите, без данъците, отиват в офшорки, главно в Британските Вирджински острови, които са собственост на онези две компании от Ирландия. Тези фирми имат сметки в няколко швейцарски банки, които оперират със сумите и ги изчистват от всякакви други данъци.В същите тези банки сметки има именно Мендеш. Агентът държи и 62,5% в една от двете фирми в Ирландия. Неговият племенник, Луис Корейра има 32,5%. Всичко това е описано черно на бяло в биографията на португалеца.От края на 2014 година, когато службите в Испания затегнаха правилата за данъчно облагане на имиджовите права, тази схема започна да привлича все повече внимание. Първо бяха направени проверки, след това се стигна и до самото разследване. И на бял свят се появи списък със седем души, които в последствие бяха подгонени от испанската прокуратура за укриване на данъци. В него попадат Кристиано Роналдо (обвинен за укрити 14,7 млн. евро), Радам Фалкао (5,6 млн. евро), Пепе (3,7 млн. евро), Жозе Моуриньо (3,3 млн. евро), Рикардо Карвальо (2 млн. евро), Фабио Коентрао (1,3 млн. евро) и Анхел ди Мария (1,3 млн. евро). В момента текът проверки и срещу Хамес Родригес, Филипе Луис, Диего Коща и Джаксън Мартинес.Клиентите на Мендеш до скоро бяха недосегаеми. Играчите правеха това, което ги съветваха техните консултанти. Сделка с адвокатите попречиха на по-нататъшно разследване, тъй като обвиняемите плащаха данъците с глоби и всичко приключваше. Точно това направиха Пепе, Моуриньо, Ди Мария, Коентрао и Карвальо. Очевидно е, че е имало някакъв вид на джентълменско споразумение, защото имената на Мендеш и Осорио не се появиха никъде в показанията на обвиняемите. До юни тази година. Тогава беше изслушването на Фалкао, който натопи своя агент и неговата дясна ръка. По този начин името на Мендеш за първи път бе споменато във връзка с данъчните скандали в Испания. Службите не пропуснаха да се възползват от тази възможност и португалецът бе поканен да говори, а всички негови сделки през последните няколко години минаха под микроскопа на разследващите. Мендеш отрече всякакво участие в незаконни данъчни операции.„Моята професионална дейност е свързана единствено с посредничеството между клиентите ми и клубовете с цел сключване на договори или трансфери“, каза агентът, цитиран от испанското издание „Ел Конфиденсиал“.Меденш твърди още, че всеки един от клиентите му си има консултанти, но фактът, че всички те използват една и съща схема за разпределяне на приходите от продажбата на своите имиджови права през ирландска компания, чиято е негова собственост, означава, че няма нищо случайно. Мениджърът подчертава, че всеки един избира сам как да процедира. Нещо, което осигурява на футболен агент номер 1 в света спасителна лодка с едно място – неговото.По-интересното обаче предстои, тъй като ще има изслушване на топ-клиента на Мендеш – Кристиано Роналдо. То ще се проведе на 31-ви юли, когато играчът на „Реал“ ще бъде съден. Роналдо и Мендеш са приятели от самото начало на кариерата на играча. Ако футболистът каже, че Жорже е неговият съветник и движи всичките му дела, какво ще се случи? Дали ще продължи Мендеш с твърденията, че всичко е извън неговата компетентност? Дали мениджърът ще се оттегли от най-ценния си актив? Въпросителните са много, но едно нещо е напълно ясно – книгата на Мендеш не може да побере всички тайни на най-добрия футболен агент. Най-голямата тайна предстои да бъде разказана.", "date": "2017.07.23", "title": " Данъчната схема за източване на Жорже Мендеш"}
{"url": "https://trud.bg/%d1%81%d0%b5%d0%b4%d0%b5%d0%bc-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b8-%d0%b4%d0%b2%d0%b0%d0%bc%d0%b0-%d1%80%d0%b0%d0%bd%d0%b5%d0%bd%d0%b8-%d1%81%d0%bb%d0%b5%d0%b4-%d0%bf%d0%b0%d0%b4/", "text": "Седем човека загинаха, а двама бяха ранени, след  като кран рухна в китайския град Гуанджоу.Пострадалите са в стабилно състояние.Инцидентът е станал снощи на строителен обект на държавната инфраструктурна компания „Чайна комюникейшънс кънстръкшън”, предава , позовавайки се на Associated Press.Въпреки че в последните години да има известно подобрение, трудовата безопасност остава голям проблем в Китай, където правилата за нея често се пренебрегват – понякога от лекомислие, а друг път умишлено – заради ширеща се корупция.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Седем загинали и двама ранени след падане на кран в Китай"}
{"url": "https://trud.bg/%d0%bf%d0%b5%d0%bd%d1%82%d0%b0%d0%b3%d0%be%d0%bd%d1%8a%d1%82-%d1%80%d1%83%d1%81%d0%b8%d1%8f-%d0%ba%d0%b0%d1%82%d0%be-%d0%bd%d0%b0%d0%b9-%d0%be%d0%bf%d0%b0%d1%81%d0%bd%d0%b0%d1%82%d0%b0-%d0%b7%d0%b0/", "text": "Председателят на Комитета на началниците на щабове на Въоръжените сили на САЩ, генерал Джозеф Данфорд, смята че Русия има най-голям потенциал във военната сфера от държавите, представляващи заплаха за Вашингтон. Генералът направи изявлението си по време на конференция по сигурността проведена в Аспен, щата Колорадо, информира Данфорд, подчерта че „Русия – това е най-сериозната заплаха“ от всички, с които се сблъсква САЩ. Сред противниците на Вашингтон той посочи още Северна Корея, Иран и Китай. Генералът, смята че от изброените държави „Русия притежава най-голям потенциал във военно отношение“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Пентагонът посочи Русия като най-опасната за САЩ страна"}
{"url": "https://trud.bg/%d0%bd%d0%b0%d1%80%d0%be%d0%b4%d1%8a%d1%82-%d1%81%d1%80%d0%b5%d1%89%d1%83-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%bf%d0%be%d1%80%d0%b0%d0%b4%d0%b8-%d0%be%d0%b1%d1%80%d0%b0%d1%82/", "text": "Преди много време, дядо поп Стойчо тръгва с вехтия си мотопед „Симсон” по път, на който дневно минава по една кола. След два километра стига до кръстовището, на което има знак „Стоп” и както десет години – откакто притежава мотопеда – той не спира на него, просто защото на другия път минават по две коли на час. И хоп, ей ти изненада! Милиционер!„Ти знака не виде ли, бре?” – пита милиционерът, строг, но много прост. „Абе, аз знака го видох, ама тебе те невидох” – отвръща му дядо поп. И след като оня му казал „Хайде, тръгвай пред мен”, попът му казал „Чедо, пред който съм тръгнал, не се е върнал от оня свят”. С това приключил и разговорът, защото може и да си прост, може и да си се клел пред комунистическата партия, че си атеист, но стигнат ли нещата до божиите дела, се появява смирението.Ако седнем на маса, всеки има какво да разкаже – случки с катаджии, с полицаи, с администрация. Това е един особен фолклор на случаи на класово надлъгване. Класата на държавата и тази на народа. Антагонизмът между народа и представителите на държавата в България не е от дните на демокрацията. Не е и от времето на комунизма. Може би дори не е и от времето на лирическия герой Андрешко, който бърза да предупреди сиромасите, че идва бирникът.Всеки простосмъртен мечтае да се уреди, да се окопае и векува на някое хубаво чиновническо място. От ден на ден става все по-трудно да се включиш в системата, а когато става въпрос за такива доходоносни места с огромна ликвидност като катаджийските, митничарските, данъчните… там дори и с връзки е трудно. Има градове, а включително и в София, където се оформят професионални гета, които притежават чисто антропологични особености. Шефът е от Бобов дол, примерно и половината рода е там. Катаджиите в София изглеждат по един и същи начин и имат дори едно и също поведение – най-вече говорят непрекъснато по мобилните си телефони. Сякаш всички са от едно село, от едно потекло.Армията, тъй като не предлага кой знае какви облаги, все още е в графата „особен случай”. Поради глупотевината на политиците тя пък е заплашена в скоро време да се снабди със собствен диалект на българския език. Все пак всеки трима от четирима вече говорят меко, с карловско-пловдивски акцент. Всяка държавна гилдия има особен код на поведение и облекло. Скоро гледах репортаж за стачките в МВР. Полицаите, дори когато не с униформи, пак ходят униформено – къса прическа, къса фланелка, панталони срязани до коленете, маратонки и задължителната „диагоналка” – онези чантички с тънки коланчета, които се премятат през рамо.Всеки, който бъде допуснат в държавното стадо, сменя не само дрескода си, но и пие до дъно, най-вероятно в специален ритуал, чаша с някакви тайни съставки, за да може душата му да прихване някакъв чудноват бацил, чрез който да се промени завинаги и необратимо. Администраторите ще те тормозят, катаджиите и данъчните ще те дебнат, митничарите ще те гледат в ръцете. В крайна сметка това магическо свойство на държавата те кара да се чувстваш непрекъснато виновен. Това е и болестта, от която България не може да излекува с десетилетия. Народът се съпротивлява, държи се, но страда. Страдат най-вече тези, които работят и при това на светло.През миналата седмица край морето разкриха, че има фейсбукгрупа, в която собственици на магазини, ресторанти, барове и хотели слагат снимки на бирници и други кръвожадни инспектори, за да могат да се пазят от тях. А начинът на действие на тези хищници е класически – маскират се, дебнат, правят се на клиенти, а най-вероятно пълзят из храстите, за да хванат издънката. Когато собственикът види подозрително движение, знае че трябва да се защитава.Знам какво биха казали от всички тези държавни агенции. Ще кажат „Така увеличаваме приходите”, „Така браним клиентите от недобросъвестни собственици”, „Така следим за качеството на услугите”. И между другото си вярват истински. Правилно, те затова са създадени, затова получават нелоши заплати и при това на време. Само че трябва да тормозят други и да бранят, тези, които са от светлия бизнес. Тормозът над тези, които работят, при това на светло, започва още в мига, в който им е хрумнало да правят бизнес. Структурният административен тормоз, който трябва да преодолеят деловите хора, дори само да започнат предприятието е чудовищен – от гледна точка на време, от гледна точка на пари, от гледна точка на нерви и погнуса.Тормозът продължава докато работиш, а дори да пожелаеш да се откажеш, няма никакъв шанс да те оставят на мира. Съпротивата срещу този тормоз е морално оправдан, въпреки че законът никога няма да ти позволи да се защитаваш с всички средства срещу държавата. Примерно да счупиш една чиния в главата на бирника. Проблемът не е в това дали и трябва държавата да контролира нечий бизнес, а как. За да си плащаш данъците, осигуровките на служителите, да имаш пари за реинвестиция, трябва да бъдеш спокоен, че същата тази държава ще те защитава от сивия и подземния бизнес. Ето това не става.Съвсем наскоро мой близък роднина напусна страната на 60-годишна възраст и замина да започне живота си отначало в Германия, без да знае език, без да знае какво ще прави. Имаше малък транспортен бизнес в град край София и се блъскаше денонощно. В града обаче и днес съществува нелегален бизнес – нелегални автобуси, нелегални микробуси, нелегални таксита. Те вършат същите услуги, но с по-качествени коли и на по-ниски цени, защото за тях няма бирници. Вместо държавата, общината да защити легалния бизнес, просто увеличи тормоза върху тези, от чийто джоб се храни. И така фалираха много почтени хора в този град, като и моят близък. Продаде всичко, тегли една майна на родината си и замина. Нелегалният транспорт продължава да съществува и при това не само в този малък град. Всички знаят кои са, а чиновниците вдигат ръце и казват „Това не е нашия сектор”. В Германия, оказва се, е много лесно да живееш почтено.Виж за сивия сектор е трудничко, не като у нас. Какво ако заведението ти на морето е нелегално, сервираш фалшив алкохол, продаваш дрога, не плащаш данъци и не се съобразяваш със съседните хотели, като вдигаш невъобразим шум? Нямаш никакъв проблем, докато бирниците, полицията и държавата въобще се занимава с почтения бизнес и само минават да си приберат такса спокойствие.Няма проблеми с нелегалните мандри, с нелегалните бензиностанции, с нелегалното като цяло. България е единствената страна, в която хората се предупреждават с присвяткане на фарове, когато на пътя има катаджия. И в други държави вече прихващат, но само там, където доверието между граждани и чиновници е трайно разрушена и са били в България преди това.Няма никаква логика да предупреждаваш един бързо движещ се автомобил да намали. Логиката е да поискаш той да бъде санкциониран. Всеки от нас обаче знае, че когато бъде спрян, то ще е заради друго, а не заради искреното желания за контрол на пътя. Така както бирниците обикалят заведенията не заради касовия бон, а защото подозренията са, че и при тях важи правилото „ден година храни”. Ето така народът се изправя в опълчение срещу собствената си държавата в законна самоотбрана, поради обратното – държавата е против народа си. Особено против тези, които работят на светло.", "date": "2017.07.23", "title": " Народът срещу държавата, поради обратното\t\t\t"}
{"url": "https://trud.bg/%d0%b2%d1%8a%d0%bd%d1%88%d0%bd%d0%b8%d1%82%d0%b5-%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%bd%d0%b0-%d1%82%d1%83%d1%80%d1%86%d0%b8%d1%8f-%d0%b8-%d0%b3%d0%b5%d1%80%d0%bc%d0%b0%d0%bd%d0%b8/", "text": "Външните министри на Турция и Германия, Мевлют Чавушоглу и Зигмар Габриел са се чули по телефона за да обсъдят кризата, развила се между двете съюзнички от НАТО, заради ареста на няколко активисти в Истанбул, предава  позовавайки се на дипломатически източници.Все още няма подробности, за какво точно са говорили двамата министри.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Външните министри на Турция и Германия са обсъдили кризата между двете страни по телефона"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%b2%d1%82%d0%be%d1%80%d0%b8%d1%87%d0%bd%d0%b8%d1%82%d0%b5-%d1%82%d1%80%d1%83%d1%81%d0%be%d0%b2%d0%b5-%d0%bd%d0%b0-%d0%be%d1%81/", "text": "Вторични трусове продължиха да разтърсват гръцкия остров Кос, предизвиквайки страх сред жителите и туристите, предаде Асошиейтед прес.Специалисти започнаха да оценяват щетите за културните паметници и инфраструктурата на острова след силното земетресение в района на Егейско море, при което загинаха двама души, а почти 500 бяха ранени.Трус с магнитуд 4,4 беше регистриран снощи в 20,09 ч., което накара жители и клиенти на ресторанти да побягнат към средата на главния площад на град Кос, възможно най-далеч от всякакви сгради. Шестнайсет минути по-късно последва втори трус с магнитуд 4,6, съобщи Атинският институт по геодинамика. Епицентърът на първия трус беше на 20 км североизточно от Кос на дълбочина 10 км.Стотици жители и туристи на острова прекараха предишната нощ на открито, страхувайки се да се върнат по домове или хотелите си след земетресението в петък сутринта. Вторичните трусове тази вечер означават, че мнозина вероятно ще прекарат втора нощ на открито. Археолози и експерти от гръцкото министерство на културата проверяваха вчера църкви, джамия, замък от 14 век и други стари сгради, пострадали при земетресението.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Продължават вторичните трусове на остров Кос"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%b4%d0%b5%d1%86%d0%b0-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d0%b6%d0%b8%d0%bb/", "text": "Четири деца са загинали, а още един възрастен е пострадал при пожар в жилищна сграда в село Верхная Кабанка в Челябинска област, предава Пострадал е баща, трите му дъщери и племенницата му са загинали. „В момента е трудно да се каже какво е причинила пожара. Това ще го установят нашите сътрудници. С голяма вероятност може да се каже, че подобни сериозни последици могат да се избегнат, ако къщата бе снабдена със сигнална система“, заяви Константин Гандау, началник на пожарната служба в Челябинска област .АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Четири деца са загинали при пожар в жилищна сграда в Русия"}
{"url": "https://trud.bg/6696-%d1%83%d1%87%d0%b5%d0%bd%d0%b8%d1%86%d0%b8-%d1%89%d0%b5-%d0%be%d0%b1%d1%83%d1%87%d0%b0%d0%b2%d0%b0%d1%82-%d1%83%d1%87%d0%b8%d0%bb%d0%b8%d1%89%d0%b0%d1%82%d0%b0-%d0%b2-%d0%be%d0%b1%d1%89%d0%b8/", "text": "6696 ще са учениците в община Велико Търново през учебната 2017/2018 г.Паралелките пък хще са 317 или с 4 по-малко от миналата година. Това сочат данните на общинска администрация по утвърждаване на натуралните показатели по проекто-мрежата в институциите на предучилищното и училищно образование в община Велико Търново, които местният парламент ще разгледа на сесията тази седмица.Необходимият финансов ресурс за бюджетната 2018 г. разчетен на брой ученици за обезпечаване на маломерните паралелки, е в размер на 194 867 лв.158 ще са малчуганите в предучилищна полудневна подготовка през изващата учебна година. Те ще са разпределени в 9 паралелки, което е с една по-малко от миналата година.302 деца ще учат в Спортното училище като броят им нараства с 41 в сравнение с 2016/2017 учебна година. Паралелките също се увеличават и вече ще са 15.668 деца на възраст от 2 до 3 г. са записани в детските градини в общината, което е с 38 деца повече. 632 са 4-годишните, а 635 – 5-годишните.75 ученици ще ползват общинското общежитие „Колю Фичето” в Старата столица. От общежитието на Спортното училище ще се възползват 115 деца.След учебната 2013/2014 г. тенденцията е за намаляване на учениците в населените места извън областния град, отчитат експертите в общината.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " 6696 ученици ще обучават училищата в община Велико Търново през  новата учебната година"}
{"url": "https://trud.bg/%d1%84%d0%b5%d0%b5%d1%80%d0%b8%d1%8f-%d0%be%d1%82-%d0%b1%d0%b0%d0%b3%d1%80%d0%b8-%d0%b4%d0%b5%d1%80%d0%b2%d0%b8%d1%88%d0%b8-%d0%bb%d0%b5%d1%82%d1%8f%d1%89%d0%b8-%d0%b3%d1%80%d1%83%d0%b7%d0%b8%d0%bd/", "text": "Богата феерия от багри, ритми, изкусни изпълнения на дервиши и летящи грузинци заля в събота вечерта Велико Търново. Над 200 изпълнители от 9 държави се изявяват на сцената на 20-то юбилейно издание на Международният фолклорен фестивал в старата столица. Събитието се организира от Национална секция на CIOFF, Фондация „Международни фолклорни фестивали” и Община Велико Търново на територията на старата столица и съседни области. Фестивалът е удостоен със статут „Фестивал на CIOFF” през 2000 г. „Фестивалът се утвърди като най-мащабното фолклорно събитие в Югоизточна Европа с участие на професионални ансамбли от всички континенти“, заяви президентът на фестивала Емил Павлов.В събота вечерта проявата бе открита от кмета на Велико Търново Даниел Панов и бе благословена от отец Славчо Иванов. Хиляди ценители на песенното и танцово изкуство се наслаждаваха на грандиозен концерт от съставите участници във феста, който завърши с пищни илюминации.За изминалите две десетилетия на фестивалните сцени са се представили 249 ансамбъла от 106 страни от 5 континента. Пред родната публика са пяли и танцували 211 български състава. Пред повече от 556 000 зрители са изнесени над 567 концерта.За събитието в болярския град пристигнаха ансамбли от Аржентина, Грузия, Египет, Колумбия, остров Мавриций, Перу, Сърбия, Чили и България.Само за самолетни билети на учстниците от чужбина организаторите са платили над 100 000 евро.Концертите се провеждат на открито в Летния театър в парк „Марно поле“ в старата столица от 20 часа. Във фестивалната програма са залегнали 25 концерта в градовете Велико Търново, Добрич, Дряново, Казанлък, Трявна и други градове.Зрителите ще могат да се насладят на изкусни певчески и танцови изпълнения, музика на редки инструменти и богата палитра от багри на носии.В старата столица ще се проведат 8 концерта, а останалите 17 спектакъла ще са в Дряново, Трявна, Добрич, Поморие, Казанлък, Ловеч и други градове. За трета поредна година ще се проведе и Международна научна конференция „Нематериалното културно наследство – приемственост между поколенията, опазване и предаване, ролята на „старите поколения” и „новите поколения” – добри практики”. Форумът ще е с представяне на 3 лекции и обсъждане по темата. Събитието се организира съвместно с Регионален център за опазване на нематериалното културно наследство в Югоизточна Европа, под егидата на ЮНЕСКО. За лектори са поканени водещи специалисти, работещи в областта на опазване на нематериалното културно наследство.Предвидени са вечери на традиционната кухня. Ще има сръбска, колумбийска и вечер на Перу. Стотици зрители събра в неделя традиционният конкурс „Мис Фестивал 2017”. В специална експозиция ще бъде представена историята на фестивала в снимки, картини и сувенири на страните, участвали във всички издания на фестивала до сега.„За 16-ти пореден път сме организирали Арт пленет за млади художници – студенти във ВТУ „Св. Св. Кирил и Методий”, който цели да популяризира идеята за опазване на Нематериалното културно наследство сред повече млади хора. Пленерът е с конкурсен характер и има награден фонд. В него ще се включат 10 студенти. Предвидили сме томбола с награди“, разясни Емил Павлов.Юбилейното издание на международния фолклорен фестивал-Велико Търново се провежда под патронажа на Министерство на културата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Феерия от багри, дервиши, летящи грузинци на Международния фолклорен фестивал в Търново"}
{"url": "https://trud.bg/%d1%85%d1%80%d0%b0%d0%bc-%d0%bd%d0%b0-%d0%ba%d0%be%d0%bb%d1%8e-%d1%84%d0%b8%d1%87%d0%b5%d1%82%d0%be-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%b7%d0%b0-%d0%bf%d1%80%d1%8a%d0%b2-%d0%bf%d1%8a/", "text": "За пръв път от десетилетия храмът „Св. св. Константин и Елена” във Велико Търново отвори врати за служба. Богослужението по случай деня на Св. Мария Магдалена бе отслужено от отец Давид, а десетки миряни се помолиха за здраве.През 2012 г. започна реставрацията на храма, строен през далечната 1872 г. от майстор Колю Фичето, а с местната Строителна камара, общината и Великотърновската митрополия сключиха тристранно споразумение. Премахнато бе скелето, ремонтирани бяха покривът и стените. Продължава набирането на средства за вътрешната реконструкция. След седмица кметът на старата столица Даниел Панов ще проведе среща с църковното настоятелство относно съдействието, което Община Велико Търново може да окаже.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Храм на Колю Фичето в Търново за пръв път от  десетилетия отвори врати за служба"}
{"url": "https://trud.bg/%d1%83%d1%87%d0%b5%d0%bd%d0%b8-%d0%b2%d0%b0%d0%b4%d1%8f%d1%82-%d0%b7%d0%b0%d0%bc%d1%80%d1%8a%d0%b7%d0%bd%d0%b0%d0%bb-%d0%bc%d0%b5%d1%82%d0%b0%d0%bd-%d0%bf%d0%be%d0%b4-%d1%87%d0%b5%d1%80%d0%bd%d0%be/", "text": "Българско-германска научна експедиция ще извади за пръв път тази есен замръзнал метан от дълбините на Черно море. По този начин учените ще проверят резултатите от геофизичните изследвания, провеждани до момента, според които под дъното в българския участък се крият хиляди кубични километра метан под формата на твърд газов хидрат.„Предварителните оценки са за много големи запаси. Със сигурност за период от един век ще можем не само да задоволяваме енергийните си потребности, но и да бъдем един от най-големите износители в Европа“, каза пред „Труд“ океанологът доц. д-р Атанас Василев.Хидратите на метана се смятат за един от перспективните бъдещи източници на енергия, заради огромните световни запаси, които биха стигнали на човечеството за векове. Този вид природни горива могат да се добиват при риск и минимално замърсяване, тъй като находищата са сравнително плитки, а наляганията – малки. Освен това, не съдържат други субстанции, които са вредни за природата и се срещат при конвенционалния добив на газ и нефт. Самият метан пък най-лесно би могъл да замени традиционните горива.Експедицията в рамките на германския проект SUGAR ще се проведе през ноември и декември, а от българска страна в нея ще участват доц. д-р Атанас Василев (Институт по океанология – БАН) и д-р Валентин Георгиев (Геомарин ЕООД). Учените ни са признати експерти в областта на газовите хидрати и са членове на управителния съвет на COST акция MIGRATE, която координира европейските усилия за изследване и експлоатация на този ресурс.SUGAR стартира през 2008 г. и се финансира от Германия. Поради добрите перспективи проектът е удължаван вече три пъти от правителството в Берлин. Основната му цел е добивът на газ от метанови хидрати на морското дъно, но има и друга, не по-малко важна. „Технологията, която се разработва в Германия, позволява извлеченият от хидратите метан да бъде заместен с въглероден диоксид (CO2). Това означава, че колкото повече метан добиваме, толкова повече ще намалява въглеродният диоксид в атмосферата“, обясни доц. Василев. Парниковият газ CO2 може да се депонира в хидратна форма на дъното на морето вместо да се изхвърля в атмосферата, усилвайки глобалното затопляне. „Така могат да се погребват големи количества CO2, уловени от ТЕЦ-овете. Технологията не е само концептуална, такива съоръжения вече съществуват, увери българският учен.Поредната експедиция в нашите териториални води ще се проведе с кораба „Метеор“ – съвременна морска лаборатория, която ще бъде снабдена с апарата MiBo-200, предназначен за автономно подводно сондиране.Газовите хидрати се образуват на дълбочини под 500 метра, където налягането е около 50 атмосфери. Изчислено е, че 1 кубически метър газов хидрат съдържа около 155-168 куб. метра метан.Находището в българската икономическа зона на Черно море е с размери около 60 на 25 километра. То се намира на около 200 метра под дъното, което пък е на дълбочина от 800 до 1900 м. под морското ниво. Учените изчисляват, че количеството на метана в него може да достигне няколко десетки и дори стотици хил. кубически километра. Освен това се смята, че нашите находища са най-благоприятни за извличане, защото са в пясъчни колектори. В палеоделтата на Дунав пък има ресурси от метан като свободен газ, които са около 30 пъти повече от запасите в най-голямото конвенционално газово находище в Черно море – румънското Домино.През септември във Варна ще се проведе третата годишна среща на COST акция MIGRATE. „Поканили сме представители на парламента, Министерски съвет, БАН и неправителствени организации, като се надяваме тя да положи началото на по-активни действия в тази насока, защото нашите находища са много обещаващи“, каза доц. Атанас Василев. По думите му, моментът е особено подходящ с оглед българското председателство на ЕС. „Това е добра възможност темата за газовите хидрати да бъде изведена като стратегическа за общността“, поясни той. Освен това, проучванията, са още в началото и никой не е по-напред от останалите. Необходима е и нова технология за транспортиране на газовите хидрати. Японци, германци и китайци вече разработват такива кораби.Човечеството е на крачка от добиваДнес газовите хидрати са една от най-бързо развиващите научни области. Редица държави провеждат интензивни изследвания. “В момента се извършва своеобразен скок от технологии за проучване към технологии за добив”, посочи доц. Атанас Василев. През май бяха проведени сондажи от Китай, Япония и САЩ.Първата национална програма е американската. Тя влиза в сила през 2000 г., като целта е до 2015 г. да бъдат разработени няколко технологии за добив на газ. „Това не се случи, като една от причините е революцията в добива на шистов газ“, обясни българският учен. Друга амбициозна програма е японската. В началото тя предвижда промишленото добиване да започне през 2020 г., но към момента този срок е отложен за 2023 г. Най-добри резултати са постигнали китайците, които са успели да реализират непрекъснат добив на метан в продължение на два месеца, средно по над 5000 кубически метра на ден, като на моменти са вадили и по 35 000, каза океанологът. Новината е, че те са преодолели една от основните трудности – големият приток на пясък в сондата, заради която японският екип е бил принуден да спре работа.В Европа също има проекти в областта. Един от тях започва през 2014 г. и трябва да приключи през 2019 г. Целта му е да координира усилията на европейските държави, които разработват технологии за добив. Тя има 4 основни направления: проучване, технологии за добив, рискове и мониторинг, създаване на правни рамки.„Горящият лед“Находището под дъното на Черно море може да бъде сравнено с гигантско ледено езеро. Метановият хидрат прилича на лед, но е лесно запалим, затова е познат като „горящ лед“. Той е известен на науката отдавна, но първите които се сблъскват с него са газовите инженери, още през първата половина на XX век.Тогава хидратите създавали сериозни главоболия, тъй като се образували в тръбопроводите и ги запушвали. В продължение на десетилетия те са обект на научен интерес, но индустрията ги смята за пречка. Днес обаче метановите хидрати се смятат за перспективен бъдещ източник на енергия, който има по-голям потенциал от фракинга и конвенционалния добив на природен газ. Ако успеем да разработим рентабилни технологии за добив от тях, хидратите имат потенциал да преначертаят глобалната енергийна карта и дори да помогнат за преодоляване на глобалното затопляне, дължащо се основно на въглеродния двуокис (CO2).", "date": "2017.07.23", "title": " Учени вадят замръзнал метан под Черно море на есен\t\t\t"}
{"url": "https://trud.bg/%d0%b4%d0%bd%d0%b5%d1%81-%d0%bf%d0%be%d0%b3%d1%80%d0%b5%d0%b1%d0%b2%d0%b0%d1%82-16-%d0%b3%d0%be%d0%b4%d0%b8%d1%88%d0%bd%d0%b8%d1%8f-%d0%ba%d1%80%d0%b8%d1%81%d1%82%d0%b8%d1%8f%d0%bd-%d0%be%d1%82-%d1%82/", "text": "Днес в Триград ще бъде погребан 16-годишният след като преди 2 седмици взе колата на своя баща без разрешение и блъсна петима туристи на пътя към Триград. Двама от туристите бяха по-тежко ранени, а останалите – по-леко.Тялото на Кристиян бе намерено на около 2-3 км от селото, в скалите над пещерата Дяволското гърло.„Шокът е много голям. Родителите са смазани”, каза пред  кметът на Триград Цветан Славков. „Призовавам младите да не стигат до такава крайност, за всяка грешка има решение”, заяви той.Всички пострадали при удара от колата на Кристиян са в шок и изпитват съчувствиекъм семейството и близките на Кристиян.Според първоначалния оглед на криминалистите най-вероятно инцидентът е станал в нощта на фаталната катастрофа, която стана в първите часове на 9 юли.  Тогава блъсна група туристи и избяга, с него в колата е пътувало и момиче. Самият Кристиян е бил без книжка. През ваканцията той е гостувал на баба си в Триград.Някои от местните хора в Триград смятат, че момчето е само сложил край на живота си, след като е повярвало, че е убило хората, които е блъснал. Според други обаче става дума за инцидент. Психологът Росен Йорданов също се съмнява, че Кристиян сам е посегнал на живота си, и е на мнение, че по-скоро става въпрос за нещастен случай.„Детето е изпитвало и страх, и срам, и вина. Най-вероятно в началото е допускало, че е отнело живота на някого, а това е труднопоносимо чувство, особено когато е съчетано с невъзможност рационално да се защитиш”, коментира психологът.Според него най-вероятно момчето е загинало малко след инцидента, защото мерките, които след това са били предприети – да се информира чрез оставени бележки, че всъщност хората са живи, което всъщност е причинявало може би най-тежката травма за него, са останали без полза.„Обикновено в първите минути и часове човек е най-объркан и най-неадекватен. Силно се съмнявам обаче, че той е е посегнал на живота си. По-скоро е станал инцидент”, допълни Росен Йорданов.„Допускам, че момчето е имало достатъчно жизнеутвърждаваща сила в себе си. Трудно е да допуснем, че дори и такъв инцидент може да доведе до толкова рязък срив, до някаква късосъединителна реакция. По-скоро проблемът е бил свързан със страха, с липсата на ясна мисъл”, каза още психологът.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Днес погребват 16-годишния Кристиян от Триград"}
{"url": "https://trud.bg/%d1%83%d1%81%d1%82%d0%b0%d0%bd%d0%be%d0%b2%d0%b8%d1%85%d0%b0-%d1%81%d0%b0%d0%bc%d0%be%d0%bb%d0%b8%d1%87%d0%bd%d0%be%d1%81%d1%82%d1%82%d0%b0-%d0%bd%d0%b0-%d0%b2%d1%8a%d0%b7%d1%80%d0%b0%d1%81%d1%82/", "text": "Полицаите от столичното Пето РУ установиха самоличността и издирват близките на , съобщават от МВР.Граждани  падали сигнал в полицията и патрул от столичното Пето РУ го отвел в районното управление. Тъй като възрастният човек не e комуникативен, не могъл да съобщи нищо за себе си. Полицаите повикали лекар, който го е прегледал и установил, че е в добро общо състояние и поели грижите за него и издирване на близките му.След публикуването на снимката на открития мъж, той е бил разпознат. Установено е, че е на 71 години. Незабавно са предприети са действия за издирване и уведомяване на близките му. Междувременно той е настанен в болнично заведение.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Установиха самоличността на възрастния мъж, открит в столичния квартал „Враждебна“\t\t\t"}
{"url": "https://trud.bg/jaguar-%d1%81%d0%ba%d0%be%d1%87%d0%b8-%d0%b2-%d1%80%d0%b5%d0%ba%d0%be%d1%80%d0%b4%d0%b8%d1%82%d0%b5-%d0%bd%d0%b0-%d0%b3%d0%b8%d0%bd%d0%b5%d1%81/", "text": "JaguarSUV E-Pace  F-Pace E-PaceExCeLE-Pace", "date": "2017.07.23", "title": " Jaguar скочи в рекордите на Гинес"}
{"url": "https://trud.bg/%d0%b4-%d1%80-%d0%bb%d1%8e%d0%b4%d0%bc%d0%b8%d0%bb%d0%b0-%d0%b5%d0%bc%d0%b8%d0%bb%d0%be%d0%b2%d0%b0-%d0%b7%d0%b0%d1%80%d0%b5%d0%b4%d0%b5%d1%82%d0%b5-%d1%81%d0%b5-%d1%81%d1%8a%d1%81-%d0%b7%d0%b4%d1%80/", "text": "Цяла зима мечтаем за лятото и го планираме. За това е добре да съчетаем пълноценно времето за отдих със „зареждане на батериите”. За модерния градски човек те постоянно са на критично ниско ниво заради стреса, замърсения въздух, храните боклуци и още безброй свръхнатоварващи фактори.Най-голямата грешка е да убием мечтания отдих с безконтролно тъпкане и прекаляване с алкохола. За радост тази тенденция, според наблюденията ми, започва да губи популярност.Във ваканционното време оставаме по-дълго с децата си. Това е отличен момент да направим от тях отличници в здравословните навици, като им дадем собствен пример. За възпитанието е важно децата да виждат какво правим, а не да ги товарим с досадни поучения. Предимството да им даваме повече плодове и зеленчуци всеки ден се изразява и в освобождаване на време за общуване. Можем също да направим заедно излети и да си наберем билки или плодове, които да изсушим, вместо да ги консервираме с вредната бяла захар. Сега е моментът под форма на приятно семейно забавление приготвянето на различни здравословни смутита да се превърне в траен навик.През лятото царуват някои от доказаните родни български супер храни- дребните безкостилкови алени плодчета. Ягоди, малини, къпини могат и трябва да се консумират в големи количества, за да имаме редовен стомах, добро настроение и да се предпазваме от онкологични заболявания.Да отделим време за себе си, означава не просто да обръщаме намазаното си със слънцезащитни средства тяло от ляво на дясно, а да се сбогуваме с някои опасни за здравето навици. Може да го съчетаем и с нещо, което отдавна отлагаме- да спрем цигарите например, да не пием пълни с химия безалкохолни напитки, да спрем да се сърдим на всичко и всеки край себе си и да открием простите неподправени вкусове на истинската храна и истинските приятелски отношения.Храненето през лятото е възможно най-богато като съдържание на открити , и все още неоткрити от науката, полезни вещества. Можем да си доставяме плодове и зеленчуци от чисти градини и да ги консумираме предимно сурови. Напомням, че е важно да сме внимателни с измиването и съхранението им, за да не премине ваканцията ни по-близо до тоалетната, отколкото до морските вълни.Пациентите на нашия медицински център отдавна са запознати с добрите ефекти на класическата ваканционна комбинация- море/планина. Това съчетаване е най-ефикасно за здравето и профилактиката срещу сезонни настинки и грип. Ние го практикуваме при много голям интерес на хора от цял свят. Цели фамилии години наред идват в медицинския център, редувайки море и планина.Не на последно място е възможността за движение на открито – на морския бряг или в планината. И на двете места доказано се зареждаме с най-високи количества фини енергийни частици- прана.Правила за бране на ядливи диви растения1. Берем САМО И ЕДИНСТВЕНО растения, които познаваме. Никога не си правим експерименти. Може да имат сериозни последици върху здравето ни. 2. Когато ще пробваме нещо за първи път, дори и да сме абсолютно сигурни в неговата ядливост, трябва да опитаме само две-три листа, така да се каже да „запознаем“ организма си с новата храна. Не е добра идея, ако никога не сме яли глухарчета например, да стартираме със смути, приготвено с огромно количество от тях. 3. Берем зелените растения само от чисти места. Градските паркове, местата с бездомни животни, в близост до главни пътища, както и в близост до различни замърсители, не са подходящи за събиране на растения. 4. Винаги измиваме събраното количество листо по листо преди консумация. 5. Редуваме в менюто си зеленолистните. Не консумираме едно и също растение всеки ден или поне сменяме на седмица. 6. Берем листната маса, преди растението да формира семена. 7. В храненето си търсим разнообразие. Дивите растения обогатяват нашата трапеза, но не ни дават калории. Все пак има доста сериозна причина за възникване на земеделието. Не можем да живеем само или основно на диви растения дълго време. Оставете това на почитателите на бушкрафта /най-старото в света туристическо движения за оцеляване сред дивата природа с подръчни средства/. 8. Поемете отговорност за своите действия! Целта е да информираме и споделяме опит, а не да ви агитираме да правите каквото и да било, за което не сте подготвени!Рецептите за дълголетие, специално предоставени на „Труд“ от:Илия Илиев е главен готвач в медицинския център на д-р Емилова. В екипа на лекарката е от 10 години. Заедно с нея съставя, уточнява и изпитва всяка рецепта. В медицинския център няма две еднакви диагнози и две еднакви менюта. Всичко при гладуването, захранването и природосъобразното хранене е индивидуално подбрано според диагнозата и състоянието на пациента. Илия е добър познат на производителите на земеделски продукти от чисти земи в Рила- през лятото, и край Варна- през други сезони. Сред препоръчваните от Илия летни блюда е тараторът..Таратор с ядково мляко /една порция/ 50 г сурово кашу се накисва за 30 мин. в 120 мл студена вода. Отцежда се и се пасира в бленедер на високи обороти. Към получената смес сипваме є чаена лъжичка суха закваска Лактобацилус Булгарикус и разбъркваме добре. Оставяме в стъклен или емайлиран съд при температура 38-40 градуса за 5-6 часа. Към полученото ядково мляко прибавяме 60 г краставици, на кубчета, или настъргани на ренде, супена лъжица ситно нарязан копър, щипка сол и чесън на вкус. При сервиране овкусяваме със счукани орехови ядки и зехтин. /Вместо кашу може да се ползват обелени бадемови ядки./ Рецепта за смути: 300 г изчистен пъпеш „Медена роса“ Шепа пресни листа от глухарче 1 суп. лъжица кленов сироп Парченце джинджифил /колкото орех/ Блендираме всичко добре до получаване на гладко смути. Консумираме бавно, на малки глътки, за да започне усвояването на полезните вещества още в устната кухина.", "date": "2017.07.23", "title": " Д-р Людмила Емилова: Заредете се със здраве  през лятната ваканция\t\t\t"}
{"url": "https://trud.bg/%d0%bf%d1%8a%d1%80%d0%b2%d0%b8-%d0%ba%d0%b0%d0%b4%d1%80%d0%b8-%d0%be%d1%82-%d0%bd%d0%be%d0%b2%d0%b8%d1%8f-%d1%84%d0%b8%d0%bb%d0%bc-%d0%bd%d0%b0-%d1%81%d0%bf%d0%b8%d0%bb%d0%b1%d1%8a%d1%80%d0%b3/", "text": "“Играч първи, приготви се” е заглавието на новия филм на Стивън Спилбърг, а преди дни в Интернет изплуваха първите кадри от амбициозния проект. Произведението е вдъхновено романа на Ървинг Клайн и представлява носталгично намигване към естетиката на 80-те години на миналия век.Ето какво казва автора Клайн за екранизацията: “Творчеството на Спилбърг директно повлия на разказа и начина, по който развих историята. Той да режисира е направо прекалено идеално, за да е възможно. И все пак се случи.”Ето го и сюжета: „През 2044 година реалността представлява грозна картинка и всички хора прекарват времето си във виртуален свят на име OASIS, като по този начин избягват енергийната криза и главоломното нарастване на населението. Създателят и собственик на софтуера, който поддържа гигантската игрова платформа, умира. Оказва се, че той е завещал несметните си богатства на онзи, който успее да открие всички следи, оставени в системата, да събере определен брой ключове и да разкрие посланието, скрито зад три “врати”. Парите са много и това променя света: хората изоставят всичко в търсене на следите, но за да ги открият, трябва да се превърнат в експерти на тема “поп-културата на 80-те”. Защото всичко от 80-те – от телевизия до музика и кино, е било в основата на израстването на създателя на OASIS. Смъртта му неволно трансформира жадните за наследство в спецове по история.Тийнейджърът Уейд Уотс се натъква на първата следа, но скоро бива обкръжен от играчи, които са готови да го убият, за да се доберат до наградата. За да оцелее, Уейд трябва да спечели и да се изправи срещу реалния свят, от който винаги е искал да избяга.”Сценаристи са Зак Пен и Ерик Ийсън по романа на Ърнест Клайн. В главните роли ще видим Тай Шеридан, Оливия Кук, Лена Уейт, Бен Менделсон, Марк Райлънс, Саймън Пег и Т. Дж. Милър.", "date": "2017.07.23", "title": " Първи кадри от новия филм  на Спилбърг\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%b8%d1%82%d0%b5-%d0%b2/", "text": "3.1 е икономическият ръст към момента, ще работим за повече. Бизнес климътът в България се подобрява, основната причина е стабилността, която излъчва правителството в момента. Това заяви икономическият министър Емил Караниколов пред Инвестициите са на доста добро ниво – сертифицирани са 15 проекта на обща стойност 181 млн. лева, реалният ефект ще бъде разкриването на над 4000 работни места.Предимно идват фирми, свързани с производството и високо технологичния сектор. За цялостно автомобилостроене нямаме подготвени кадри, по-скоро за отделни компоненти. Не може да дойде един инвеститор и от утре да започнем да правим самолети. Нужен е опит, каза Караниколов.Според министъра хубавата новина е, че ще продължи търсенето на работна сила, увеличаване на доходите заради повишена конкуренция, което пък ще повиши жизнения стандарт.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Министър Караниколов: Инвестициите в България са на добро ниво\t\t\t"}
{"url": "https://trud.bg/%d0%b5%d0%b4%d0%bd%d0%b0-%d0%be%d1%82-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8%d1%82%d0%b5-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0%d1%82/", "text": "Ние сме простили на Кристиян. Това каза пред  Екатерина Христова, една от пострадалите при катастрофата в Триград, блъсната преди 2 седмици от 16-годишното момче, което беше открито мъртво. Тя е със счупен таз и е настанена в „Пирогов”. При инцидента пострада и нейната 6-годишна дъщеричка, която е била с комоцио.„Нека Господ да му прости за това, което се е случило. Важното е, че сме живи, и това няма да тежи на съвестта на тези хора. Много време ще ни трябва да се възстановим – психически и физически, но ние сме силни и ще се справим”, каза пострадалата.„През цялото време се молех нищо да не му се случи. Майка му се обади да изкаже съпричастност към нашата трагедия, каза, че би могла да помогне с каквото й е по силите, помоли ме да разбера като майка тя как се чувства”, допълни Екатерина.„Никой не е виновен, просто някакво идиотско нещастно съвпадение на обстоятелствата. На нито едно дете не трябва да му се дават ключове, на нито едно дете не трябва да му се позволява да поставя живота си в опасност”, заяви още тя. След катастрофата тя е изпаднала в безсъзнание. „Видяхме как колата лети от завоя, който е съвсем малък, има видимост. Видях фара, който летеше към мен, и после се събудих на земята. Не можах да си поема въздух и изпаднах в безсъзнание. После чух детенцето ми да вика: „Мамо, мамо”, и това ме върна и ме накара да си отворя очите и да си поема въздух”, спомня си пострадалата.„Когато си отворих очите, вратата на шофьорскот място беше отворена и нямаше никой. Едната ми приятелка викаше Бърза помощ, а другата тичаше към хижата”, допълни тя.Сега й предстои дълго възстановяване –  поне 2 месеца не може да си натоварва таза, ще се учи да прохожда отново с патерици.Екатерина призна, че дъщеря й също е много разстроена, след като по новините е чула за смъртта на Кристиян. „Каза ми: Мамо, защо трябваше така да се случва. Не можаха ли да го намерят, не можа ли да каже баткото, че съжалява. Това щеше да е достатъчно”, заяви Екатерина.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Една от пострадалите при катастрофата в Триград: Простили сме на Кристиян"}
{"url": "https://trud.bg/%d0%ba%d1%80%d0%b8%d1%81%d1%82%d0%b5%d0%bd-%d1%81%d1%82%d1%8e%d0%b0%d1%80%d1%82-%d0%bd%d0%b5-%d0%b8%d1%81%d0%ba%d0%b0%d0%bc-%d0%b4%d0%b0-%d0%bc%d0%b5-%d0%b7%d0%bd%d0%b0%d1%8f%d1%82-%d0%ba%d0%b0%d1%82/", "text": "– Кристен, как темата за океанското дъно в новия Ви филм Come Swim се свързва с живота Ви? – Океанското дъно е метафора за изолацията, която всички усещаме, когато се отделим от обществото, загърбим отношенията си с другите и се вглъбим в себе си до крайност. Темата на филма е алиенирането на човешките същества. Аз исках да подходя към това съвсем трезво и сериозно, без страх. Поставих си за цел да материализирам навън вътрешните психологически процеси, които водят до изолацията.– Какво репрезентира за Вас централният персонаж от филма? – Бих казала, че образът символизира и репрезентира пробуждането. Вътрешният живот не винаги рефлектира върху ежедневието и всички комуникации, но понякога се случва точно това. Понякога се чувстваш напълно преситен, сякаш ходиш по вода, не можеш да дишаш, но в момента, в който осъзнаеш, че всички всъщност си приличаме нещата придобиват съвсем друг характер. Идеята е да можеш да си кажеш, че си в състояние да живееш нормален живот като активен член и участник в обществото.– Какво послание в крайна сметка желаете да предадете с Come Swim? – Моето собствено желание за раширяване на хоризонта. Във филма има сцена, в коятоаз като режисьор се фиксирам в образа на мъж, който спи на океанското дъно и празнува своята собствена изолация. В този момент в съзнанието ми изникнаха образи от мръсотията в големите водни басейни. Толкова много мръсотия има по дъното на океана, това вече е факт, а не просто метафора. Под водата съм виждала неща, от които направо ми се е повдигало. Спомням си един стар стол на дъното и режисьорски опит пресъздадох спомена, добавих и един матрак. В крайна сметка бих искала да кажа, че това е и филм, ангажиран с каузата за опазване на природата. Освен всичко останало.– Какво символизира за Вас водата? – Водата е живот, но може да бъде и смърт. Ние сме съставени от вода, зависим от водата, в известен смисъл тя е нашият ключ към оцеляването, но може да бъде и причина за унищожението ни. Мисля си за всички тези бедни мигранти, които се удавиха в Средиземно море и за това как дъното му се превърна в гробница. Посланието на филма ми е, че за да можеш да плаваш успешно е нужно да се откажеш от някои неща, да се предадеш в лицето на нещата, които няма как да победиш. В известен смисъл аз съм перфекционист и имам мания за контролиране на процесите, които зависят от мен. Поради тази причина аз мразя водата, не харесвам плажовете и в същото време страдам от клаустрофобия. За мен символът на потъването се разгръща с образа на някой, който губи своето усещане за нормалност и намира себе си под водата, в състояние на подчинение.– Значи чрез този филм говорите за себе си? – Човек винаги говори за себе си, когато разказва история. Филмът ми, разбира се, описва лични взаимоотношения, чертае интимни пейзажи, картографира емоционална и психологическа територия. Сюжетът възникна някак мъгляво в съзнанието ми, но в процеса се изкристализира и в един момент се ориентира изцяло около приятелката на главния герой. Не бих искала да навлизам в детайли относно моите любовни драми, но те бяха трудни и травматични. Но от друга страна те карат да мислиш, да се фокусираш и да не попадаш в трапа на разсейването.– В момента завършвате работата по нов филм, който е озаглавен „Под водата“. Това съвпадение ли е? – Разбира се. Снимаме в хронологичен ред и понякога ни се налага да прекарваме ужасно много време под водата с цялата необходима водолазна екипировка. Направо е убийствено. Сюжетът разказва за подводна лаборатория, който е заплашена от земетресение. Филмът е задъхан, клаустрофобине трилър. Мразя го!– А какво ще правите след това? – Пиша. Пиша през цялото време. Опитвам се да завърша сценария на пълнометражен игрален филм, но това е такава трудна задача, казвам ви. Страшно харесах късометражния формат защото ми позволи да работя без форма и структура, сякаш правех музикален видео клип. Пълнометражният формат изисква начало, среда и край. Засега още нямам структурата, но работя по въпроса. Наистина ми е важо. Това още една стъпка за мен в посока на еманципация от репутацията на звездата от „Здрач“. Не искам да бъда звездата от „Здрач“.– Как си прекарахте на фестивала в Кан? – Била съм на Лазурния бряг толкова много пъти. Обичам Кан и всичко свързано с Франция. Но този път бях за пръв път като режиьсор и преживяването беше сюрреалистично. Кан е като увеселителна атракция, никога не знаеш какво да очакваш. Всяка минута е прекрасна. Обожавам фестивала в Кан.– Защо избрахте да бъдете рекламно лице на „Шанел“? – Както казах, обичам всичко френско. Толкова класа и стил притежава тази страна, този народ и съответно модните марки, които символизират изтънчената естетика на Франция.", "date": "2017.07.23", "title": " Кристен Стюарт: Не искам да ме знаят като звездата от „Здрач“"}
{"url": "https://trud.bg/%d1%82%d1%8a%d0%bf%d0%b0%d0%bd-%d0%b1%d0%b8%d0%b5-%d0%b3%d0%b0%d0%b9%d0%b4%d0%b0-%d1%80%d1%83%d1%87%d0%b8-%d1%87%d1%83%d0%b6%d0%b4%d0%b5%d0%bd%d0%b5%d1%86-%d1%83-%d0%bd%d0%b0%d1%81-%d1%81%d0%b5/", "text": "Любители на българския фолклор от четири континента пристигат в Пловдив за 13-ия международен фолклорен семинар от 23 до 39 юли. Организатор е Академията за музикално, танцово и изобразително изкуство (АМТИИ), а семинарът ще бъде официално открит от ректора на вуза проф. Милчо Василев на 23 юли от 18 часа.Тази година се очакват над 100 участници от Австралия, САЩ, Япония, Чили, Израел, Германия, Холандия, Испания, Франция и други държави. Те не са професионални музиканти, а хора, влюбени в българските народни песни и танци и традиционните ни фолклорни инструменти. Някои от тези любители на изкуството не са пропускали нито едно издание на семинара от момента на основаването му. И тази година в продължение на 6 дни от 24 юли (понеделник) семинаристите ще се обучават от най-изявени преподаватели и фолклористи. Най-много от гостите са пожелали да изучават българските народни танци. За целта организаторите са поканили като преподаватели представители на различни танцови състави от цяла България. Менторите ще посветят по един ден на северняшката, добруджанска, тракийска, шопска, пиринска, родопска и странджанска фолклорни области, разкривайки богатството и неповторимия им облик. Ще се преподават специфичните за регионите хора, танцови обреди и обичаи. 30 от участниците в семинара са изявили желание да изучават народните ни песни. Сред тях е японката Макико Иджири, която не е пропуснала нито един от 12-те семинара досега. Иджири е инженер-химик и всяка година пътува до България, за да се включи в семинара. Популярната българска народна певица Данка Цветкова, която ще обучава тази година певците, твърди, че когато Макико Иджири запее, гласът й смайва с майсторството и усета към българската песен.Родопска и тракийска гайди, гъдулка, кларинет, акордеон, тамбура, тъпан и цигулка са инструментите, които гости от 4 континента са записали да изучават под ръководството на най-изявени майстори като проф. Тодор Киров, доц. Владимир Владимиров, Иван Георгиев, Димчо Енчев и др.Синът на семейство Томашек от Германия изучава тъпан. Момчето е пристигнало за първи път в България, когато е било на 7 години, а днес е вече ерген. Майка му е влюбена в гъдулката, а баща му свири на тамбура. Не са пропуснали дори един семинар, а тази година младият Томашек ще доведе в България и приятелката си, за да я запалят по българския фолклор може би за цял живот.Ръководството на Академията всяка година полага големи усилия и професионализъм да подготви семинара на най-високо ниво, тъй като до момента в страната няма подобна програма, съсредоточаваща носителите на автентичната традиция на едно място в продължение на една седмица. Хора на възраст между 7 и 70 години от 14 страни са участвали в семинара в досегашните му издания. Дейността на международния семинар се вписва в мисията на музикалната институция да разпространява магията на фолклора по цял свят, а също и да реализира научни изследвания, свързани с българското танцово, песенно и инструментално народно творчество. Форумът е обект на професионален интерес от страна на много чуждестранни етнолози, сред които е Хана Инглард от Израел. Тя преподава в Академията за музика и танц в Йерусалим и вече е установила професионални контакти със свои български колеги. Хана е изследвала песенното творчество на Родопите и други фолклорни области, но не пропуска и семинара, на който ще присъства за седми път. Вдъхновител на семинара е преподавателят в АМТИИ проф. Любен Досев, който е и дългогодишен артистичен директор на форума. Негова е идеята изданията на Международния фолклорен семинар да са съобразени по време с останалите фолклорни събития в града и страната, тъй като много от гостите след края на обучението остават в Пловдив за Международния фолклорен фестивал от 1 до 5 август, а други поемат към Копривщица за тамошния събор.", "date": "2017.07.23", "title": " Тъпан бие, гайда ручи, чужденец у нас се учи\t\t\t"}
{"url": "https://trud.bg/%d0%bc%d0%b0%d0%b9%d0%ba%d0%b0%d1%82%d0%b0-%d0%bd%d0%b0-%d0%bf%d1%80%d0%b5%d0%b1%d0%b8%d1%82%d0%b8%d1%8f-%d0%b3%d0%b5%d0%be%d1%80%d0%b3%d0%b8-%d0%be%d1%82-%d1%81%d0%bc%d0%be%d0%bb%d1%8f%d0%bd-%d0%b2/", "text": "В болницата при Георги идваха хора от цялата страна, хора, които не познавам, сподели майката на пред . По думите й тази подкрепа й е дала сили в трудния момент.„Състоянието на Георги е стабилизирано, но трябва много да се пази. Престоят му още две тежки операции, които трябва да се направят след 6 месеца. Самият той няма спомен случката, загубил си е паметта си от онзи ден”, разказа брат му Филип.„Обадиха ми се от полицията и ми казаха, че Георги е в болница с опасност за живота, че не е добре, че му е много тежко положението и може да не успее да стигне до Пловдив”, сподели още майка му. В отговор на въпрос Филип заяви, че очаква справедлива присъда за двамата младежи от ромски произход, които пребиха брат му.„Очакваме и ще настояваме за най-голямото наказание. Това е опит за убийство, особено жестокостта е нечовешка”, посочи той.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Майката на пребития Георги от Смолян: В болницата идваха хора от цялата страна"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bc%d0%b8%d0%bd%d0%b0%d0%b2%d0%b0-%d0%bd%d0%b0-%d1%87%d0%b5%d1%80%d0%b2%d0%b5%d0%bd-%d1%81%d0%b2%d0%b5%d1%82%d0%be%d1%84%d0%b0%d1%80-%d0%ba%d0%b0/", "text": "Полицай се прибира заранта от дежурство. Съблича се в тъмния коридор и бърза да си легне, от спалнята жена му умолително:– Миличък, моля те, слез долу до магазина, забравих вчера да купя мляко!Мъжът побеснял, но почнал да се облича и слязъл в магазина.Долу продавачът, който му бил и съсед, учудено казал:– Ти кога си смени работата, бе?– Как ще съм я сменил?!– Ами, защо си с пожарникарска униформа?! Пристига пожарна бригада да гаси пожар в болница. Огънят е загасен, хората са спасени.Командирът на пожарната група докладва на главния лекар:– Огънят е ликвидиран, но в болничното крило има пострадали. Седем души. На петима направихме изкуствено дишане и върнахме към живота, а другите двама, за съжаление, не успяхме да съживим.След тези думи главният лекар припада.Идва на себе си и първите думи, които излизат от треперещата му уста:– Как петима? Ама момчета, вие моргата гасихте… Шофьор минава на червен светофар.Спира го полицай и разгневен започва да обяснява какво голямо нарушение е направил водача. Поисква му документите за правоуправление и в последствие разбира, че това е министър. Тогава полицаят сменя тактиката и се обръща към министъра:– Г-н министре, много хубаво си минахте на червено, но не се знае коя будала ще мине на зелено! Жена се буди през нощта и чува плач от кухнята.Влиза и вижда мъжа си на пода реве:– Какво ти е скъпи?Мъжът:– Ти помниш ли, преди 20 години, на тази дата баща ти ни хвана да се любим?– Помня.– И ми каза: „А сега моето момче или се жениш за дъщеря ми, или 20 годинки в затвора не ти мърдат“.– Помня!- казала жената.– Ами, днес вече щях да излизам! Мутра отива в туристическа агенция.– Какво ще обичате?– Ще ми се малко да си почина, ама ми трябва нещо по-така…– Какво ще кажете за Бахамските острови?– Не. Там вече ходих. Иска ми се нещо по-специално, да се отвлека от ядовете, от работата.– Малко ски из Алпите?– Не. И това съм го правил.– Знам какво ви е нужно – сафари!– Това какво е?– Ще се повозите на джип, ще постреляте…– Е, то все едно, че съм на работа! Мутра се разхожда с гаджето си из парка.– Скъпи, усещаш ли как вкусно мирише на скара? – пита с надежда девойката.– Нема проблеми, ей сега ще се приближим, да си подушкаш на воля… Мъж седнал в ресторант и започнал да поръчва – салати, ракии, предястия, ястия, вина, десерти, кафета – почти цялото меню. По едно време до него се доближил келнерът и попитал:– Господине, имате ли нещо против да оправим сметката?– Няма проблем, но ще ви помоля да попитате управителя на ресторанта, дали е възможно да платя с перли – отвърнал мъжът.Келнерът се оттеглил и след малко се върнал:– Няма проблем, господине, управителят е съгласен.– Чудесно! – казал нашият – дай тогава една порция миди и стискай палци! Блондинка постъпила на работа в офис. Първото нещо, което трябвало да направи, било да донесе кафе. Тъй като искала да се справи много добре, блондинката взела един термос и изтичала до близкото кафене.– Мислите ли, че този термос ще побере шест чаши кафе? – попитала блондинката, когато дошъл редът й.Барманът погледнал термоса, погледнал и блондинката и казал:– Да, май ще побере точно шест чаши!– Чудесно! Дайте ми тогава две къси, две черни и две безкофеинови. – Докторе, кога ще ме изпишат, вече колко месеца лежа в болницата?– Още е рано. С вашето състояние не сте за изписване.– Докторе, но аз се чувствам отлично!– Аз нямах предвид здравословното ви състояние. Мъж и жена програмисти се карат:– Гадняр!– А ти си глупачка!– Да си забавиш всичките пароли дано!– Тук вече прекали! Говорят си две ученички.– Кажи ми как да го разкарам тоя навлек Гошо. До гуша ми е дошло от него.– Какъв ти е проблемът, ма. Човекът всеки ден ти носи чантата до вас.– Ами точно, ма. Вече двеста чанти ми се събраха вкъщи, какво да ги правя…. Баща към дъщеря си:– Твърде си малка, за да имаш сериозна връзка.– Но татко, когато са се срещнали Ромео и Жулиета са били 16 и 13 години.– И какво от това!? За 3 дни любов са загинали петима! – Дай да почнем всичко отначало, а?– Не става…Казах на всички, че оная работа ти е много малка…Ще ми се смеят….", "date": "2017.07.23", "title": " Министър минава на червен светофар – какво му казва полицаят?"}
{"url": "https://trud.bg/%d0%be%d0%bc%d0%b0%d0%b3%d1%8c%d0%be%d1%81%d0%b2%d0%b0%d0%bc%d0%b5-%d1%82%d1%83%d1%80%d1%86%d0%b8%d1%8f-%d1%81-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%87%d0%b5%d1%80%d0%b5%d0%bd/", "text": "Две млади българки, влюбени в родната природа и открили целебните свойства на нашенските билки, взеха ума на местните хора и гостите на първото издание на етнофест в Аташекир, най-младата община в азиатската част на Истанбул. Мястото на международното изложение с участието на България, Куба, Румъния и Франция е квартал “Картал”, което в превод означава черен лешояд. Това обясняват български изселници, дошли на българския щанд, за да се докоснат до родното.Стефанка Събева и Дeсислава Фаградян, облечени в автентични български национални носии, омагьосаха своите слушатели със специална лекция за целебните качества на българския черен бъз. Разказаха им как ако всяка сутрин схрускват на гладно 10-15 от чудодейните зрънца така ще повишат имунитета си и ще защитят своя организъм, че цяла зима вирусите и настинките ще ги заобикалят. Има и антитуморин ефект. Тази билка, но под формата на сироп, прочутият лечител Петър Димков и съпругата му приемали неизменно всеки ден. На по-любопитните Деси и Фани веднага поднасяха от изсушени малки зрънца, за да опитат.Прочутата българска виагра – мурсалският чай – прикова вниманието на отчаяни съпруги и свенливи мъже. Те си купиха от уникалната българска билка и се заклеха, че са готови да пътуват редовно до България на целебен туризъм, ако ефектът се окаже положителен.Всички гости на българския билкарски щанд бяха категорични в едно – силата на липовия цвят, расъл в България, е много по-целебен и ароматен от турския.Тази година екипът, представил България в Истанбул, поради късото време за реакция е сформиран светкавично. Поканата дошла от наши изселници, които членуват в балканската организация за културно обединение. Отправена е към Фани. Тя преподава биология в столично училище. После се присъединява фитотерапевтката Деси. Професионалната си ориентация младата жена е подчинила на свидни спомени от детството. Докато била малка, баба й от ломското село Ботево често и увлекателно разказвала за обредния смисъл на българските билки. И я научила как да ги разпознава на полето и как да ги комбинира, за да извлича най-силните им целебни качества. Казвала, че маточината е майката на всички билки. Според нея болестите на човек идвали от главата, а маточината успокоява психиката, затова трябва да присъства във всяка една билкова отвара за лек.Българската песенна и танцова традиция показаха изпълнителите от фолклорен ансамбъл “Здравец”.Рецептите на баба от ломското село Ботево Чай против стрес – маточина, жълт кантарион, дяволска уста, цвят от иглика, мента и жълта комунига. При главоболие се добавя се лавандула. Ако има нервен стомах – добавя се ригън. При безсъние – добавя се хмел.", "date": "2017.07.23", "title": " Омагьосваме  Турция с български черен бъз\t\t\t"}
{"url": "https://trud.bg/%d1%81%d0%b5%d0%b1%d0%b0%d1%81%d1%82%d0%b8%d1%8f%d0%bd-%d0%ba%d1%83%d1%80%d1%86-%d1%89%d0%b5-%d0%bd%d0%b0%d1%81%d1%82%d0%be%d1%8f%d0%b2%d0%b0-%d0%b7%d0%b0-%d0%bf%d1%80%d0%b5%d0%ba%d1%80%d0%b0%d1%82/", "text": "„Ще настоявам и за прекратяването на преговорите с Турция за встъпване в ЕС“, заяви австрийският външен министър Себастиян Курц. Според него Съюзът трябва най-накрая да изгради ясна позиция по отношение на Анкара и вместо членство в общността, да определи условия за сътрудничеството с Турция като със съсед.Курц призова страните от ЕС към единство в отношенията им с Турция, предава Deutsche Welle.Министърът също така подкрепи подкрепа към новия курс на Германия по отношение на Турция. „Приветствам това, че външният министър на Германия Зигмар Габриел най-накрая даде нова оценка на положението и преразгледа отношенията с Турция“, каза той. Курц посочи, че скорошните арести на правозащитници от турските власти предизвикват „крайно безпокойство“ и са достойни за осъждане, както и „масовите арести и уволнения“ след опита за преврат от преди година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Себастиян Курц ще настоява за прекратяване на преговорите с Турция за встъпване в ЕС"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%8f%d1%82-%d0%b0%d0%ba%d1%82%d1%8c%d0%be%d1%80-%d0%b4%d0%b6%d0%be%d0%bd-%d1%85%d1%8a%d1%80%d0%b4-%d0%b8%d0%b7%d0%b8%d0%b3%d1%80/", "text": "Американският актьор Джон Хърд, изиграл бащата на Кевин в „Сам вкъщи“, е открит мъртъв.Тялото на 71-годишния актьор е открито в хотелска стая в Пало Алто, Калифорния, пише За момента причината за смъртта на актьора не е известна. Полицията е започнала разследване по случая.Той се настанил в хотела след „малка операция на гърба“ през тази седмица.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Американският актьор Джон Хърд, изиграл бащата на Кевин в „Сам вкъщи“, е открит мъртъв в хотелска стая"}
{"url": "https://trud.bg/%d0%be%d1%81%d0%b5%d0%bc-%d0%b4%d1%83%d1%88%d0%b8-%d1%81%d0%b0-%d0%be%d1%82%d0%ba%d1%80%d0%b8%d1%82%d0%b8-%d0%bc%d1%8a%d1%80%d1%82%d0%b2%d0%b8-%d0%b2-%d1%80%d0%b5%d0%bc%d0%b0%d1%80%d0%ba%d0%b5-%d0%bd/", "text": "Осем души са открити мъртви в ремарке на пракинг в американския град Сан Антонио, щата Тексас, предава . Освен загиналите, има и 28 пострадали, като състоянието на 20 е критично, съобщи началникът на полицията в Сан Антонио.Според властите става дума за канал на трафик на хора от Мексико. Жертвите вероятно са се задушили в ремаркето на камиона, тъй като времето в района е изключително сухо и горещо.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Осем души са открити мъртви в ремарке на пракинг в Тексас\t\t\t"}
{"url": "https://trud.bg/%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0-%d0%b2%d0%b8%d1%81%d0%be%d0%ba%d0%b8-%d1%82%d0%b5%d0%bc%d0%bf%d0%b5%d1%80%d0%b0%d1%82%d1%83%d1%80%d0%b8-%d0%b2-%d1%86%d1%8f%d0%bb%d0%b0%d1%82/", "text": "Жълт код за високи температури е в сила за цялата страна, сочи справка на сайта на Националния институт по метеорология и хидрология (НИМХ) към БАН. След обяд ще бъде горещо, с температури между 35° и 39°, а по морския бряг – от 30° до 33°.Жълтият код означава потенциална опасност с повишена вероятност за опасни метеорологични явления.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Жълт код за високи температури в цялата страна днес"}
{"url": "https://trud.bg/%d1%82%d1%80%d0%b8%d1%82%d0%b5-%d0%bb%d0%b8%d1%86%d0%b0-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b8%d1%8f-%d1%82%d1%80%d0%b8%d1%83%d0%bc%d1%84-%d0%bd%d0%b0-despacito-%d0%b2%d0%b8/", "text": "Пуерториканският хит Despacito за малко повече от половин година счупи няколко музикални рекорда. Клипът на парчето излезе на 12 януари т.г. И само за 97 дни събра 1 милиард гледания в ютюб, а през юли задмина досегашния първенец Gangnam Style на южнокорееца Сай. Общо в различните платформи в мрежата песента има над 4,6 млрд. стриймвания.“Това, което се случи с тази песен, е просто лудост”, коментира изпълнителят на песента Луис Фонси. По думите му той “просто е искал да накара хората да танцуват”.Despacito се превежда като “бавничко”.Ето кои са лицата, най-тясно свързани с успеха на пуерториканския хит.Автор и изпълнител: Луис Фонси39-годишният изпълнител на Despacito Луис Фонси издава дебютния си албум през 1998 година, но става световноизвестен именно с Despacito.В кариерата си Фонси има над 30 музикални награди и над 10 телевизионни участия. Музиката му се състои от различни ритми – R&B, романтични балади и поп-рок.През 2006 г. пуерториканецът сключва брак с актриса Адамари Лопес, но само четири години по-късно те се разделят. След това Фонси започва връзка с Агеда Лопес, от която има две деца.    Съавтор – рапърът Деди ЯнкиСъавтор на Dеspacito е световноизвестен рапър. Това е Рамон Аяла, познат като Деди Янки и определен за “краля на регетона” от музикалните критици. Хитът, който популяризира регетона по цял свят и му донася тази слава е песента Gasolina, която излиза през 2004 година.Деди Янки има редица номинации и награди през кариерата си. Първият си самостоятелен албум той издава едва на 18 години, но международна слава получава чак през 2002 г., когато излиза четвъртият албум на изпълнителя – El Cangri.com.През 2005 г. Деди Янки е един от най-слушаните регетон изпълнители в музикалната индустрия. Освен музикалната си кариера, Аяла ръководи звукозаписна компания, има успешна линия кецове с Reebok, както и мъжки и дамски аромат. Той работи и във филмовата индустрия като актьор и режисьор. Неговият сценичен дебют е във филма Vampiros (2004), режисиран от Едуардо Ортис.През 2008г. излиза дългоочакваният филм на Деди Янки – “Talento De Barrio”, по сценарии на Хорхе Ривера. Филмът се превръща в най-касовия за Пуерто Рико.На 17 години Аяла, или Деди Янки, се жени за Миредис Гонсалес, от която има три деца, първото от които му се ражда, когато е на 18 г.Аяла пази личния си живот и рядко говори за него в интервюта. Прави изключение през 2006 г., когато говори за отношенията си със съпругата си и децата, в интервю с Мария Селесте Арарас в “Al Rojo Vivo”. Тогава заявява, че бракът му е здрав, защото с неговата съпруга са преди всичко приятели.Красавицата – Сулейка РивераОсновната танцьорка в клипа на песента Despacito е моделът Сулейка Ривера (29 г.). Тя е носителка на множество титли от конкурси за красота – Мис Салинас 2006, Мис Пуерто Рико Вселена 2006, Мис Салинас Тийнейджър 2002 и Мис Вселена 2006 г.Най-големият си успех тя постига, когато е на 18 години – и представлява Пуерто Рико на конкурса Мис Вселена 2006 г. в Лос Анджелис. След дефилиране по бански и вечерна рокля тя е коронована като Мис Вселена 2006 г. Сулейка е петата пуерториканка, която печели тази титла.Освен модел Ривера е също и актриса. Тя участва с 5 теленовели, както и в 2 филма – Que Despelote! La Pelicula (2010) и Runner, Runner (2012/13).Участието й в клипа на Despacito е първото от този род.През 2012 г. актрисата ражда син на Хосе Хуан Барера, с когото се запознава през 2010 г., а само 3 години по-късно се разделят. Джъстин Бийбър и футболни фенове помагат за успехаПрез април т.г. излиза ремикс на Despacito с участието на Джъстин Бийбър. Така парчето завладява бързо и англоговорящия свят.Има и други версии на хита, като особено популярни те са сред футболните фенове. Версия в Аржентина бързо става популярна, особено сред ултрасите на “Сан Лоренцо”, които започват да я изпълняват на всеки мач.Забрана в МалайзияТази седмица властите в Малайзия забраниха излъчването на Despacito по обществените радиостанции заради сексуалния й подтекст. Повод за забрансата бяха негативните реакции на мюсюлманската общност в страната, която заклейми хита.Министърът на комуникациите и мултимедията Салех Саид Керуак заяви пред АФП, че ведомството му е получило многобройни оплаквания относно текста на песента. “Despacito няма да бъде излъчвано от правителствените радиостанции, защото получихме оплаквания от обществеността”, обясни той.", "date": "2017.07.23", "title": " Трите лица на световния  триумф на Despacito (ВИДЕО)\t\t\t"}
{"url": "https://trud.bg/%d0%bf%d0%be%d0%b6%d0%b0%d1%80-%d0%bb%d1%83%d0%bc%d0%bd%d0%b0-%d0%bd%d0%b0%d1%81%d1%80%d0%b5%d0%b4-%d1%81%d0%b2%d0%b0%d1%82%d0%b1%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8/", "text": "Пожар с обгазени и припаднали е станал насред сватба в ромската махала в Разград в петък, но за щастие няма тежко пострадали хора, въпреки че инцидентът помрачил тържеството. Двама от четиримата гасили огъня са оставени в болницата под лекарско наблюдение.Сигналът за пожара е подаден към 20,17 часа в петък, уточняват от пожарната. Когато екипите пристигнали няколко човека опитвали да гасят стихията в двора на 61-годишната Л.Ч. Горял навес към къщата, където били струпани различни вещи. Виждайки белята, сватбарите решили да съборят покрива му, като си мислели, че така ще задушат пламъците. При срутването обаче върху 30-годишния М.С. паднало осветително тяло с кабел и той бил ударен от тока. Мъжът имал изгаряния и бил обгазен, но е контактен и е в болницата за наблюдение. Другият оставен в болницата е 31-годишният Р.Н., който също бил обгазен. Стопанката и 32-годишен помагач в гасенето са пуснати за домашно лечение. От пожарната в Разград уточниха, че участниците в операцията по спиране на пожара от махалата са с леки изгаряния и драскотини, получени при борбата с огъня и събарянето на навеса, когато си мислели, че и сами могат да се справят със ситуацията.Причината за инцидента най-вероятно е детска игра. Докато на улицата вървяла веселбата за сватбата, децата тичали наоколо и се играели с кибрит, докато не подпалили струпаните вещи под навеса.Щетите, записани от пожарната, са покривната конструкция на навеса от 8 кв.м., който хората съборили сами.", "date": "2017.07.23", "title": " Пожар лумна насред сватба, пострадали четирима\t\t\t"}
{"url": "https://trud.bg/%d0%b4%d0%be-%d0%ba%d1%80%d0%b0%d1%8f-%d0%bd%d0%b0-%d1%82%d0%be%d0%b7%d0%b8-%d0%bc%d0%b5%d1%81%d0%b5%d1%86-%d0%bf%d1%80%d0%be%d0%b5%d0%ba%d1%82%d1%8a%d1%82-%d0%b7%d0%b0-%d0%bd%d0%be%d0%b2-%d0%b0%d0%bd/", "text": "До края на този месец проектът за нов антикорупционен закон трябва да бъде обявен за публично обсъждане, това заяви министърът на правосъдието Цецка Цачева пред  По този начин според нея през септември законопроектът ще бъде на вниманието на народните представители и депутатите от всички политически сили в парламента ще имат достатъчно време да се запознаят с него и да участват в дебатирането му до края на годината.Според Цачева в третия подобен законопроект до голяма степен ще са въплътени текстовете от предходните два. Тя отбеляза, че приемането на новия антикорупционен закон е ясно заявен ангажимент на правителството във връзка с изискванията на механизма за сътрудничество и проверка относно стъпките, предприети от България в сферата на съдебната реформа и борбата с корупцията и организираната престъпност.Цачева припомни, че при разработването на проектодокумента е имало гласове за запазване на възможността за разглеждане на анонимните сигнали за корупция и разработен вариант те да се проверяват и да се разглеждат, само ако се установи съответната степен на достоверност. Тези предложения, обаче, не са били приети, както и предложението да се възпроизведе нормативното изискване за т. нар. „обратна тежест на доказване“ (бел. на ред., при която обвиненият трябва да приведе доказателства за невинността си), тъй като по този начин се влиза в конфликт с основните принципи на правото, подчерта бившият председател на Народното събрание.Тя категорично отхвърли като неверни твърденията, че законопроектът предвижда „механичен сбор“ от действащи институции и прехвърляне на цели дирекции от една служба към друга служба и подчерта, че в законодателните текстове се търсят връзките между компетентностите, между различните звена, за да заработи като цяло структурираният нов орган.Според Цачева е необходимо към новия единен антикорупционен орган да има аналитично звено, което да разработва политиките за предотвратяване на корупционни практики, но предложенията за добавяне на разследващи функции в компетентността му биха влезли в „много широко противоречие със сега действащата система“. Все пак според правосъдния министър това не означава, че конкретни правомощия от ДАНС няма да преминат към този нов единен орган. Цачева очаква още между първо и второ четене на измененията в Закона за съдебната власт да бъдат направени промени, които ще позволят да се запази финансирането по европейски програми и фондове за организациите на съдии, прокурори и следователи, като законът ще даде възможност за финансиране, само ако е „в интерес на съответното професионално съсловие“.По отношение на прехвърлянето на делата за корупция от Софийския градски съд към Специализирания съд Цачева заяви: Преценихме, че е много важно да има висока степен на специализация на служители, на магистратите, които работят по тези дела и допълни, че Специализираният съд отговаря на това изискване. В коментар на аргументите, че делата се преместват в институция, където се постигат предимно споразумения за по-леки присъди, правосъдният министър подчерта, че според нея не по-малко важно от налаганите наказания е да бъдат отнемани от правонарушителите онези облаги, които са незаконно придобити.По повод на инициираната Европейска проверка на съдилищата в България Цачева подчерта, че нейната цел е новият Висш съдебен съвет да стъпи на обективен анализ за това как функционират различните части на съдебната власт. Според нея това не се прави по искане на Брюксел. Тя смята, че проверката ще даде възможност да се уточни „в кои области ще искаме да бъдем подпомогнати“, а Европейска служба за структурни реформи дава страничен външен поглед за процесите и естествено е да се възползваме от европейската солидарност в тази област.В коментар за данни, че 1,5 млрд. лева са раздадени на политици „под масата“ от Цветан Василев, собственик на халиралата КТБ, Цачева определи този факт и тази сума като „стряскащи“. Според нея компетентните институции са предприели необходимите действия и е работено много активно от прокуратурата. В заключение бившият председател на парламента и настоящ правосъден министър обобщи, че от правосъдната система се очаква по-голяма ефективност: Закони има и сега. Нашите проблеми са в неприлагане на контролните функции, предвидени по тези закони. Простичко казано – в прилагането на законите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " До края на този месец проектът за нов антикорупционен закон трябва да бъде обявен за публично обсъждане, заяви Цачева"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b2%d0%b0%d0%bf%d1%86%d0%b0%d1%80%d0%be%d0%b2%d0%b0%d1%82%d0%b0-%d0%b2%d1%8f%d1%80%d0%b0-%d0%b2-%d0%b6%d0%b8%d0%b2%d0%be/", "text": "„Вапцаровата вяра в живота пребори смъртта и ние ще продължим да предаваме тази вяра и на следващите поколения.” Това заяви вицепрезидентът Илияна Йотова на възпоменанието по повод 75-ата годишнина от гибелта на Никола Вапцаров. Поклонението се състоя на Мемориал „Гарнизонно стрелбище“.Tалантът на Вапцаров не може да бъде победен от оръжие. Той е поет, превеждан на толкова много езици, че днес трудно можем да преброим страните, в които неговите песни се четат, посочи Илияна Йотова.„Казват, че този, който върви тихо, не оставя пътеки, a този, който си служи само с угоднически думи, не оставя дела. Никола Вапцаров беше различен. В малка книга искрено написа истината за човешкия живот, за любовта към родината, за по-доброто бъдеще. Не само за един народ, а за цялото човечество. С това той е ценен”, каза вицепрезидентът и подчерта, че опитът да бъдат заличени Вапцаровите „Моторни песни“ е позорен.„Ние сме бъдещите хора, за които мечтаеше и пишеше Никола Вапцаров. Но дали останахме верни на неговата вяра, за която бронебойни патрони нямаше? Дали вярваме в хуманизма и имаме същата социална чувствителност? Или днес използваме красиви думи, без сами да вярваме в тях. Думи, с които търсим доверие, но не обличаме в дела”, запита Илияна Йотова и определи Никола Вапцаров като един от най-големите хуманисти и идеалисти на 20-ти век.", "date": "2017.07.23", "title": " Илияна Йотова: Вапцаровата вяра в живота пребори смъртта, а ние ще я предадем и на следващите поколения (СНИМКИ)"}
{"url": "https://trud.bg/%d1%81%d0%bc%d1%8a%d1%80%d1%82%d1%82%d0%b0-%d0%bd%d0%b0-16-%d0%b3%d0%be%d0%b4%d0%b8%d1%88%d0%bd%d0%b8%d1%8f-%d0%ba%d1%80%d0%b8%d1%81%d1%82%d0%b8%d1%8f%d0%bd-%d0%be%d1%82-%d1%82%d1%80%d0%b8%d0%b3%d1%80/", "text": "Аутопсията на 16-годишния Кристиян е потвърдила, че смъртта е настъпила преди около 14 дни, предава Съдебно- медицинската експертиза все още не е изготвена, но се натрупват все повече данни, че младежът се е самоубил, скачайки от скалата след преживения шок.Момчето изчезна след полунощ на 9 юли, когато с колата на баща си блъсна туристи край Триград.По тялото са открити множество фрактури, получени при падането от скалата. Ученикът е полетял от  около 120-метрова скала, в подножието на която се намира входа на пещерата „Дяволското гърло”.Заради трагедията с 16-годишния Кристиян се отменят традиционния празник на Триград, съобщи кметът на община Девин Красимир Даскалов. „Орфическите мистерии“ са двудневен празник, като част от официалния празник на Триград. Те се провеждат всяка година в последната събота и неделя на месец юли.Празненствата започват от Триград, където с много музика, песни и танци, гостите се пренасят към пещера „Дяволското гърло“, в която се пресъздава сватбата между Орфей и Евридика, ухапването й от змия, както и слизането на Орфей в Долната земя, за да търси и изведе своята любима.Кристиян Младенов, чието тяло бе намерено вчера в скалите в района на Триградското ждрело, ще бъде погребан днес.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Смъртта на 16-годишния Кристиян от Триград е настъпила преди около 14 дни"}
{"url": "https://trud.bg/32-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%bf%d0%b0%d0%b4%d0%bd%d0%b0-%d0%b2-%d1%80%d0%b5%d0%ba%d0%b0-%d0%b2-%d1%80%d0%b0%d0%b9%d0%be%d0%bd%d0%b0-%d0%bd%d0%b0-%d1%81%d0%bc/", "text": "32-годишен мъж от Димитровград е в тежко състояние, след като падна в река в района на Смолянските водопади, съобщиха от Планинската спасителна служба.Злополуката станала вчера около 16 ч. на една от пътеките, която води до горните водопади.Мъжът се подхлъзнал и се претърколил в близост до реката, като си е ударил лошо главата. Той бил с компания, която веднага потърсила помощ, предава  Спасителите транспортирали пострадалия до болницата в Смолян, където медиците установяват тежки травми на главата.Мъжът е с черепно-мозъчна травма и е транспортиран в отделението по Неврохирургия в УМБАЛ “Свети Георги“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " 32-годишен мъж падна в река в района на Смолянските водопади\t\t\t"}
{"url": "https://trud.bg/17-%d1%81%d0%b0-%d0%bd%d0%b0%d1%85%d0%b0%d0%bf%d0%b0%d0%bd%d0%b8-%d0%be%d1%82-%d0%ba%d1%8a%d1%80%d0%bb%d0%b5%d0%b6%d0%b8-%d0%b2%d1%8a%d0%b2-%d0%b2%d0%b0%d1%80%d0%bd%d0%b0/", "text": "17 души са ухапани от кърлежи във Варна и са потърсили лекарска помощ през изминалата седмица, съобщиха от Регионалната здравна инспекция (РЗИ).Трима пациенти са пипнали Лаймска болест.Увеличават се случаите на чревни инфекции, предупреждават от РЗИ. 71 са заболели през последналата седмица срещу 63 за миналата. Най-много са с ентероколити и ротавирусни ентерити, допълниха от инспекцията.Оттам са регистрирали по един случай на салмонелоза, дезинтерия и колиентерит. Двама са приети с грип в Инфекциозна клиника на УМБАЛ „Света Марина“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " 17 са нахапани от кърлежи във Варна"}
{"url": "https://trud.bg/%d1%82%d1%80%d0%b5%d1%82%d0%b0-%d0%ba%d0%be%d0%bb%d0%b0-%d0%bd%d0%b0-%d0%b7%d0%b0%d0%bc-%d0%ba%d0%bc%d0%b5%d1%82%d0%b0-%d0%bd%d0%b0-%d0%bb%d0%be%d0%bc-%d0%bf%d0%bb%d0%b0%d0%bc%d0%bd%d0%b0-%d0%b8/", "text": "Още един автомобил бе запален и изгоря през нощта в Лом. Овъглената кола е собственост на семейството на зам.-кмета на общината Валентин Евтимов. В началото на миналата седмица в крайдунавския град бяха изгорени други два автомобила на зам.-кмета, направен бе и опит да бъде запалена къщата на шефа на обшинската фирма „Чистота”. Пламъците избухнали малко след полунощ в неделя над лекотоварен камион – собственост на фирма и ползван от Светлин Евтимов – брат на зам.-кмета на общината. Огънят бързо обхванал возилото и докато огнеборците пристигнали, предната част с двигателя изгоряла. По случая е образувано досъдебно производство. Подпалвачите се издирват.В нощта срещу миналия вторник неизвестни запалиха други два автомобила – „Фолксваген Кади” и „Ауди” – собственост на зам.-кмета по строителството инж. Евтимов и съпругата му. 24 часа преди това пък апаши хвърлиха запалителна течност върху къщата на Валери Пишийски – шеф на общинското предприятие за сметосъбиране. Огънят унищожи част от оградата, климатик, врата и прозорец, но бе загасен преди да пострадат стопаните. Тогава Евтимов заяви, че не е получавал заплахи и няма конфликти с никого. „Най-вероятно и трите палежа са свързани! Засега обаче липсват достатъчно следи и без помощта на пострадалите трудно могат да се открият извършителите и поръчителите”, коментираха криминалисти.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Трета кола на зам.-кмета на Лом пламна и изгоря"}
{"url": "https://trud.bg/600-%d0%b5%d0%b2%d1%80%d0%be-%d0%bd%d0%b0-%d0%bc%d0%b8%d0%b3%d1%80%d0%b0%d0%bd%d1%82/", "text": "600 евро от нелегален мигрант взели организаторите на .Тартор на бандата е жена, а основни участници в нея са бивша барета и бивш полицай, предава Шестима  бежанци и седем организатори на трафика бяха задържани при спецакцията. Трафикантите използвали четири автомобила. Бежанците са били в двете коли, които се движили в средата на колоната.Една от тях е била въоръжена със светлинни и звукови сигнали като автомобил на НСО като застраховка срещу евентуално спиране от полиция.Шофьорът на тази кола е бивш служител на отряда на баретите.  Жената организатор на целия канал се намирала в последния автомобил от кортежа.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Жена ръководела групата трафиканти, арестувани вчера на „Тракия“\t\t\t"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d1%85%d0%b8%d0%bb%d1%8f%d0%b4%d0%b8-%d1%85%d0%be%d1%80%d0%b0-%d0%b2-%d1%8f%d0%bf%d0%be%d0%bd%d0%b8%d1%8f-%d1%81%d0%b5-%d0%b5%d0%b2%d0%b0%d0%ba%d1%83%d0%b8/", "text": "На десетки хиляди хора в Североизточна Япония бе наредено да се евакуират днес, след като силните дъждове предизвикаха големи наводнения и прекъснаха жп връзки, предава ДПА.На близо 25 000 души в префектура Акита е било наредено да се евакуират, а други 65 000 са били посъветвани да напуснат района или да се подготвят да го направят.Няколко реки преливат и вече над 100 къщи са залети от придошлите води. Няма данни за загинали и пострадали, но властите все още събират информация.По-рано този месец необичайни дъждове в югозападната част на страната причиниха смъртта на най-малко 25 души.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Десетки хиляди хора в Япония се евакуират заради наводнения"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8-%d1%81%d1%82%d1%83%d0%b4%d0%b5%d0%bd%d1%82%d0%b8-%d0%bc%d0%b8%d0%ba%d1%81%d0%b8%d1%80%d0%b0%d1%82-%d1%84%d1%8a%d0%bd%d0%ba-%d0%b8-%d1%80/", "text": " Студенти от специалността „Музика” на Пловдивския университет „Паисий Хилендарски” сформираха вокално-инструментална формация „Жарава”, която по лек, елегантен и неповторим начин съчетава и миксира съвременен фънк с български фолклор, така че да подтикне младото поколение у нас да се върне обратно към корените си.Mомчетата и момичетата от най-големия вуз в Пловдив вече заснеха първия си видеоклип из няколко от най-популярните локации в града под тепетата, а песента е кавър на популярната песен „Чичовите конье“. В нея трите горещи девойки певици от „Жарава” съчетават фънк лятно звучене с български фолклорни инструменти като гъдулка, тъпан и гайда с клавир и барабани в опита си да обогатят модерната музика.Формация „Жарава“ се появява по идея на преподавателя в Пловдивския университет Владимир Величков, а групата вече засне и първото си видео към песента „Чичовите конье“. „Във видеото обхванахме емблематични за Пловдив места.Снимахме на надписа PLOVDIV 2019 на стълбите на Каменица, на Рахат тепе по залез слънце, пред бирария „Котка и Мишка“ в артквартал „Капана”, а на финала бяхме на Пеещите фонтани в Цар Симеоновата градина“, разказва Владо Величков. Освен музикантите в продукцията са се включили и народни танцьори, които заиграха по павираните улици в квартала на творческите индустрии. Макар идеята да е чудесна, реализацията на подобен проект изобщо не е лесна задача, признават от формация „Жарава”. Момчетата и момичетата са много благодарни на ръководството на Пловдивския университет, който е поел разходите по заснемането на видеото, чиято обработка тече в момента, но съвсем скоро ще бъде факт.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Пловдивски студенти миксират фънк и роден фолклор"}
{"url": "https://trud.bg/%d0%b0%d0%b2%d1%81%d1%82%d1%80%d0%b8%d0%b9%d1%81%d0%ba%d0%b0-%d1%84%d0%be%d0%bd%d0%b4%d0%b0%d1%86%d0%b8%d1%8f-%d0%b4%d0%b0%d1%80%d0%b8-%d0%bd%d0%b0-%d0%b1%d0%be%d0%bb%d0%bd%d0%b8%d1%86%d0%b0%d1%82/", "text": "Австрийската фондация „АДРА“ дари на МБАЛ „Велинград“ оборудване и лекарства за близо 50 000 евро. Дарението включва 21 нови реанимационни легла с матраци и завивки на стойност около 2000 евро всяко, перфузори, лекарства, санитарни ръкавици, както и необходими за общинското лечебно заведение медицински уреди.Леглата ще бъдат разпределени по различните отделения, като по-голямата част ще бъдат за нуждите на вътрешно отделение, тъй като то е най–натовареното звено на болницата в курорта. От фондацията са обещали още дарения, а от болницата изказаха специални благодарности към директора на „АДРА” Мариан Димитров.Управителят на МБАЛ „Велинград” д-р Жеко Чешмеджиев съобщи, че лечебното заведение е започнало със собствени средства да ремонтира амортизираната база. Вече са подновени две стаи, направена е вътрешна изолация с гипсокартон, сменена е дограмата, както и част от обзавеждането, а ремонтите продължават.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Австрийска фондация дари на болницата във Велинград оборудване и лекарства за 50 000 евро"}
{"url": "https://trud.bg/%d0%b1%d0%be%d0%b6%d0%b8%d0%b4%d0%b0%d1%80-%d0%b8%d1%81%d0%ba%d1%80%d0%b5%d0%bd%d0%be%d0%b2-%d0%bd%d0%b0%d0%b3%d1%80%d0%b0%d0%b4%d0%b8-%d1%80%d0%b5%d0%b3%d0%b8%d0%be%d0%bd%d0%b0%d0%bb%d0%bd%d0%b8/", "text": "Деветият регионален полуфинал на Kamenitza Фен Купа 2017 завърши днес на стадион „Огоста“ в Монтана. В рамките на уикенда най-добрите 32 отбора от областите Враца, Видин, Плевен и града домакин изиграха общо 64 мача, за да излъчат новия регионален първенец, който се класира за националните финали на турнира. Името на отбора победител е „ГП Лука“. Тимът е от град Плевен и това е втората му регионална титла. Момчетата от отбора играят заедно от близо 10 години, но едва през 2015-та сформират официално отбора си, за да участват в турнира без капка фалш.На второ място в регионалната надпревара останаха момчетата от „Пчелна майка – нашенци“. Те се разминаха на косъм от победата, след като загубиха финалния мач с 3:5, след изпълнение на инфарктни дузпи. „Пчелна майка“ на два пъти вдъхновиха посетителите с несломимия си отборен дух. В полуфиналните мачове те се изправиха срещу многократните регионални шампиони „Еталон 05“ и изоставаха в резултата с 0:2. Въпреки това, с много сърцата игра, те успяха да върнат два гола в редовното време и да доведат мача до дузпи. Хладнокръвието им отново си пролича при изстрелите от бялата точка и това ги изпрати във финалния мач.Заключителното дерби срещу шампионите протече по абсолютно същия начин, с тази разлика, че при последвалите дузпи по-точни бяха плевенчаните от „ГП Лука“. Шампионите откриха резултата с мощен диагонален шут от воле на Станислав Данов. В началото на втората половина Данов се разписа още веднъж във вратата на „Пчелна майка – нашенци“. По-малко от минута по-късно Иван Иванов върна един гол за 2:1 и буквално в последните секунди на редовното време отново Иван Иванов изравни с топовен шут. Наложи се изходът от срещата отново да се реши чрез дузпи. „ГП Лука“ бяха по-концентрирани и в крайна сметка вдигнаха купата.Веднага след заключителното дерби най-добрите отбори и играчи бяха отличени на специална церемония. Сред официалните гости на награждаването беше „радостта на народа“ Божидар Искренов. Той също се качи на сцената, за да връчи купата на шампионите и да им пожелае успех по време на националните финали.Освен „ГП Лука“ и „Пчелна майка – нашенци“ с награди и грамоти бяха поощрени и отборите на трето и четвърто място – „Шурданица“ (с. Г. Дамяново) и „Еталон 05“ (Монтана). Почетната титла „Отбор феърплей“ беше присъдена на „Реал Оригинал“ (Монтана), които регистрираха най-малко нарушения в мачовете си и се държаха изключително спортсменски. Отличието „Най-добър вратар“ отиде при Иван Николов от „ГП Лука“, а за „Най-атрактивен състезател“ беше посочен Тодор Кръстев от „Пчелна майка – нашенци“.Много награди бяха раздадени и от партньорите на Фен Купа 2017 – Joma, Telenor и Hyundai. Те ощастливиха гостите с разнообразие от томболи и футболни предизвикателства с награди като оригинална фланелка на националния отбор на България, високотехнологична GPS Fitness гривна, раници, халби и много други спортни артикули. Любимата на феновете активация „Точен шут“ откри своя втори победител за сезона в лицето на прословутия доктор от спешното отделение в Стара Загора Лазар Будаков. Благодарение на безпогрешния си мерник, докторът порази последователно и трите отвора на активацията и това му донесе апетитната награда от 365 литра Kamenitza за споделяне с приятели.Следващия уикенд (29 и 30 юли) предстои последният регионален полуфинал на Фен Купа 2017. В него ще премерят сили най-добрите 32 отбора от областите Ловеч, Габрово и Велико Търново. Честта да бъде домакин на регионалната надпревара се пада на Габрово, а дербитата ще се играят на стадион Христо Ботев (изк. терен).", "date": "2017.07.23", "title": " Божидар Искренов награди регионалните шампиони на Фен Купа 2017 в Монтана"}
{"url": "https://trud.bg/%d0%b8%d0%b7%d1%82%d0%b8%d1%87%d0%b0-%d0%b2%d1%80%d0%b5%d0%bc%d0%b5%d1%82%d0%be-%d0%bd%d0%b0-%d0%ba%d0%b8%d1%82%d0%b0%d0%bd%d0%be%d0%b2-%d0%b2-%d1%86%d1%81%d0%ba%d0%b0/", "text": "Времето на Георги Китанов в ЦСКА изтича безвъзвратно. Стражът направи нова безумна грешка и подари победата на „Лудогорец“ с 1:0 на „Българска армия“. Много пъти Китанов бърка, откакто е в ЦСКА. Заради него „Левски“ спечели единствената си победа във вечното дерби тази година – 2:1 през пролетта. Ситуацията в съботната вечер бе скандална, защото Вържил Мисиджан едва ли можеше да стигне излизащата извън полето топка, а Китанов я заложи в краката на холандеца.Още от следващия двубой срещу „Ботев“ се очаква на вратата да застане новото литовско попълнение Витаутас Черниаускас. „Червените“ още не са го използвали в официален мач.Сезонът за ЦСКА стартира кошмарно, въпреки че първите два двубоя бяха в София. След неочакваното 1:1 със „Славия“ дойде и загубата от „Лудогорец“, който спести силите на най-добрите си играчи за дуела в третия квалификационен кръг на Шампионската лига срещу „Апоел“ (Беер Шева).Не е изключено ръководството на ЦСКА да реагира спешно и да привлече още футболисти, за да не се превърне сезона на 70-ата годишнина във фиаско.Треньорът Стамен Белчев поименно разкритикува Кевин Меркадо и Кирил Десподов с думите, че „играта им не се е получила“. А ЦСКА не успя да бие „Лудогорец“ и в 17-ия мач помежду им.", "date": "2017.07.23", "title": " Изтича времето на Китанов в ЦСКА"}
{"url": "https://trud.bg/%d1%81%d0%b8%d0%b1%d0%b8%d1%80-%d1%81%d0%b5-%d0%bf%d1%80%d0%b5%d0%b2%d1%80%d1%8a%d1%89%d0%b0-%d0%b2-%d0%ba%d0%bb%d0%b8%d0%bc%d0%b0%d1%82%d0%b8%d1%87%d0%b5%d0%bd-%d1%80%d0%b0%d0%b9-%d1%81%d0%bb%d0%b5/", "text": "Съвсем скоро поради климатичните промени Сибир ще се превърне в най-желаната дестинации за живеене, твърдят учени от Красноярск. Според тях към 2080 г. регионът ще стане много по-топъл и гостоприемен, а населението му ще се увеличи три пъти.В края на XXI век от 50 до 80% от територията му ще има мек климат, благоприятен за селското стопанство. Сибирските селскостопански култури ще се преместват със 70 километра на север с всяко следващо десетилетие, информира . По-топлият климат ще даде възможност в тази част на света да се отглеждат ориз и грозде, твърдят учените.Сибир дълго се славеше като прокълнато място за изпращане на лагерници от ГУЛАГ (Главно управление на наказателните лагери в Народния комисариат на вътрешните работи на СССР). Смята се, че между 1929 и 1953 г. над 14 млн. души са преминали през лагерите и затворите на управлението, много от които са били разположени в Сибир.Населението на региона днес е 36 млн. души. Той се простира се през седем руски часови зони от Уралските планини до Тихия океан. В Оймякон, Якутия, е измерена най-ниската температура в Северното полукълбо и най-ниската температура в постоянно обитавано населено място – минус 71,2°C.Според преданието думата Сибир означава „спяща земя“, което приляга на безлюдния пейзаж, чиито единствени цветови гами през зимата са от тъмносиво до бяло.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Сибир се превръща в климатичен рай, след 60 г. ще отглеждат ориз и грозде"}
{"url": "https://trud.bg/%d0%b0%d0%bb%d0%bf%d0%b8%d0%bd%d0%b8%d1%81%d1%82%d1%8a%d1%82-%d0%b2%d0%b5%d0%b3%d0%b0%d0%bd-%d0%b4-%d1%80-%d0%b0%d1%82%d0%b0%d0%bd%d0%b0%d1%81-%d1%81%d0%ba%d0%b0%d1%82%d0%be%d0%b2-%d0%bd%d0%b0-%d0%b5/", "text": "– Как реши да катериш върхове? Разбрах, че отскоро го правиш.– Отскоро, да. направих един преход в планината, хареса ми. Но може би много години преди това съм го имал това желание да ходя по планините, но не съм имал достатъчно време или възможност. Просто за всичко трябва да му узрее времето.– И сега реши, че ти е дошло времето да катериш върхове. Как се случи това нещо?– През 2010 г. преминах по трасето на Ком-Емине. Това е най-дългият пешеходен маршрут в България.– Той общо взето не е труден – знам, че се ходи по билото на планината.– По билото, да. Е, има 16 хиляди метра положителна денивелация, значи не се ходи толкова по равното – все едно че два пъти качваш Еверест.– Само че за много по-дълъг период от време.– Между 16 и 20 дни е едно преминаване на Ком-Емине. Аз там усетих за първи път планината и се влюбих. Чувствах се уникално. На следващата година – 2011-та, си казах че трябва да го мина за втори път. Дотогава не бях спортувал дори, бях на 33 г. След като го минах втория път, реших че е дошло време да се отдам на спорт в планината. Започнах да спортувам различни дисциплини – всичко, свързано с планина.– Ти си катерил 7-хилядници, 8-хилядници. Какво представлява подготовката за изкачването на един такъв висок връх?– Подготовка специална правя единствено преди да тръгна за 8-хилядник – примерно последните един-два месеца нося по-тежка раница. Иначе хубаво е човек преди това да се качи на 3 хиляди метра, на 5000, на 6000, на 7000 – постепенно да види как му се отразява ниското съдържание на кислород. Не е хубаво, примерно, ако си бил само на две хиляди метра, да тръгнеш за връх над 8 хиляди метра.– И ти тръгна да катериш най-високите върхове на всеки континент.– Това се случи в началото на 2012 г. Започнах да тренирам, като си поставих за цел да изкача 7-те континентални първенци. Нямах никакъв опит и практика не само за висока планина, но и за ниска планина. Започнах да тренирам самичък – всеки ден ходя в планината, правя преходи, карам колело, катеря се. Аз се занимавам и от доста години с йога и тя също ми помага. И започнах да ходя и на състезания – цялата 2012 г. всяка седмица бях по състезания. Дали планинско колоездене, дали многобой, дали бягане – защото трябваше да си натренирам тялото, и най-вече психиката. Върхове се качват с психика. И началото на 2013 г. стартирах този първи проект. В началото като казах че ще качвам 7-те континентални първенци, всички се смееха…– То наистина звучи налудничаво. Кой беше първият връх, който изкачи?– Първенецът на Африка – Ухуру в планината Килиманджаро.– Колко е висок той?– Е, той е 5895 метра.– Как го казваш, все едно е някакво баирче! Все пак предполагам че и там кислородът е доста разреден на тази височина.– Ами, не съм го усетил. Има хора, които много по-лесно се приспособяват към височината – то е генетично.– Аз съм чувал, че височинната болест е нещо много страшно.– Така е, трябва да се внимава. Човек трябва да се вслушва в тялото си. Това е най-важното. Да познаваш тялото си.– Какво ти казва тялото ти, когато катериш един такъв висок връх?– Трябва да внимаваш да нямаш главоболие, да спиш добре, да имаш апетит. Това са основните неща. Не спиш ли добре, значи нещо не е наред, или пък да нямаш апетит… А главоболие получиш ли, значи задължително твоята посока е надолу.– Не е ли страшно да си самичък сред тия върхове?– На последната експедиция на Денали аз си бях две седмици абсолютно самичък и се чувствах много добре.– Това е най-високият връх в Северна Америка. Къде се намира?– В Аляска.– Колко е висок?– 6194 м.– Изкачил си го преди по-малко от месец.– На 20 юни. Да ти кажа, не е важно само колко е висок върхът, а и къде се намира на земното кълбо. Колкото повече се доближават до северния или южния полюс, условията са много по-сурови и температурите са много по-ниски.– Какви бяха температурите в Аляска на 6 200 метра над морското равнище?– Първо кацаме с едни малки самолетчета на базов лагер, който е на 2000 м. височина. И тръгваш постепенно – лагер едно, лагер две, лагер три, лагер 4, последният е лагер 5 на 5200. Аз, понеже много бързах да го кача, и като тръгнах от базов лагер, първата ми спирка беше на лагер 3, на 3300 метра.– Много амбициозно.– И много голямо разстояние. Бързо стигнах до последния лагер, даже смятах, че за пет дена ще съм приключил с експедицията. Но като отидох там, на 5200 м, се развали времето. И пет дена никой не се качи. Температурата през нощта падаше до -30 вътре в палатката.– Как се спи на минус 30?– О, много добре се спи!  имаш хубав спален чувал. Като си легнеш в 9-10 ч., първоначално е плюс 5 и само си завит със спалния чувал. Става нула – се завиваш. На минус пет влизам вече в спалния чувал. На минус 10 го затварям и отгоре, и на минус 15 дърпам всички възможни върви да го уплътня целия. Първите два-три часа гледам да не заспя, защото ми се е случвало да задремя, както съм завит само с чувала на нула градуса, и се събуждам целият схванат, вкочанясал от студ – то станало минус 15-минус 20.– Няма ли опасност да те застигне бялата смърт?– Е, температурата спада постепенно. Пък и аз имам хубав спален чувал.– От тези 7 първенци на 7-те континента кой беше най-труден за качване?– Най-трудният по принцип е този, който ти е последния в главата, но в действителност Денали, въпреки, че е наистина последен, беше най-труден. Не е само мое мнение. Действително е суров връх. А при мен беше и труден, защото аз се качвах сам, не съм се свързвал на осигуровка на въже с други колеги. А имаше няколко момента, в които си беше доста опасно.– Коя е била най-интересната ти експедиция?– О, всичките са изключително интересни, защото това са 7 различни континента. Например в Африка, Килиманджаро, тръгваш от джунглата, а стигаш на ледник за три дена. В Папуа Нова Гвинея, за да стигнеш до базовия лагер, вървиш 110 км през джунглата в едната посока. Първия ден се срещаш с представители на местни племена, които одят голи. реграждат пътя и правят нещо като рекет. Ние естествено сме с местни водачи индонезийци, които преговарят с тях. Накрая им дават някакви дребни пари. Обаче онези стоят с мачетета – а само ако ги видиш как изглеждат, само жили! Страшно! Стигаш до базов лагер, катериш върха, после пак през джунглата 110 км. С едни гумени ботуши джвакаш, то вали – всеки ден поне 4-5 часа поройни дъждове, пресичаш едни реки. е бих се върнал никога повече за този трекинг. Преди да тръгна, фирмата, която организира изкачването, предупреждава че това е най-трудният трекинг на планетата. Викам си – трекинг, колко да е трудно? Аз се бях качвал вече на Еверест. След първия път, когато качих Еверест през 2014 г., заминах за първенеца на Австралия и Океания – Карстенс Пирамид. Върнах се в България за 7 дни и заминах за Антарктида, за масива Винсън. Там температурите в последния лагер бяха -42 вътре в палатката. В Аляска е много красиво, на Конкагуа, първенеца на Южна Америка – също. Там пак бях самичък, качих го три месеца преди да замина за Еверест първия път.– Ти ли си първият българин, изкачил 7-те континентални първенци?– Така казват. Преди да тръгна за тези континентални първенци, не знаех дали някой в света ги е изкачвал, дали в България някой ги е изкачвал. Не бях проверявал.– Във видео от второто изкачване на Еверест казваш, че не искаш повече да катериш, защо?– Беше много трудно не само физически, а най-вече психически. Преди това един колега загина, но аз го видях вече мъртъв. На 8700 метра с моя партньор срещнахме един шерпа, който почти умираше. А той се оказа и приятел на моя шерп-партньор. Половин час се опитвахме да му помогнем, но не успяхме и трябваше да тръгнем, защото и ние щяхме да замръзнем. Духаше силен вятър, беше много студено, не си чувстваш пръстите на ръцете, на краката и през цялото време, докато вървиш към върха, си задаваш много въпроси. Щом съм го казал, значи така съм го чувствал на върха. Аз наистина не исках повече да ходя на експедиции.– Вярно ли е, че докато качваш Еверест, последните неколкостотин метра постоянно прескачаш тела на загинали алпинисти.– Е, чак постоянно да прескачаш тела… когато изкачвах от северната страна, имаше повече. Не съм ги броил – около 15-16 трупа имаше вляво и вдясно. Те почват още от последен лагер от 8300 м. От южна страна ги свалят. Има и хеликоптери, има си и специални хора които с това се занимават, на заплата са. Там  не повече от 4-5 трупа.– Не е ли стресиращо? Какво си казваш, когато го виждаш това? Заслужава ли си тази цена?– Не, не си заслужава. Животът е най-важен. Обаче аз съм го очаквал още първият път, когато заминах. Когато видиш труп е едно, но когато видиш, че човекът е още жив и не можеш да му помогнеш, и той си заминава, е съвсем различно.– Разбрах, че подготвяш проект да изкачиш 14-те осемхилядника. Мисля, че само Меснер го е правил това.– Меснер е бил първият. Аз не само го подготвям, аз го изпълнявам – вече съм изкачил пет от тях. До момента за последните 37 г. има 35 човека в света с това постижение.– Защо го правиш това нещо? В очите на повечето хора е налудничаво. Аз разбирам да си първият в света, който е покорил един връх, има смисъл. Но нещо, което е качвано – защо, какво те движи?– Комплексно е, те са много неща. Правя го за моя син. Искам да покажа на моя син и на младите хора, че невъзможни неща няма. Всичко е възможно. Аз съвсем отскоро се занимавам с алпинизъм. Имам малко по-различна хранителна диета – казват му веганство. Не консумирам храна от животински произход. И проверявам дали човек, който се храни така, не само може да живее добре, но и да се натоварва до максимална степен. Обичам планината, предизвикателствата, изследвам тялото си по този начин, психиката си, и ги закалявам. От експедиция на експедиция ставам по-силен не само физически, но и психически. Казвам във видеото, че няма да катеря повече, но вътрешно имам желание. Поне още на една експедиция да замина. Има много неща, които ме мотивират. Толкова много хора са съпричастни, пишат ми на електронната поща, във фейсбук. Казват ми, че покрай мен са спрели да консумират месо, други са почнали да тичат, трети ходи в планината, пее, танцува. Един човек ми пише, че претърпял операция, бил обездвижен, стоял само вкъщи, и като гледал за мен, започнал всеки ден да се разхожда в парка. Затова го правя. ", "date": "2017.07.23", "title": " Алпинистът веган д-р Атанас Скатов: На Еверест трябваше да оставим един човек да загине"}
{"url": "https://trud.bg/%d1%87%d0%b5%d1%80%d0%b2%d0%b5%d0%bd%d0%b8%d1%82%d0%b5-%d0%be%d0%b1%d0%b2%d0%b8%d0%bd%d0%b8%d1%85%d0%b0-%d1%81%d0%b2%d0%b0%d1%82%d0%b1%d0%b0%d1%82%d0%b0/", "text": "ЦСКА изригна срещу съдията Ивайло Стоянов след загубата с 0:1 от „Лудогорец“. Пред клубния сайт главният мениджър Стойчо Стоилов нарече цялата бригада „слугите в черно“.„Стоянов изгони Кевин Меркадо заради симулация. Но от повторенията се вижда, че има единоборство, за което дузпа за ЦСКА не трябва да се даде, но и жълтият картон е неправилен. Освен това реферът даваше нарушение за почти всяко падане, с което накъса и изнерви много играта.", "date": "2017.07.23", "title": " “Червените“ обвиниха Сватбата"}
{"url": "https://trud.bg/%d0%b4%d0%b2%d0%be%d0%b5%d0%bd-%d1%80%d1%8a%d1%81%d1%82-%d0%bd%d0%b0-%d0%b7%d0%b0%d0%b1%d0%be%d0%bb%d0%b5%d0%bb%d0%b8%d1%82%d0%b5-%d0%be%d1%82-%d0%b5%d0%b4%d1%80%d0%b0-%d1%88%d0%b0%d1%80%d0%ba%d0%b0/", "text": "Над 2 пъти са се увеличи заболелите от варицела в Пловдивска област през последната седмица, съобщиха от РЗИ (Регионалната здравна инспекция) в града под тепетата. В периода от 13 до 19 юли в Пловдивско са регистрирани 31 нови случая на поразени от едра шарка, докато седмица по-рано – от 6 до 12 юли, те са били едва 15.Добрата новина е, че от началото на месец юли в региона няма нито един нов случай на морбили и поразените от дребна шарка от първия регистриран в Пловдивска област пациент на 17 март 2017 г. до момента си остават 167. Последните „гнезда” на морбили в града под тепетата бяха затворът и следственият арест, но след предприетите там мерки заразата и там секна.За последния отчетен период в Пловдивска област са намалели и случаите на ухапани от кърлежи, които са петима срещу деветима седмица по-рано, както и на поразени от различни чревни инфекции – 71 от 13 до 19 юли срещу 77 от 6 до 12 юли. Два от случаите са на салмонелоза и то в Пловдив, а останалите – на ентероколит, като най-много са пациентите от областния град – 32. От 115 на 111 са намалели и случаите на остри респираторни заболявания, допълниха картинката от РЗИ-Пловдив.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Двоен ръст на заболелите от едра шарка в Пловдивско през последната седмица"}
{"url": "https://trud.bg/%d1%81%d1%82%d0%be%d0%b8%d1%87%d0%ba%d0%be%d0%b2-%d0%b5%d0%b4%d0%b8%d0%bd-%d0%be%d1%82-15-%d1%82%d0%b5-%d0%bd%d0%b0%d0%b9-%d0%b4%d0%be%d0%b1%d1%80%d0%b8-%d1%82%d1%80%d0%b0%d0%bd%d1%81%d1%84%d0%b5/", "text": "„„", "date": "2017.07.23", "title": " Стоичков един от 15-те най-добри трансфери на „Барса“"}
{"url": "https://trud.bg/%d1%80%d1%83%d0%bd%d0%b8-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d1%81-%d0%b3%d0%be%d0%bb%d0%be%d0%b2%d0%b5%d1%82%d0%b5-%d0%b2%d0%b8%d0%b4%d0%b5%d0%be/", "text": "Уейн Руни за пореден път доказа, че не е забравил как се бележат голове. Нападателят, който се завърна в „Евертън“ това лято, вкара гол при ремито 1:1 с „Генк“. Това е второ попадение за легендарния голаджия за „карамелите“ след завръщането му в тима. Преди 10 дни Руни се разписа и при успеха с 2:1 над кенийския „Гор Махия“.„Изглежда подмладен, уверен и готов да бъде ключовият играч на „Евертън“ през новия сезон“, написа британското издание „Дейли Мейл“ по адрес на Руни.Официалният повторен дебют на 31-годишния играч за „Евертън“ ще бъде в четвъртък. Тогава „карамелите“ домакинстват на словашкия „Ружомберок“ в първи мач от третия кръг на Лига Европа.", "date": "2017.07.23", "title": " Руни продължава с головете (ВИДЕО)"}
{"url": "https://trud.bg/%d0%b5%d0%bb%d0%b5%d0%ba%d1%82%d1%80%d0%be%d0%bc%d0%be%d0%b1%d0%b8%d0%bb%d0%b8%d1%82%d0%b5-%d1%89%d0%b5-%d0%bf%d0%b0%d1%80%d0%ba%d0%b8%d1%80%d0%b0%d1%82-%d0%b1%d0%b5%d0%b7%d0%bf%d0%bb%d0%b0%d1%82/", "text": "Всички електромобили ще могат да паркират безплатно в „синята и зелена зона” на града под тепетата и в района около стадион „Пловдив” и гребния канал, ако старейшините в местния парламент подкрепят с гласовете си предложенията за промени в общинската наредба, които ще бъдат обсъждани на предстоящата сесия.Привилегията за екологично чистите возила е само едно от внесените от кмета Иван Тотев предложения, докато останалите касаят въвеждането на солени глоби от 50 до 200 лева за паркиране на нерегламентирани места. Списъкът е на път да стане по-дълъг от този на Шиндлер и включва тротоари, зелени площи, мостове, надлези, тунели, велоалеи, велостоянки и таксиметрови стоянки, входове на паркове, театри, кина, предприятия, автобусни спирки, туристически и исторически места, както и отстояния на 5 метра от повечето от тях.Освен това се увеличава и обхватът на „синята зона”, в която още през месец август ще влязат булевард „България” и 10 улици в централната градска част източно от бул. „Цар Борис Трети Обединител”.Таванът от 200 лева се предлага да се налага на всички нарушители, паркирани на места, определени за МПС-та на хора с увреждания, в молове, край супермаркети и т.н. Засега престоят в „синята зона” остава непроменен – по 1.50 лева на час, но паркоместата в нея се увеличават на над 2200.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Електромобилите ще паркират безплатно в Пловдив"}
{"url": "https://trud.bg/%d0%bf%d0%b0%d0%bf%d0%b0%d1%82%d0%b0-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%b4%d0%b8%d0%b0%d0%bb%d0%be%d0%b3-%d0%b8-%d0%bc%d0%b8%d1%80-%d0%b2-%d0%b9%d0%b5%d1%80%d1%83%d1%81%d0%b0/", "text": "Папа Франциск заяви, че е притеснен от последното насилие в Йерусалим и призова за диалог и възстановяване на мира.„Скъпи братя и сестри, с безпокойство следя гибелното напрежение и насилие през последните дни в Йерусалим. Чувствам нужда да изразя сърдечен призив за умереност и диалог. Моля ви да се присъедините в молитва към господ, за да вдъхновим във всички страни предложения за сдобряване и мир“, каза папата пред вярващите, събрали се на площад „Свети Петър“, предаде .В петък трима израелци бяха ранени смъртоносно с нож в селище на окупирания от Израел Западен бряг. Часове по-рано трима палестинци бяха убити при насилие, породено от инсталираните от Израел метални детектори при пропускателните пунктове в комплекса на Храмовия хълм.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Папата призова за диалог и мир в Йерусалим"}
{"url": "https://trud.bg/%d0%bc%d0%b0%d1%80%d1%82%d0%b8%d0%bd-%d1%88%d1%83%d0%bb%d1%86-%d1%80%d0%b0%d0%b7%d0%ba%d1%80%d0%b8%d1%82%d0%b8%d0%ba%d1%83%d0%b2%d0%b0-%d0%bc%d0%b5%d1%80%d0%ba%d0%b5%d0%bb-%d0%b7%d0%b0%d1%80%d0%b0/", "text": "Председателят на опозиционната Германска социалдемократическа партия Мартин Шулц разкритикува канцлера Ангела Меркел, заявявайки, че тя няма ясен план как да се справи с настоящия ръст на мигрантския поток към страната и Европа.„През 2015 г. повече от един милион бежанци дойдоха в Германия, повечето без да бъдат наблюдавани от правителството. Канцлерът Меркел откри границата ни с Австрия по хуманитарни причини, но за жалост без да се консултира с партньорите ни в Европа. Ако не действаме сега, ситуацията може да се повтори“, заяви Шулц, цитиран от Deutche Welle.Според него Меркел игнорира зараждащ се проблем. Меркел обеща на германския гласоподавател, че няма да има повторение на мигрантската криза от преди две години.„Тези, които си играят за повече време и се опитват да игнорират проблемите до парламентарните избори са просто цинични“, е мнението на опозиционера.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Мартин Шулц разкритикува Меркел заради политиката спрямо преселниците"}
{"url": "https://trud.bg/%d0%bf%d0%be%d0%b2%d1%80%d0%b5%d0%b4%d0%b0-%d0%b2-%d0%bb%d0%be%d0%ba%d0%be%d0%bc%d0%be%d1%82%d0%b8%d0%b2%d0%b0-%d1%81%d0%bf%d1%80%d1%8f-%d0%b7%d0%b0-%d1%87%d0%b0%d1%81-%d0%b2%d0%bb%d0%b0%d0%ba%d0%b0/", "text": "Технически проблем забави пътниците във влака Русе–София с около час днес по обяд.Около 11:30 ч., докато влакът навлизал на гара Зверино, персоналът забелязал лек дим от локомотива, съобщава . Всички пътници – около стотина, са били своевременно свалени от влака.Те са престояли на гарата, където им е раздадена вода, до пристигането на резервен локомотив и с него продължили към София.Авариралият локомотив, проблемът по който не е бил свързан с пожар, е изтеглен до депо за ремонт.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Повреда в локомотива спря за час влака Русе–София"}
{"url": "https://trud.bg/%d0%bf%d0%b8%d1%8f%d0%bd%d0%be-%d0%bc%d0%be%d0%bc%d1%87%d0%b5-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0-%d0%b2/", "text": "Млад моторист без документи за управление се удари в ограда в село край Лом. Рокерът е ранен, а проверката на МВР е установила, че е карал след употреба на алкохол, съобщиха от Областната дирекция на МВР.Инцидентът е станал в събота в село Замфир на 5 км от крайдунавския град.  След запой 18 годишният Кристиян Т. яхнал „Кавазаки” и дал газ по улиците на селото. Заради несъобразената скорост обаче излетял от платното и се блъснал в телена ограда. При удара момчето счупило бедрена кост. Проверката установила, че тинейджърът няма книжка и кара с 1,44 промила алкохол. За нарушенията са му съставени два акта. По случая е образувано досъдебно производство.", "date": "2017.07.23", "title": " Пияно момче без книжка катастрофира в ломско село"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4%d1%81%d0%ba%d0%b8%d1%82%d0%b5-%d1%80%d0%be%d0%bc%d0%b8-%d1%81%d0%b5-%d0%b2%d0%b4%d0%b8%d0%b3%d0%b0%d1%82-%d0%bd%d0%b0-%d0%bf%d1%80/", "text": "Благоевградските роми организират мирен протест с искане да се спази законът. Поводът е убийство на техен съкварталец, който преди 10 дни бил ударен в главата с плочка от бивш военен. Мъжът е издъхнал преди два дни.Инцидентът е станал  на 11 юли привечер.  47-годишният Николай Евтимов – или както го наричат ромите Кольо Мишкаря, седял на стълбите пред кооперацията на бившия военен Радой Тодоров (75 г.). Военният се прибирал  и му направил забележка. От дума на дума станала свада, при която Тодоров ударил с плочка в главата циганина.Той бил приет в болница „Пирогов“  по спешност, но в края на миналата седмица е починал.Ромите искат извършителят да бъде арестуван и съден. Според тях починалият ром бил кротък, работел като гробар, а съседът им Тодоров бил агресивен.„Ние живеем в мир с българите от много години и искаме законът да важи за всички, затова ще се съберем в неделя вечер и ще направим мирен протест.Всеки трябва да си носи последствията. Без значение дали е ром или българин, казаха ромите от благоевградската махала.Военният е бил задържан, снети са му показанията, но е пуснат. Ромският протест е обявен за неделя 17 часа..", "date": "2017.07.23", "title": " Благоевградските роми се вдигат на протест заради убийство"}
{"url": "https://trud.bg/%d0%b2%d0%b5%d0%bb%d0%b8%d0%b7%d0%b0%d1%80-%d1%81%d0%be%d0%ba%d0%be%d0%bb%d0%be%d0%b2-%d0%b7%d0%b0%d0%ba%d0%b8-%d0%b0%d0%ba%d0%be-%d0%bd%d0%b5-%d0%b3%d0%bb%d0%b5%d0%b4%d0%b0%d0%bc%d0%b5-%d0%bd%d0%b0/", "text": "Агресивната омраза ме омерзява!Саня, Любо и Криско имат безапелационен „Х фактор“Не подкрепям кърски викачки в „Х фактор“На моменти ми се иска да стана културен емигрантВярвам, че душата ни носи паметта на предишни животиУверен съм, че всяко зло е за добро -Заки, ти отново ще си част от журито в новият сезон на „Х фактор“. Какво е главното предизвикателство за теб?-Надявам се участието ми тази година да бъде по-добро, по-интересно за публиката и по-полезно за участниците, с които ще работя като ментор, а предпоставки за изненади има винаги. От това, което чухме до тук има много силни участници, предстои да чуем и още много. Не бих могъл да издам подробности, но продукцията става все по-добра.-Каква е основната разлика между кандидатите за музикални звезди в „Х фактор“ и твоето поколение певци?-Разликата е огромна, защото средата е коренно различна. Аз съм израснал с „Авеню“ в едни години, в които се извършваше прехода между казионната естрада и поп и рок музиката, която беше започнала да кипи под земята в последните години на социализма. Предизвикателството да пробиеш в такава среда беше много голямо и отнемаше много време. Ние с Боби започнахме да пишем и записваме песни през 89-та година, но едва през 95-та си позволихме да издадем албум, тогава излезе и сингълът ни „Бягство“ и чак след това дует „Авеню“ вече означаваше нещо. Докато съвременните условия, медии и форматите дават възможност да си легнеш тази вечер напълно неизвестен, а на следващият ден да се събудиш звезда, разпознавана от цяла България.-Вие с Боби от „Авеню“, ако сега изгрявахте бихте ли участвали в такъв формат?Не. Ние с Боби, залагаме на музиката повече като автори, отколкото като изпълнители. Искаме да докоснем публиката с песните си и изпълнението е просто част от това… Ако имаше състезание за авторска песен, сигурно бихме участвали, но „Х фактор“ е формат само за изпълнители.-Защо решихте да поканите точно Любо да участва в новата песен на дует „Авеню“ – „Сънища безкрай“ и кои са неговите най-силни качества?-С Боби сме много горди, че успяхме да направим песен с Любо и това за нас е голяма чест. Мога да кажа, че от първият път, когато го чух – до ден-днешен, той не е спирал да бъде от любимите ми бг-изпълнители. Х-факторът на Любо е изключителният талант, аз го уважавам не само като изпълнител, а и като автор на едни от най-емблематичните текстове в родната музика. Не знам дали бих могъл да си позволя абсолютна форма, но за мен той е най-добрият текстописец в България. Изпълнителският му талант и комуникацията му с публиката по време на концерти и участия подлудяват хората, защото Любо живее и гори на сцената, ето това търсим ние в „Х фактор“. Другата черта, която го прави привлекателен, като личност е неговият висок интелект. Той е много ерудиран и интелигентен, човек, който може да мисли и да изказва мислите си по един привлекателен начин. Мое кредо е, че няма успешен изпълнител, който да не е интелигентен.-А какви са впечатленията ти от Саня Армутлиева, с която си имал възможност да работиш и извън „Х фактор“?-Саня е една топка от противоречия, която много малко хора разбират. Външно тя е много твърда, категорична, безапелационна и на моменти безскрупулна, но реално погледнато вътре в нея се крие една много елегантна душа, която може да бъде и много лесно наранима, а на моменти може да бъде много емоционална, но тази сърцевина прозира само от време на време, а колкото по-малко даваш, толкова повече хората искат и тя с това и привлича и придържа погледа на зрителите върху себе си.-Саня е актриса по образование, а и дама с атрактивна визия. Допада ли ти като тип жена и ако беше режисьор, каква роля би й дал да изиграе?-Много роли ще й отиват, мисля че бих й дал роля на кралица, ако съм режисьор, защото в осанката й има нещо царствено. Това за мен е много голям магнит при Саня, а също така поддържа желанието ми да ровичкам по-надълбоко, за да стигна до по-добрия и мекия пласт в нея. Аз обичам силни жени. Като визия определено я харесвам и когато за първи път я видях през 91-ва година, си казах – Боже Господи, кога Анди Макдауъл е дошла в България! Аз съм голям фен на Анди и още тогава Саня ме порази със своята физическа красота, а другите й качества ги открих с годините, работейки с нея, но като жена определено е тип, който много ми допада. -Какво според теб би могъл да научиш от Криско, който е най-младият член на журито?-Крис има изключително чувство за хумор, а ако не гледаме на живота с хумор и с насмешка, сме обречени. От него бих могъл наистина да се поуча и да откривам нещо забавно във всяка една ситуация. По време на шоуто на моменти просто се заливам от смях, защото той е казал нещо много забавно и мисля, че ще ми е много приятно да работя с него. Крис също, като мен е привърженик на емоционалното, различимото, индивидуално присъствие и не подкрепя „любимите“ ми, казвам го в кавички, кърски викачки, които отварят един глас, държат един прав тон и вече – уау, колко велики певци сме! Това може да предизвика интерес и възхищение за кратко, но никога не може да превърне един изпълнител в истинска звезда.-Повечето участници в музикалните формати се явяват с англоезични песни и много малко с български. Каква е причината за това у нас да се слуша повече чужда музика?-Навлизаме в една много болна за мен тема. Отидете в Гърция, Румъния, Сърбия, Македония, или Турция и пуснете радио и навсякъде ще чуете само тяхната музика и съвсем малко чужда. Пуснете си, което и да е българско радио, с изключение на „БГ радио“ и „Зорана“, и какво слушаме? Търсенето трябва да бъде възпитано, за да може бг публиката да иска родната музика така, както правеше през 90-те години. Тогава от телевизиите и радиостанциите буквално ни преследваха, за да получат максимално бързо новата продукция, защото хората искаха да слушат бг-музика.-Кой от родните популярни изпълнители притежава най-силен Х фактор?-Това е Белослава. Тя носи точно тази идентичност, индивидуалност, различност, интелект и чувственост, която прави един изпълнител голям. Тя го показва вече в продължение на много години и като я срещнах за първи път, защото съм имал невероятното удоволствие да бъда първият й продуцент, си казах, че това момиче е абсолютна находка. -Кое е нещото, което те изнервя в страната ни?-Абсолютната незаинтересованост на тези, от които зависи животът ни за това, какво се случва с хората. Всеки добрал се по един или друг начин до така въжделените позиции, гледа да изстиска колкото се може повече от тях за мандатчето, което му е дадено, а голяма част и да пооткраднат колкото могат. Мен това ме съсипва, ок, това ви е манталитета, за това сте драпали и сте хвърляли всичко, добрали сте се, но мъничко от това, което взимате дайте за нещо полезно – съвсем мъничко и нещата ще са много по-добре. Това ме изнервя страхотно, абсолютният непукизъм на хората, които ни управляват, относно това какво се случва и ако не е някой отвън да ни размаха пръст какво трябва да правим, сами няма да се сетим!-Песента „Бягство“ е емблематична за дует „Авеню“. От какво му се иска да избяга на Заки?-От себе си. Например това, което ме е тормозило цял живот е, че съм много педантичен и перфекционист, а нищо в този живот не е перфектно и особено като виждам тази неперфектност, или като съм част от нея, това ме подлудява и ме тормози страхотно. От друга страна, ако не бях такъв, нямаше да съм аз. Като цяло, имам относително ясна представа за недостатъците на собственият си характер и личност. С една част от тях се опитвам да се преборя, но има и такива, с които нямам успех и от тях искам да избягам по възможност. Смее се.-А някога искало ли ти се е да избягаш от България?-Не! В интерес на истината за първи път, като ми минаха такива мисли, не беше като всички бягаха, а в по-скорошната история на страната ни.-Да не би да е заради някоя голяма любов в чужбина? – Не е заради любов, просто има моменти, в които ми се иска да стана културен емигрант. Масовата култура, която ни заобикаля, или по-скоро отсъствието на култура, в определени ситуации много ме потиска. Имам нужда от неща, които да ме стимулират и като такива отсъстват, започваш да си казваш – какво правя тук, не е ли време? Разсъждавал съм, но не. Моят живот е поредица от толкова хубави неща, които са ми се случили и съм благодарен за тях. Не е имало някаква конкретна причина, поради която да си кажа – махам се.-Ти си стилен мъж с френска елегантност и сигурно те впечатлява класата в една жена. Какво мислиш за тенденцията сред много млади момичета да си правят пластични корекции?-Против съм! Даже го подлагам на ирония, особено когато то достига до някакви крайности, а напоследък не съм видял умерена корекция. Като природата не ти е дала нещо и това може лекинко да бъде коригирано – тогава мога да разбера интервенцията. Когато обаче една жена се обърне и видиш, че устата й прилича на патешка човка, а бюстът й се опитва да си намери място в дрехата, която е облякла и не успява, това вече… Някак си аз съм човек естет и смятам, че една естетична хирургия, нали така се нарича, когато е спряла да бъде естетична – това означава, че нещо не е наред. Най-вероятно причината е в критериите и образите, които ни се налагат от екрана.-Коя е актуалната тема, която не може да те остави равнодушен?-Омразата, агресивната омраза. Това е нещо, което вреди на всички, то вреди и на средата, в която живеем, а не само на тези, които са обект на тази омраза. Повече вреди на тези, които са нейни източници, защото това ги завърта в една спирала, която е обърната към тях и ги завлича все по-надолу и надолу… Това е нещо, към което не мога да остана безразличен и всяка проява на агресивна омраза ме омерзява.-В една от песните на „Авеню“ в която участва и Георги Христов се говори за прераждането. Вярваш ли, че сме живели някога преди?-„Живели ли сме някога преди?“ е един от текстове, които съм написал и с които най-много се гордея. Вярвам в прераждането. Интересувал съм се от тази тема и вярвам, че душите ни носят паметта на предишните животи, като всеки следващ е изпитание и възможност да достигнем едно по-високо ниво. Вярвам също така, че има някаква предопределеност, но нашите действия и решения оказват влияние как ще приключи живота ни и какви ще бъдем в следващият.-За какво си най-благодарен и усещал ли си божията подкрепа в трудни моменти?-Непрекъснато. Всеки божи ден я усещам в това, че съм здрав и работоспособен. Благодарен съм за семейството, в което съм се родил, възпитанието което съм получил, стечението на обстоятелства в живота ми – усещал съм тази подкрепа ежедневно и ежеминутно.-Любима мисъл?  -Много са, но мисълта, която ми е помагала в трудни моменти е – всяко зло е за добро. В дългосрочен план съм се уверил, че ако не е било даденото изпитание, много хубави неща е нямало да ми се случат впоследствие. Нашият гост", "date": "2017.07.23", "title": " Велизар Соколов-Заки: Ако не гледаме на живота с хумор, сме обречени"}
{"url": "https://trud.bg/%d0%b0%d0%b2%d0%b0%d1%80%d0%b8%d1%80%d0%b0%d0%bb-%d0%b1%d1%83%d1%81-%d0%b7%d0%b0%d0%bf%d1%83%d1%88%d0%b8-%d1%82%d1%80%d0%b0%d1%84%d0%b8%d0%ba%d0%b0-%d0%bf%d0%be-%d1%85%d0%b5%d0%bc%d1%83%d1%81/", "text": "Интензивно е движението по основните пътища на страната и особено по магистралите „Тракия“ и „Хемус“. Временно затруднено бе движението в района на тунела Витиня, посока София, където към 14.30 часа аварирал бус временно е забавил трафика. Към 15 часа бусът е изтеглен и постепенно движението се нормализира, съобщават от Пътна полиция.Интензивен е потокът и през основните ГКПП на страната. Най-натоварен на влизане в България е пунктът Калотина, който работи на пълен капацитет. На изход движението от леки автомобили е засилено основно на ГКПП Капитан Андреево, от товарни – на Дунав мост-Видин и Лесово. Двупосочно силно натоварен е ГКПП Маказа, както и Кулата. На Дунав мост Русе преминаването през пункта е в нормален ритъм.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Аварирал бус запуши трафика по „Хемус“ при тунел „Витиня“"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%bf%d0%be%d1%87%d0%b5%d1%82%d0%b5-%d0%b2%d0%b0%d0%bf%d1%86%d0%b0%d1%80%d0%be%d0%b2-%d1%81-%d0%bf%d0%be%d0%b5/", "text": "Лидерът на БСП Корнелия Нинова почете годишнината от разстрела на големия български поет Никола Вапцаров. Ето какво написа във Фейсбук:АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Корнелия Нинова почете Вапцаров с поетични цитати"}
{"url": "https://trud.bg/%d1%80%d0%be%d0%b4%d0%be%d0%bb%d1%8e%d0%b1%d1%86%d0%b8-%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d1%82%d1%80%d0%b8%d0%b4%d0%bd%d0%b5%d0%b2%d0%bd%d0%b0-%d1%81%d0%b5%d0%b2%d0%b5%d1%80%d0%bd/", "text": " Тридневна сватба по типичен северняшки обичай, която бе вдигната във великотърновското село Арбанаси е кандидат за рекордите на Гинес. На поляните край конната база в неделя се събраха към 13,45 часа 3025 души, докато рекордът за най-масовото подобно събитие през 2015 г е бил постигнат с 3009 участника. Младоженците и всички гости бяха облечени в народни носии. Те седнаха на опънати върху поляните месали с обща дължина 150 метра. Шеф Виктор Ангелов пък сготви на място боб по хайдушки в най-голямата тава на Балканите.Най-голямата българска сватба бе подготвена от Сдружение „Лудогорие”. За събитието бяха специално поръчани 4500 глинени купи и още толкова лъжици, 1 тон сирена и 2 тона руйно вино. Изпечени бяха и 2000 пити. Основната гозба в сватбеното меню бе 2700 литра боб по хайдушки, за който бяха осигурени 300 кг боб, 110 кг лук, 130 кг домати, 70 кг чушки. „Бобът престоя накиснат 12 часа и вря в казана върху буен огън 3-4 часа”, обясни изкусният кулинар Виктор Ангелов.Освен осигурените всякакви зеленчуци и подправки, бе заклано едно теле, защото само с месо става хайдушкият боб. Младоженците, които се превърнаха в звезди са Георги Георгиев от Луковит и Ива Янчева от Бургас. Те се врекоха във вярност в средновековния храм „Св.Архангели Михаил и Гавраил” в Арбанаси. Венча ги отец Иван от Нови хан.Пред многохилядното множество двамата млади се врекоха във вярност и сключиха граждански брак, като ритуалът бе воден лично от кмета на Велико Търново Даниел Панов. Градоначалникът подари на младоженците икона. „Сватбата продължи три дни. Спазени бяха всички предсватбени и сватбени ритуали, които са изключително богати, интересни и пълни със символика”, споделиха организаторите.Грандиозното събитие започна с първа среща на младоженците на конската чешма в архитектурния резерват. След това бе направено провождането на сватовете в дома на момата, иносказателния разговор между тях и родителите на момичето, после бе направен малък и голям годеж.На втория ден сватбата продължи с ладуване, засевки, замесване, изпичане на погача, засаждане на кумово дръвче, подготвяне на знамето, момкова и момина вечер. Същинската сватба е в неделя, когато сватбарите станаха свидетели на бръсненето на младоженеца и сплитането на косата на булката. Сплитането се прави от нейните дружки и символиката в ритуала е да бъде разплетен старият живот на момичето и заплетен новият. Всеки сватбар пък получи гривна, с която имаше свое място на месалите. Другата цел на гривните бе да знаем точния брой на сватбарите.„Една от най-атрактивните въстановки беше преди три години, когато Валентин Димов и неговите съратници спретнаха сватбата от „Време разделно“. Сега събитието вече се нарича „Болярска среща“ и ще се случва край Велико Търново”, допълниха организаторите.С автентични народни носии ще бъдат и двамата младоженци.Тази на Георги е шита сега, но е точно копие на истинска празнична носия. „Обикалях дълго, за да проучвам мъжките носии, но се оказа, че по-добре запазени са женските носии. Мъжки почти никъде не успях да открия. Но тази, с която ще се оженя е от 19-и век. Напълно автентично е и въоръжението ми“, обяснява Георги. Той разясни, че младоженецът и сватбарите някога са били въоръжени до зъби на този специален ден, за да плашат дявола и да гонят злите сили.Две години продължило събирането на носията на Ива. Женският тоалет е изключително богат, с много части и аксесоари и затова набавянето на всички елементи забавило малко ритуала.По време на сватбата звучаха автентични северняшки песни и танци, които младоженците намерили в един сборник от 1925 г. Ива се справила с това предизвикателство, защото е професионален музикант, занимава се с дирижиране и в момента е докторант към БАН.„България е просъществувала векове и от нас зависи да пребъде векове и занапред. Пазете историята! Тук сме заради Велико Търново и заради хората, които уважиха нашата сватба. Бог да пази България”, каза пред хилядите сватбари Георги Георгиев.Той обяви, че със съпругата си ще възпитават децата си в честност, почтеност, родолюбие, смиреност, трудолюбие.Докато Георги и Ива изпълняват всички ритуали, на две сцени в селото звучаха изпълненията на 200 фолклорни състава от цялата страна. Организирани бяха различни конкурси и игри за децата. 15 изпълнители, сред които Иво Папазов – Ибряма, Петър Ралчев, Здравко Мандаджиев, Ваня Вълкова, Нешо Нешев дойдоха за събора.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Родолюбци вдигнаха тридневна северняшка сватба в Арбанаси кандидат за Гинес (СНИМКИ)"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%b2-%d1%81%d0%b0%d1%83%d0%b4%d0%b8%d1%82%d1%81%d0%ba%d0%b0-%d0%b0%d1%80%d0%b0%d0%b1%d0%b8%d1%8f/", "text": "Турският президент Реджеп Тайип Ердоган пристигна в Саудитска Арабия, първата спирка от неговото посещение в страните от Персийския залив. Ердоган беше посрещнат от държавни служители на международното летище в Джеда, преде Anadolu Agency.По време на престоя си турският лидер ще разговаря с крал Салман бин Абдулазиз и с престолонаследника Мохамед бин Салман.Тази визита се случва, след като четири арабски държави: Саудитска Арабия, Обединените арабски емирства, Бахрейн и Египет скъсаха дипломатически връзки с Катар и наложиха блокада на страната, обвинявайки Доха в подкрепяне на тероризъм. От своя страна Катар отрече тези твърдения и описа блокадата като нарушение на международното право.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Ердоган пристигна в Саудитска Арабия"}
{"url": "https://trud.bg/%d1%80%d1%83%d1%81%d0%b8%d1%8f-%d0%b4%d0%be%d0%b1%d0%b8%d0%bb%d0%b0-%d0%bd%d0%b0%d0%b4-10-%d0%bc%d0%bb%d0%bd-%d0%b1%d0%b0%d1%80%d0%b5%d0%bb%d0%b0-%d0%bf%d0%b5%d1%82%d1%80%d0%be%d0%bb-%d0%b7%d0%b0/", "text": "Добивът на петрол в Русия през юли 2017 г. е достигнал 10,947 млн. барела, което е с 300 хил. барела по-малко в сравнение с октомври, който беше определен за базов месец в споразумението с Организацията на страните износителки на петрол (ОПЕК). Това заяви министърът на енергетиката на Русия Александър Новак.Своята цел в рамките на споразумението Москва успя да постигне още през май. Новак обаче подчерта, че министерският комитет в понеделник ще обсъди ръста на добива на петрол в Либия и Нигерия.„Разбира се, ние ще дискутираме настоящата ситуация с всички страни, включително с Либия и Нигерия“, уточни министърът.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Русия добила над 10 млн. барела петрол за месец"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d1%81%d0%bb%d0%b5%d0%b4-%d1%8f%d0%ba-%d0%b1%d0%be%d0%b9-%d0%b2-%d1%81%d0%be%d0%b7%d0%be%d0%bf%d0%be%d0%bb/", "text": "Петима души са задържани след масов бой в бар „Бикини“ в Созопол. Битката станал призори в неделя. Дузина яки момчета се изсипали пред дискотеката и поискали да влязат вътре. Не е ясно все още за какво е възникнал скандалът между гостите и охраната на заведението.Според едната страна, новодошлите пристигнали, въоръжени с мачете и ножове. целта им била да нападнат. Били около дузина. Като повод използвали факта, че охраната поискала да ги провери за оръжие. Половината останали да охраняват отвън, а шестима души влезли в заведението и започнали да трошат наред. Нахвърлили се и били и управителя на заведението.Полицията е дошла светкавично, повикана от персонала. Част от нападателите са успели да избягат и се издирват от униформените.петима души обаче са в ареста.Официално изявление за случилото се няма.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Петима задържани след як бой в созополския бар „Бикини“"}
{"url": "https://trud.bg/%d1%80%d0%b5%d0%ba%d0%be%d1%80%d0%b4%d0%b5%d0%bd-%d1%81%d0%bf%d0%b0%d0%b4-%d0%b2-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b2%d0%b8%d0%bd/", "text": "Заради неблагоприятните климатични условия през пролетта във Франция производството на вино ще се съкрати до рекордно ниско равнище, сочат данните от статистиката (Agreste) на френското аграрно ведомство.„Реколтата 2017 ще бъде със 17% по-ниска отколкото през 2016 година“, се казва в съобщението на Agreste, предаде БГНЕС. Очаква се обемите на произведеното вино да спаднат от 45 милиона хектолитра през 2016 до 38 милиона през тази година.Показателят ще слезе дори под равнището на 1991 година, когато винопроизводството също пострада силно заради студовете. Тази година най-засегнати са Бордо, Шаранта, Алзас и Юра. Градушката нанесе поражения и върху масиви в Бургундия, Лангедок, югоизточните и югозападните части на страната.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Рекорден спад в производството на вино във Франция"}
{"url": "https://trud.bg/%d0%be%d1%81%d1%82%d1%80%d0%b8%d0%b5-%d0%bd%d0%b0-%d0%b3%d0%be%d1%81%d0%bf%d0%be%d0%b4%d0%b0%d1%80%d0%b8%d1%82%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%bf%d1%80%d0%b8-%d0%bc/", "text": "Върнахме се в 90- те години, в мутренските времена. Това заяви пред „Труд“ Христо Бърдуков, управителя на бар „Бикини“, който преди години бе острие на „Господари на ефира“, а после общински съветник на Созопол. Бърдуков е не само управител, но и съсобственик на бара. Държат го заедно със свой приятел.Петима души са задържани след . Тази новина гръмна в неделя. Битката станал призори. Дузина яки момчета се изсипали пред дискотеката и поискали да влязат вътре. Не е ясно все още за какво е възникнал скандалът между гостите и охраната на заведението.Бърдуков разказва, че новодошлите пристигнали, въоръжени с мачете и ножове. Целта им била да нападнат. Били около дузина. Като повод използвали факта, че охраната поискала да ги провери за оръжие. Половината останали да охраняват отвън, а шестима души влезли в заведението и започнали да трошат наред. Нахвърлили се и били и управителя на заведението с електрошокова палка.Полицията е дошла светкавично, повикана от персонала. Част от нападателите са успели да избягат и се издирват от униформените.петима души обаче са в ареста.Официално изявление за случилото се няма.„Нямам конфликти с никого, държим заведението от шест години“, каза Бърдуков пред Труд. „Влязоха биха и излязоха, добави той и коментира че ако не е била бързата реакция на полицията, можело е да има и жертви. Ако някой е искал нещо да коментираме, защо не се е обадил, чуди се бившият журналист. Тази вечер още отваряме“, добави той.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Острие на „Господарите“ пострада при мелето в бар „Бикини“"}
{"url": "https://trud.bg/%d1%81%d0%b8%d1%82%d0%b8-%d0%bf%d0%be%d1%85%d0%b0%d1%80%d1%87%d0%b8-24741-%d0%bc%d0%bb%d0%bd-%d0%b5%d0%b2%d1%80%d0%be/", "text": "Касата на „Манчестър Сити“ няма дъно! Английският клуб похарчи общо 247,41 млн. евро това лято за нови играчи. Само през юли бяха платени 148,42 млн. евро за трима – Кайл Уокър (60,26 млн. евро) от „Тотнъм“, Бенжамин Менди (58,03) от „Монако“, а вчера бе обявен трансферът и на Данило (30,13) от „Реал“.Мениджърът на „гражданите“ Пеп Гуардиола иска да направи конкурентен отбор, който да гони титлата. Именно заради това пари не се пестят. Новите попълнения в отбора са вече шест. Освен споменатите Данило, Уокър и Менди, „Сити“ вече привлече вратаря Едерсон (39,06 млн. евро) от „Бенфика“, 19-годишният халф Дъглас Луис (11,94) от „Вашку да Гама“ и Бернардо Силва (47,99) от „Монако“.", "date": "2017.07.23", "title": " „Сити“ похарчи 247,41 млн. евро"}
{"url": "https://trud.bg/%d0%bd%d0%be%d0%b2-%d0%bc%d0%b8%d0%ba%d1%80%d0%be%d0%b1%d1%83%d1%81-%d0%b7%d0%b0-%d1%82%d1%80%d1%83%d0%b4%d0%bd%d0%be-%d0%bf%d0%be%d0%b4%d0%b2%d0%b8%d0%b6%d0%bd%d0%b8%d1%82%d0%b5-%d1%85%d0%be%d1%80/", "text": "Нов микробус ще вози трудно подвижните хора в Бургас. Придобивката на градския превозвач „Бургасбус“ е за услугата „Позвъни и се вози“. Тя е въведена от 1998 година. До момента, отделът, който я ръководи, разполагаше с осем специално пригодени микробуса. Новото попълнение в автопарка на фирмата е с марка Рено Мастър.Микробусът е оборудван със специална хидравлична платформа за качване и сваляне на инвалидни колички. Той е с 8+1 места, а пътниците ще могат да пътуват комфортно с допълнителния климатик с независимо отопление. Возилото е със стандарт ЕВРО 6, най-модерната европейска норма за ограничаване на вредните емисии във въздуха.„Бургасбус“ и Община Бургас предлагат алтернатива за трудноподвижните граждани, които нямат възможност да ползват утвърдените маршрути на градския транспорт. Услугата „Позвъни и се вози“ дава възможност на всеки от тях, след направена заявка по телефона или на сайта на дружеството, да пътува от един до друг адрес на територията на общината.Ползващите услугата могат да правят заявки за цялото денонощие и за всички дни в седмицата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Нов микробус за трудно подвижните хора в Бургас\t\t\t"}
{"url": "https://trud.bg/%d0%b1%d0%b8%d0%b2%d1%88-%d0%bf%d0%be%d0%bb%d0%b8%d1%86%d0%b0%d0%b9-%d0%b8-2-%d0%b6%d0%b5%d0%bd%d0%b8-%d1%81%d1%80%d0%b5%d0%b4-%d0%ba%d0%b0%d0%bd%d0%b0%d0%bb%d0%b4%d0%b6%d0%b8%d0%b8%d1%82%d0%b5-%d0%bd/", "text": "50-годишният бивш полицай от София Николай Д. е сред шестимата българи, които бяха  край града под тепетата за нелегален трафик на бежанци, заедно с двама сирийци и трима иракчани при специализирана полицейска операция на служителите от „Криминална полиция”-Пловдив. Това съобщиха районният прокурор на Пловдив Гергана Мутафова и шефът на Областна дирекция на МВР-Пловдив старши комисар Атанас Илков.Арабите платили между 500 и 1000 евро да бъдат прекарани от турско-българската граница до София на каналджиите, които били наблюдавани от 2-3 месеца. Старши комисар Атанас Илков уточни, че колите с бежанците не са спрени случайно.Подчинените му са имали много добра предварителна информация какви точно коли чакат в района на 132-и км на автомагистрала „Тракия” и в кои от тях се намират нелегално пребиваващите у нас чужденци от арабски произход. Затова и те пропуснали „пилотната кола” „Ауди”, която се движела 10-ина минути преди останалите и подавала информация на съучастниците си от други три автомобила, и била по-късно е задържана на „Карловско шосе” в Пловдив.В аудито пътували 36-годишният Камен В. и 30-годишната Анелия В., и двамата от Костинброд, и 31-годишният Делян Н. от Бургас, които са сред шестимата българи, които са задържани за 72 часа и на тях са повдигнати обвинения за престъпление по член 281 ал. 2, т. 1,2 и 5 от НК – противозаконно подпомагане на чужденци да преминават или пребивават на територията на България. За това престъпление законът предвижда от 1 до 6 години затвор, глоба от 5000 до 20 000 лева, а колите са собственост на обвиняемите, се конфискуват в полза на държавата, съобщи районният прокурор на Пловдив Гергана Мутафова.Обвинения за нелегален трафик на бежанци са повдигнати на още три лица. Едното от тях е бившият полицай Николай Д., който бил напуснал системата на МВР още през 1988 г., и се опитал да финтира служителите на реда, като на 132-и км на автомагистрала „Тракия” се опитал да осуети спирането и проверката, като включил светлинни и звукови сигнали, с каквито са оборудвани автомобилите на специален режим. Въпреки това пловдивските полицаи спрели около 19.45 часа в съботната вечер автомобила му „Ауди А8”, с който заедно с Николай Д. пътували двама сирийци на възраст между 20 и 22 години, както и движещия се непосредствено зад него „Мерцедес” със софийска регистрация, управляван от 33-годишния Любомир И. от Костинброд, който пък возел трима иракски граждани.След малко повече от половин час на същото място била задържана и 37-годишната Калина И. от Хасково, за която полицаите имали информация, че играе основна роля и е един от мозъците на нелегалния трафик. Тя пътувала в „Пежо” с още трима души, които според полицията не са част от престъпната група и затова не са задържани и на тях обвинения не са повдигани.Петимата араби имат паспорти и след приключване на разпитите им, ще бъдат транспортирани до лагера за бежанци в Харманли, съобщиха от прокуратурата. Засега не е ясно къде точно и по какъв начин чужденците са прекосили турско-българската граница и на кого точно са платили за услугата да бъдат закарани до София.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Бивш полицай и 2 жени сред каналджиите на нелегални бежанци"}
{"url": "https://trud.bg/%d1%81%d0%b5%d1%81%d1%82%d1%80%d0%b0%d1%82%d0%b0-%d0%bd%d0%b0-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81-%d0%b1%d1%80%d0%b0%d1%82-%d0%bc%d0%b8-%d1%81%d0%b8/", "text": "С брат ми не говорим за работа, каза пред  д-р Красимира Иванова, сестрата на министър-председателя Бойко Борисов.Тя е лекар в Първа специализирана АГ болница.Когато се чуваме или виждаме, си говорим за семейни неща – за внуците. Аз си имам моята професия, от която той нищо не разбира, нито аз разбирам от неговата, а той си има достатъчно съветници и няма да се бъркам в тяхната работа, коментира д-р Иванова.По думите ѝ в момента здравният министър е „перфектен“ и тя се надява, че ще има реформа, от която ще произтече добро и за пациентите, и за лекарите и медицинските работници. Едно от най-важните неща обаче е да се задържат лекарите в България.За посегателствата над лекари д-р Иванова коментира, че и тя, както и колегите ѝ, се чувстват притеснени, унизени и неудовлетворени, че трудът им не е оценен.Тя разказа, че за пръв път влязла в родилно отделение 5 – 6 години след като започнала работа и трябвало да се учи в движение. Толкова много обаче ѝ харесало, че усетила, че това е нейното призвание – да работи с новородени. И така до ден днешен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Сестрата на Бойко Борисов: С брат ми си говорим за семейни неща – за внуците"}
{"url": "https://trud.bg/%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d0%be%d1%82-%d1%81%d1%82%d0%b0%d0%bc%d0%b1%d0%be%d0%bb%d0%b8%d0%b9%d1%81%d0%ba%d0%b8-%d0%b4%d0%b0%d1%80%d0%b8-60-%d1%81%d0%b0%d0%ba%d1%81%d0%b8/", "text": "Семейство от Стамболийски дари 60 саксии с цветя за парковете в града, съобщиха от общината.Наталия и Александър Попови подариха безвъзмездно цветята и обясниха жеста си с възхищението си от новите паркове и градинки, които се създадоха при новото управление на града и кмета Георги Мараджиев.Част от цветята вече са поставени около паметника на Александър Стамболийски пред сградата на Община Стамболийски. Другите ще бъдат засадени в градинките до Народно читалище „Никола Йонков Вапцаров“, а част от дарените цветни саксии ще красят и парка на улица „Търговска“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Семейство от Стамболийски дари 60 саксии с цветя за парковете в града"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d0%b3%d1%80%d0%b0%d0%b4-%d0%bf%d0%be%d0%b4%d0%b0%d1%80%d0%b8-%d0%bf%d0%b5%d0%b9%d0%ba%d0%b8-%d0%b8-%d0%b8%d0%bd%d0%b4%d0%b8%d0%b9%d1%81%d0%ba%d0%b8-%d0%bb%d1%8e/", "text": "Турският град Чорлу подари в знак на приятелство и добронамереност 15 нови пейки на Първомай, които вече са поставени в парка в центъра на общинския център.Пейките са договорени по време на изложение, в което са участвали фирми и от двата региона на Турция и България. На пейките стоят надписите и емблемите на общините Първомай и Чорлу, където има голямо предприятие за производство на такива стоки за градска среда.Освен пейките комшиите от Чорлу са подарили на Първомай и дръвчета индийски люляк, които са засаден зад пилоните за знамената на общината. Сега местните жители очакват от градската управа да възстанови и пейките в градинката пред пощата – любимо място за почивка под дебелите сенки за живеещите от северната страна на Първомай и за идващите на зеленчуковия пазар.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Турски град подари пейки и индийски люляк на Първомай в знак на приятелство"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4%d1%81%d0%ba%d0%b8%d1%82%d0%b5-%d1%80%d0%be%d0%bc%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0/", "text": "„Политиците да спрат да сеят омраза между българи и цигани, ние от години живеем съвместно добре и нямаме проблеми подобни на други градове. И ние като българите искаме да има закони, които да бъдат за всички. Има престъпление, да има и наказание. Но да излизат някакви патриоти и да насъскват хората към омраза, не го разбираме.“ Това каза Ели Спасова, най-отраканата ромка от благоевградската махала по време на импровизиран мирен протест на циганите в Благоевград.Повод за излизането им на улицата е убийството на гробаря Николай Ефтимов-47-годишен. Преди 10 дни той лежал пиян на стълби пред кооперацията, където на първия етаж живее бившият военен пенсионер Радой Тодоров. Той направил забележка на пияният мъж да се махне, но му се изрепчили той и още двама.Вместо да извика полиция, военният пенсионер грабнал плочка и ударил смъртоносно пияният ром в главата. Той е бил настанен в Пирогов със счупен череп, но преди два дни е починал.Пенсионерът е арестуван, разпитан и след това пуснат. Това вбеси ромите и стотина излязоха да протестират. „И между нас има хора боклуци и между българите също, но законите трябва да са еднакви, не приемаме този убиец да бъде на свобода, искаме да бъде арестуван и осъден веднага, крещяха ромите. И дадоха за пример Асеновград. Там под натиск и митинги веднага се реагира, сега искаме и при нас така да се реагира., казаха те. Ромите заявиха,че след случая в Асеновград жените, които работели към чистотата в града е страхували да ходят на работа, защото ги гледали лошо, а двама мъже даже нападнали една от тях.„Ние не искаме да се страхуваме, ние какво общо имаме с престъпните роми, нищо, защо трябва всички да ни гледат с лоши очи, каза Ели Спасова. Ромите крещяха и искаха справедливост под прозорците на пенсионерът Тодоров извършил убийството. От кооперацията обаче никой не излезе. Протеста бе охраняван от полицията в града.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Благоевградските роми протестираха, поискаха политиците да спрат да сеят омраза"}
{"url": "https://trud.bg/80-%d0%b3%d0%be%d0%b4%d0%b8%d1%88%d0%bd%d0%b8%d0%bd%d0%b0%d1%82%d0%b0-%d0%bd%d0%b0-%d0%bf%d1%8a%d1%80%d0%b2%d0%b8%d1%8f-%d0%b2-%d0%b5%d0%b2%d1%80%d0%be%d0%bf%d0%b0-%d0%bc%d0%b8%d0%bd%d0%b5%d1%80%d0%b0/", "text": "80-годишният юбилей от откриването на първия в България и в цяла Европа минерален плаж с 50-метров басейн с олимпийски размери ще бъде официално отпразнуван във вторник от жителите и гостите на Велинград.Тържественото честване е организирано от Община Велинград, Историческия музей, общинското предприятие „Спортни имоти, пазари и туристическия информационен център”, а програмата включва куп изненади за малки и големи посетители на централния минерален плаж в СПА столицата на Балканите. Водното съоръжение в квартал „Лъджене”, известно като Плажа, вече ще носи името на своя създател Йосиф Шнитер, след като местният парламент прие единодушно предложението на групата дългогодишни състезатели и спортни деятели „Водните биволи” и велинградския седмичник „Темпо”.Частванията на 25 юли (вторник) ще започват в 10 часа с откриване на фотоизложба със снимки, запазени от наследниците на Йосиф Шнитер. Архивните кадри показват Чепинския край и неговите околности през фотообектива на един изключително талантлив фотограф, какъвто е бил чешкият архитект, инженер и геодезист Йосиф Шнитер, който е автор и на първия градоустройствен план на Пловдив. Част от снимките са запечатили и неповторими истории от Плажа, за който ще бъде прожектиран документален филм в местния Исторически музей.След 11 часа тържествата се пренасят на самия Централен минерален плаж “Йосиф Шнитер” , къдетоще се проведе състезание между плувци от местните клубове “Чепинец” и “Белмекен”. Очаква се в тях да се включат и плувци ветерани от Велинград и страната, като целта на общината е да превърне юбилея в незабравим празник за жителите и гостите на курорта.Плажният комплекс „Йосиф Шнитер” е най-големият в СПА столицата на Балканите и разполага с 3 басейна – малък и много топъл, среден топъл и голям 50-метров с олимпийски размери. Водата на малкия и средния се сменя всеки ден. От просторния плаж в центъра на Велинград се открива хубава гледка към близкия боров парк, а комплексът предлага чадъри и шезлонги и разполага с водна пързалка, паркинг, заведения за хранене, лекар и спасител през целия сезон от 1 юни до 1 октомври.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " 80-годишнината на първия в Европа минерален плаж с басейн с олимпийски размери празнуват във Велинград\t\t\t"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d0%b7%d0%b0%d0%bf%d0%b0%d0%bb%d0%b8-%d0%bd%d0%b0-%d1%82%d1%80%d0%b0%d0%ba%d0%b8%d1%8f-%d0%b2-%d1%80%d0%b0%d0%b9%d0%be%d0%bd%d0%b0-%d0%bd%d0%b0/", "text": "Временно бе затруднено движението на автомагистрала „Тракия“ в района на тунела “Траянови врата“ заради запалил се автомобил, съобщиха от МВР.Към 17.20 часа в полицията е получен сигнал за горящ автомобил на автомагистрала „Тракия“ в района на тунела „Траянови врата“, посока София. Инцидентът е възникнал поради техническа неизправност, като при него няма пострадали. Движението обаче за кратко бе спряно в посока София. Пожарът в леката кола е погасен, пътят е обезопасен и към 18 часа движението е възстановено.Към 17.30 часа, в района на 255-я километър на „Тракия“, на територията на ОДМВР-Сливен , лек автомобил е аварирал, в него леко се е ударил друг автомобил. Няма пострадали, двата автомобила са в аварийната лента и не затрудняват движението.По-рано , в друг участък от „Тракия“ – при 297-мия километър, на територията на ОДМВР-Ямбол, водачка на лек автомобил е катастрофирала без да засегне друг автомобил. Шофьорката е откарана за оказване на медицинска помощ, но пострадалият автомобил е създал затруднение в придвижването посока София. Патрул на Пътна полиция подпомага придвижванетона трафика, а леката кола вече е изтеглена.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Кола се запали на „Тракия“ в района на тунела “Траянови врата“"}
{"url": "https://trud.bg/%d0%bf%d1%80%d0%be%d1%84-%d0%bd%d0%b8%d0%ba%d0%be%d0%bb%d0%b0%d0%b9-%d0%b6%d0%b5%d0%bb%d0%b5%d0%b2-%d1%83%d1%87%d0%b5%d0%bd%d0%b8%d1%8f%d1%82-%d1%81%d1%8a%d0%b7%d0%b4%d0%b0%d0%bb-%d1%81%d1%8a%d1%80/", "text": "Създаването на човешко сърце от стволови клетки вече е напълно възможно. Това не е научна фантастика. Даже се правят такива опити – да се направи истинско, функциониращо голямо човешко сърце. Това заяви проф. Николай Желев, който е част от екипа на шотландския университет „Абъртей“, създал сърце от стволови клетки.Ние се научихме да правим малки сърца, това специално е 1 мм. Размерът в случая няма значение, ние се раждаме с много малки сърца, които са напълно функционални. Целта на тези малки сърца е да можем да правим голямо количество такива сърца, които да използваме за тестване на лекарствени вещества“, обясни проф. Желев по . „В нашата лаборатория до момента ги използваме за тестване на лекарствени вещества, тъй като е голям проблем. За да се получат добри лекарствени вещества, те трябва да се тестват в идеалния случай върху пациенти и здрави хора“, добави ученият.Според него създаването на напълно функционално човешко сърце, годно за трансплантация, е близка перспектива. „Това бързо развитие на биотехнологиите ме изненадва и мен. Факт е, че сега можем да секвенираме човешки геноми, което доведе до бурното развитие на тази област на стволовите клетки, изненада всички. Когато бях студент, ние секвенирахме един ген за една година и смятахме това за голямо постижение“, призна българинът.По думите му, за науката днес дори ракът вече не е такава загадка, знаят се причините, отделните видове ракове и сега се търсят комбинациите, които биха могли да предизвикат селективно унищожаване на раковите клетки.Според проф. Николай Желев, теоретично е възможно да се промени генома на човек така, че той да стаме по-добър.„Ако искате да променим вашия и моя геном, за да станем високи и руси, с къдрави коси, някои казват, че това вече е прекалено. Според мен този въпрос трябва да се решава индивидуално от човека, но предизвиква огромни етически дискусии“,  коментитра той.Ученият е убеден, че след век хората ще живеят много по-дълго, тъй като много заболявания ще се лекуват: „Ще можем да възстановяваме повредени органи и това определено ще удължи живота. Това не значи, че трябва сега да водим един неразумен начин на живот, тъй като ще можем винаги да си подменим крайниците, и сърцата, и други органи“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Проф. Николай Желев, ученият създал сърце от стволови клетки: След век ще живеем много по-дълго"}
{"url": "https://trud.bg/%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%b8%d1%82%d0%b5-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba/", "text": "Инвестициите в „Пловдив – Европейска столица на културата 2019” ще се върнат многократно, гарантират основните двигатели на проекта от общинска фондация „Пловдив 2019”.Според артистичния й директор Светлана Куюмджиева всяко евро инвестирано в проектите „европейска културна столица” носи възвращаемост и то в пъти и това показват финансовите отчети на досегашните градове, получавали това признание.Най-пресният пример е с малкото 90-хилядно белгийско градче Монс от провинция Ено на региона Валония, което бе културна столица на Стария континент през 2015 г. Там всяко инвестирано евро е генерирало възвращаемост в местната икономика между 5,5 и 6 евро. Унгарският град Печ, който бе Европейска столица на културата през 2010 г., се похвали с 27% ръст на нощувките, френският курорт Марсилия привлече през 2013 г. 11 млн. посетители, а организаторите на проекта „Ливърпул – ЕСК 2008” отчетоха приходи за местната икономика в размер на 753 млн. паунда.„Останалите предимства, които носи титлата европейска столица на културата, са 10% годишен ръст на туризма и двойно увеличение на публиката на културни събития”, допълват от фондация „Пловдив 2019”.Инвестицията в този проект от старта му до финала му се очаква да надхвърли 36 млн.лв., като по-голямата част от тях ще са осигурени от републиканския бюджет – минимум 20 млн.лв., а останалите ще са от общинския бюджет, спонсори и Европейската комисия.„Този проект е много по-голям от всеки един човек – от мен, от всеки един общински съветник, артистичен директор или каквото и да е във фондацията. Това ми дава увереност че оттук нататък няма нещо, което да ни попречи да бъдем една успешна културна столица, и да се представим достойно както пред европейското жури, така и пред нашите съграждани”, сигурен е кметът на Пловдив Иван Тотев.Той и екипът му мечтаят да реализират проекти, които са много над мащабите за всеки един български град.„Пловдив е един град, който има големи мечти, голямо културно и духовно наследство. Ние имаме мечти при изпълнение на проекта „Пловдив – ЕСК 2019” да сме равни с тези, които са 4-5 пъти по-големи от нас. Това че имаме такива големи мечти, води до съответните решения, свързани с финансиране и с умно измисляне на ключови проекти, които с най-малко средства да постигнат най-голям ефект. Това са големи предизвикателства пред нас, и не защото не можем да се справим с тях, а защото ние мечтаем да правим проекти, които са много над мащабите за всеки един български град. Ние виждаме един обединен град, един обединен Общински съвет, една обединена фондация. Всички тези хора искат да работят”, декларира градоначалникът Тотев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Инвестициите в „Пловдив – Европейска столица на културата 2019” ще се върнат многократно, гарантират организаторите"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d1%80%d1%83%d1%81%d0%bd%d0%b0%d1%86%d0%b8-%d0%b8%d0%b7%d0%bb%d1%8f%d0%b7%d0%be%d1%85%d0%b0-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d1%81/", "text": "В центъра на Москва демонстрираха против цензурата в интернет. Проявата беше разрешена от властите. От заявените 10 000 души, според руски медии са участвали над хиляда, а според полицията – 800. Има съобщения за издигнати лозунги против президента Владимир Путин, предаде .„Свобода на словото – навсякъде и винаги!“ скандираха демонстранти и се обявиха против ограниченията за ползване на интернет. Сред организаторите бяха Пиратската партия и опозиционни партии, като ПАРНАС на Михаил Касянов.Наскоро той коментира, че цената за достъп до интернет ще нарасне три-четири пъти, а властите искат да научават всичко за потребителите и това не бива да се допуска.– Трябва да има свободен достъп до интернет, за да могат хората безплатно да свалят каквото поискат. Чути са и лозунги от друг характер, като „Русия без Путин“. Разрешеното от властите шествие премина спокойно. Задържани са само двама души, съобщават руски медии.Единият държал плакат с надпис на английски език „Путин лъже“. Другият раздавал листовки с името на опозиционера Алексей Навални. Шествието охраняваха бойци от руската Национална гвардия и спецчастите ОМОН.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Стотици руснаци излязоха на протест срещу цензурата в интернет"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%b3%d0%b5%d0%be%d1%80%d0%b3%d0%b8%d0%b5%d0%b2%d0%b0-%d0%b3%d1%80%d0%b0%d0%b1%d0%bd%d0%b0-%d1%81%d1%80%d0%b5%d0%b1%d1%80%d0%be-%d0%bd%d0%b0-%d1%81%d0%b2%d0%b5/", "text": "Лиляна Георгиева спечели сребърен медал в бягането на 1500 м на европейското първенство по лека атлетика до 20 години в Гросето (Италия).17-годишната Георгиева завърши с лично постижение от 4:16.73 мин., което е и нов национален рекорд за девойки до 18 години, съоби .Българката водеше на контролата на 1200 м, но в последните 300 м беше изпреварена от Джема Рийки (Великобритания), която финишира първа за 4:13.25 мин.С бронза се окичи друга британка Хариет Ноулс-Джоунс с 4:17.53 мин.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Лиляна Георгиева грабна сребро на световното по лека атлетика"}
{"url": "https://trud.bg/%d1%8f%d0%bf%d0%be%d0%bd%d1%81%d0%ba%d0%b8-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82-%d0%b4%d0%b0%d0%b2%d0%b0-%d0%bf%d1%8a%d0%bb%d0%bd%d0%b8-%d1%81%d1%82%d0%b8%d0%bf%d0%b5/", "text": "Един от най-престижните университет в Япония – „Тойо Юнивърсити” в столицата Токио, предлага пълни стипендии за български кандидат-студенти. При какви условия това може да стане факт, ще стане ясно по време на презентациите на вуза с над 30 000 студенти, които ще се проведат на 8 и 9 август в Пловдив.Те ще се проведат в Академията за обучение на IT кадри „CodiCamp”, която се намира в квартала на творческите индустрии в града под тепетата – „Капана”. Там е предвидена и среща с професори и студенти от университета „Тойо”, които ще разясняват 4-годишната бакалавърска програма. Тя се отнася за три от новите и преподавани на английски език специалности във вуза в Токио – „Global Innovation Studies”, „Regional Development Studies” и Information Networking for Innovation and Design”.Последната от тях заедно със стипендията за нея и самото висше учелно заведение ще бъдат презентирани на 8 август, а на следващите ден гостите от Далечния Изток ще представят останалите 2 специалности и условията за кандидатстване. На презентацията ще присъства пловдивчанинът Иван Ботев, който е преподавател по английски във факултета по регионално и международно развитие на университета „Тойо”.Изискванията към кандидатите са висок успех на TOEFL или IELTS, както и отличен успех от дипломата за завършено средно образование. На презентациите се очаква да се явят мотивирани и амбициозни млади хора, които наистина се интересуват от учене в Япония и биха обмислили кандидатстване там.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Японски университет дава пълни стипендии на наши кандидат-студенти"}
{"url": "https://trud.bg/%d1%87%d1%83%d0%b4%d0%be%d1%82%d0%b2%d0%be%d1%80%d0%bd%d0%b8%d1%82%d0%b5-%d0%bc%d0%be%d1%89%d0%b8-%d0%bd%d0%b0-%d1%81%d0%b2-%d0%bf%d0%b0%d0%bd%d1%82%d0%b5%d0%bb%d0%b5%d0%b9%d0%bc%d0%be%d0%bd-%d0%bf/", "text": "От 26 юли до 2 август в България пристига изключително ценна светиня – Главата на св. Панталеймон – един от най-почитаните светци в Православния свят. Това съобщиха от пресцентъра на Светия Синод.Лекар по образование, който след като приел християнско кръщение, получил дара на лечителството и чудотворството, а след мъченическата му смърт по неговото застъпничество стават много изцерения, както от физически, така и от душевни болести и страдания.Частици от мощите на св. Пантелеймон – Лечителя се съхраняват в много християнски църкви и манастири по света, но най-голяма част от мощите се намира на Света Гора, Атон. Главата на светеца се пази в едноименния Светогорски манастир „Свети Пантелеймон” и сега атонски монаси начело с игумена на манастира донасят светинята в България. Едва четири пъти тя е напускала пределите на Гърция – носена е за поклонение в Константинопол, във Влашко, два пъти в Русия и сега, за празника на св. Пантелеймон – 27 юли, идва у нас за поклонение от вярващите християни.Мощите пристигат със съдействието на Балканско Атонско Сдружение по молба на Негово Светейшество Българския патриарх и Софийски митрополит Неофит, с решение на Манастирския събор на „Св. Пантелеймон”, което решение е утвърдено на 30 юни от Двойния кинотис на Света Гора на извънредно заседание, и с благословението на Негово Светейшество Вселенския патриарх Вартоломей, под чиято юрисдикция е Света Гора.Заедно със светите Мощи пристига и копие на чудотворната икона на св. Панталеймон, която се съхранява в манастира Ксенофонт на Света Гора. Братството на манастира дарява тази икона на храм „Св. Панталеймон”, който се намира на територията на дома за възрастни хора с деменция в столичния квартал Княжево.Светините ще бъдат донесени от монаси от манастирите „Св. Панталеймон“ и Ксенофонт начело с архимандрит Евлогий – игумен на манастира „Св. Панталеймон“, Света Гора, Атон.С това събитие, което се случва в периода на Шипченската епопея, се поставя начало и на честванията по повод 140-годишнината от Освобождението на България. Програмата включва:На 27 юли, в 9.20 часа, Патриарх Неофит и духовенството ще посрещнат честната глава на св. вмчк и целител Пантелеймон и копието на чудотворната атонска икона на св. Пантелеймон в храм „Свети Седмочисленици”. В този ден честваме паметта на св. Пантелеймон, но по древна традиция на 27 юли, когато е успението на свети Климент Охридски, Църквата е отредила да се чества паметта на седемте славянски просветители: св. Кирил и Методий, Климент, Наум, Сава, Горазд и Ангеларий. За всеки един от тях в църковния календар има отделен празник, но в този ден те се празнуват заедно.По повод храмовия празник на столичния храм „Св. Седмочисленици” там ще бъде отслужена съборна света Литургия. Светините ще останат в храма за поклонение до 9.00 часа на 29 юли.На 29 юли, в 9.20 часа, светините ще бъдат посрещнати в митрополитския храм „Св. Неделя”. Те ще остават за поклонение в храма през цялата нощ и ще напуснат храма в 9.30 часа на 31 юли.На 31 юли, в 10.00 часа, ще се състои посрещане на мощите в Руския храм-подворие „Св. Николай” в София.На 1 август светините ще отпътуват за гр. Враца за духовно укрепване на вярващите във Врачанска епархия, където ще останат до обедните часове на следващия ден, когато Честната глава на св. Пантелеймон ще отпътува обратно към Света Гора.Предвижда се при преминаването на светините през Неврокопска епархия те да бъдат изложени за поклонение и от вярващите там, по програма утвърдена от Неврокопска митрополия.Св. Пантелеймон бил от град Никомидия (дн. Измит на азиатския бряг на Мраморно море, Турция). Според житието му той бил отначало езичник и носел името Панталеон (от гръцки – Лъв във всичко), а когато се покръстил, приел името Пантелеймон (от гръцки – Всемилостив). Бил ученик на знаменития тогава лекар Евфросин и станал впоследствие придворен лекар на император Максимиан, който обаче заповядал да го съсекат, защото отказал да се поклони на езическите богове. Това станало през 305 г.Още в Първата българска държава почитта към св. Пантелеймон е била голяма. Това показват двата манастира, носещи неговото име в Манастирът „Св. Пантелеймон“ – Патлейна, край Велики Преслав и този в Охрид, където били създадени и медицински школи и лечебници.В София на светеца са посветени едноименната църква в кв. Бояна, тази в кв. Княжево. На няколко места в страната има храмове и параклиси в негова чест, както и манастирите: Присовският – край Велико Търново, Обидимският – недалеч от Добринище, и манастира край Смолян.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Чудотворните мощи на Св. Пантелеймон пристигат у нас"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%b8%d1%81%d1%82%d0%b8%d1%82%d0%b5-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d0%be%d1%87%d0%b5%d1%82%d0%be%d1%85%d0%b0-%d0%bf%d0%b0%d0%bc%d0%b5-2/", "text": "Десетки пловдивчани се събрахаднес пред паметника на Никола Вапцаров на едноименния булевард в пловдивския район „Южен”, за да отбележат с минута мълчание 75 години от разстрела на поета хуманист и антифашист.„На 23 юли 1942 година на гарнизонното стрелбище в Школата на запасните офицери в София от монархо-фашистки куршум загина поетът революционер заедно с неговите другари Антон Козинаров, Петър Богданов, Георги Минчев, Антон Попов и Атанас Романов”, припомни млада социалистка Таня Мачанова.Тя подчерта, че изминалите 75 години не заличават светлия образ и дело на Вапцаров, а неговият лирически герой, който ликува и се терзае, копнее и греши, сражава се и пада, обича живота и го ругае, продължава да живее, защото се бори за по-светлото бъдеще.„Гордият син на Пирин, наследник на борци за национално освобождение и обединение на българския народ, успя за 33 години живот да бъде работник, моряк и поет. Той сплете в един възел страданията и борбите на своята социална среда със страданията, борбите и надеждите на целия български народ и на човечеството”, каза в словото си доц. Ангел Иванов, председател на социалистите в район „Южен”, която бяха организатори на днешния митинг поклонение пред паметника на Никола Йонков Вапцаров.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Социалистите в Пловдив почетоха паметта на Никола Вапцаров пред паметника му на едноименния булевард"}
{"url": "https://trud.bg/%d1%81%d0%b0%d1%89-%d0%be%d0%b1%d0%bc%d0%b8%d1%81%d0%bb%d1%8f%d1%82-%d1%81%d0%b0%d0%bd%d0%ba%d1%86%d0%b8%d0%b8-%d1%81%d1%80%d0%b5%d1%89%d1%83-%d0%b2%d0%b5%d0%bd%d0%b5%d1%86%d1%83%d0%b5%d0%bb%d0%b0/", "text": "Съединените щати обмислят да наложат финансови санкции на Венецуела, които биха прекратили разплащането с долари за продаден венецуелски петрол. Това заявяват източници от Белия дом пред Ройтерс.Целта на администрацията на САЩ е да окаже натиск върху президента Николас Мадуро да се откаже от плановете си да създава отделно от парламента нов орган – учредително събрание, което да има право да променя конституцията и да разпуска демократично избрания парламент.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " САЩ обмислят санкции срещу Венецуела"}
{"url": "https://trud.bg/%d0%bf%d1%80%d0%b0%d0%b2%d0%be%d0%b7%d0%b0%d1%89%d0%b8%d1%82%d0%bd%d0%b8%d1%86%d0%b8-%d0%bf%d1%80%d0%b8%d0%b7%d0%be%d0%b2%d0%b0%d1%85%d0%b0-%d0%b7%d0%b0-%d0%ba%d1%80%d0%b0%d0%b9-%d0%bd%d0%b0-%d0%b1/", "text": "Организации за защита на правата на човека призоваха да се сложи край на „блокадата“ срещу Катар, предупреждавайки, че мярката е довела до „насилствено разделяне“ на семейства.„Ние настояваме страните, които наложиха ембаргото срещу Катар да променят своето решение, взето на 5 юни, да предоставят компенсации на жертвите и да позволят на студентите да приключат академичната година“, заяви Абделмаджид Мрари от AFD International на конференция в Доха, предаде АФП.Саудитска Арабия, Обединените арабски емирства, Бахрейн и Египет скъсаха дипломатически отношения с Доха, отзоваха своите посланици и забраниха да Катар да използва тяхното въздушно пространство. Те обвиняват Доха в поддържане на връзки с шиитски Иран и подкрепяне на ислямистки екстремизъм.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Правозащитници призоваха за край на блокадата срещу Катар"}
{"url": "https://trud.bg/%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%b7%d0%b0-%d0%bd%d0%b4%d0%ba-%d0%b8%d0%b7%d1%81%d0%bb%d1%83%d1%88%d0%b2%d0%b0-%d0%bc%d0%b8%d1%80%d0%be%d1%81%d0%bb%d0%b0%d0%b2-%d0%b1%d0%be/", "text": "Разследваният за неправомерно разходване на средства за ремонта на Националния дворец на културата бивш негов изпълнителен директор Мирослав Боршош и служебният вицепремиер за Българското председателство на Съвета на ЕС Деница Златева ще бъдат изслушани от парламентарната анкетна комисия по темата в понеделник, предаде репортер на БГНЕС. Заседанието е насрочено за 14.00 часа в Зала ”Запад” на Народното събрание.То се очаква с висок интерес, заради твърденията на министри от настоящия кабинет, според които като ресорен вицепремиер Деница Златева е заверила отчет на Мирослав Боршош, в който не са открити нарушения. Серия от проверки, част от които все още не са приключили, обаче, установиха редица нередности при управлението на държавното дружество. Факт е, че като принципал на НДК, по време на краткия си мандат на вицепремиер Златева смени членовете на Съвета на директорите на НДК, но не и Боршош.След привличането на Боршош като обвиняем, стана ясно, че прокуратурата разпитва действащи и бивши министри, които в различни периода са имали отношение към управлението на НДК. Като засега разследващите не изключват хипотезата кръгът от обвиняеми да бъде разширен.Пред анкетната комисия за НДК в понеделник трябва да се явят още четирима бивши и настоящи членове на Света на директорите на НДК.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Комисията за НДК изслушва Мирослав Боршош и Деница Златева утре"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80-14/", "text": "Масова смърт на бебета делфиниПрез уикенда морето в Поморие изхвърли няколко трупа на делфини. Те са в напреднал стадий на разложение, очевидно много време са били във водата и са изкълвани от гларусите, казаха инспектори от РИОСВ. Само преди броени дни момче, влязло навътре с джета си, е алармирало за голям брой малки делфини, които безжизнени плували на повърхността. Ако това е така, очаква се тези дни морето да ги изхвърли. Океанологът доц. д-р Виолин Райков пред „Труд“: Най-лесно е да се обвиняват рибарите за умрелите делфиниНа Турция се пада над 80 на сто от улова в Черно море    Посегнаха пак на рибарско селище „Траката“Рибарите от кооперация “Траката” до правителствената резиденция “Евксиноград” вдигат отново протести, за да запазят територията си край морето, която от предците си насам обитават от над половин век. След скандалната заменка на бившия зам.-вътрешен министър от правителството на Костов Явор Хайтов е надвиснала нова заплаха за съществуването на част от скромните им жилища край лодкостоянките. Няма да гледат анонимки за корупцияАнонимните сигнали за корупция няма да се разследват. Отхвърлен е и вариантът те да се проверяват и разглеждат, ако се установи съответната степен на достоверност. Това стана ясно от интервю на правосъдния министър Цецка Цачева пред БНР. Антикорупционният закон на Меглена Кунева предвиждаше да се приемат и разследват анонимки. Идеята на Кунева срещна силна съпротива от всички партии, които обявиха, че не е редно да бъдат преследвани хора по доноси. Препитват министър на БСП за аферата НДКДеница Златева от БСП най-сетне се завърна от САЩ и днес ще бъде препитана от временната комисия в Народното събрание за НДК. Златева бе заместник министър-председател по подготовка на Българското председателство на Съвета на Европейския съюз – 2018 г. в служебния кабинет на Огнян Герджиков. Тя ще трябва да отговори защо е сменила целия Съвет на директорите, а е пощадила Мирослав Боршош. Как “реформаторката” Кунева замрази реформата във висшето образованиеСмазана бе възможността малка България да излезе на големия европейски образователен пазар – анализ на „Труд“   Икономиката на ХърватияСредната брутна работна заплата през април достига 1066 евро – анализ на финансиста Димитър ЧобановСилует на Иван Гарелов – Телевизията му приличаКанят го в БНТ след репортаж за Атон", "date": "2017.07.23", "title": " Вижте акцентите от броя на вестник „Труд“ в понеделник, 24 юли 2017"}
{"url": "https://trud.bg/%d0%bc%d0%b0%d1%81%d0%be%d0%b2%d0%b0-%d1%81%d0%bc%d1%8a%d1%80%d1%82-%d0%bd%d0%b0-%d0%b1%d0%b5%d0%b1%d0%b5%d1%82%d0%b0-%d0%b4%d0%b5%d0%bb%d1%84%d0%b8%d0%bd%d0%b8/", "text": "През уикенда морето в Поморие изхвърли няколко трупа на делфини. Те са в напреднал стадий на разложение, очевидно много време са били във водата и са изкълвани от гларусите, казаха инспектори от РИОСВ.Само преди броени дни момче, влязло навътре с джета си, е алармирало за голям брой малки делфини, които безжизнени плували на повърхността. Ако това е така, очаква се тези дни морето да ги изхвърли.Миналата година, пак през лятото, се повтори същото. Близо стотина бозайници бяха изхвърлени от вълните на брега и то пак близо до Поморие. Тогава, след дълги спорове, кой е виновен за масовата смърт, бе взета проба от телата на няколко умрели делфина. Професор от Италия извърши аутопсия в Тракийския университет в Стара Загора и се оказа, че шарка морбили е покосила бозайниците.“Чували сме, че навремето пак е имало масов мор на делфини, от болест, разказаха от РИОСВ. Според тях възможно е епидемията да не отшумява само за година. Тогава ги покосявала два или три сезона. Чакаме морето да изхвърли екземпляр, който не е разложен и от който можем да вземем проби. Разбира се, след указание на МОСВ”, коментираха от екоинспекцията в Бургас.От началото на годината, само по Южното Черноморие, изхвърлените мъртви бозайници от морето са 38 на брой. Точно преди година броят на изхвърлените делфини на брега бе 77. Популацията на делфини тази година е още по-голяма.“Като пуснем траловете и те вървят след тях като глутница”, каза наскоро пред наш екип рибар от Приморско. Според него и делфините са като хората – нормално е при толкова голяма популация, част от тях да измират, заради болест или епидемия.Преди да стане ясно, че морбили ги убива, версиите бяха няколко – една от тях бе детонация от взривове при военни учения. Детонация може да ги е убила и на друго място, а морето да ги е донесло до нашите брегове, допускаха морските. Рибарите се клеха, че не посягат на делфините, макар че им късат мрежите и ядат рибата. “Да убием толкова нещо наведнъж е невъзможно”, твърдяха те.“Толкова делфини, колкото това лято не съм виждал. Може да умират от старост или при раждането. Нормално е. Когато популацията се увеличи, винаги идва мор, не само при делфините, а и при животните в гората”, казаха риболовци. Още по темата защо измират делфините четете в интервюто с океанолога доц. Д-р Виолин Райков на стр. 14-15На юг от Бургас трупове няма Летни надежди за есенен паламудНа юг от Бургас обаче, няма сигнали за мъртви бозайници. Не сме виждали, кълнат се рибарите. Те сега са погълнати от улова на сафрид и попчета. Радостни са, че на чепаретата за сафрид, се закачали и “циганки”, което било добра поличба: означавало, че паламудът се е излюпил. Разбира се дали ще има добър улов на “царя на морето”, зависи от това къде ще минат пасажите. Дано пътят на паламуда мине край нашите брегове, молят се морските.", "date": "2017.07.23", "title": " Масова смърт на бебета делфини\t\t\t"}
{"url": "https://trud.bg/%d0%bd%d1%8f%d0%bc%d0%b0-%d0%b4%d0%b0-%d0%b3%d0%bb%d0%b5%d0%b4%d0%b0%d1%82-%d0%b0%d0%bd%d0%be%d0%bd%d0%b8%d0%bc%d0%ba%d0%b8-%d0%b7%d0%b0-%d0%ba%d0%be%d1%80%d1%83%d0%bf%d1%86%d0%b8%d1%8f/", "text": "Анонимните сигнали за корупция няма да се разследват. Отхвърлен е и вариантът  те да се проверяват и разглеждат, ако се установи съответната степен на достоверност. Това стана ясно от интервю на правосъдния министър Цецка Цачева пред БНР. Антикорупционният закон на Меглена Кунева предвиждаше да се приемат и разследват анонимки. Идеята на Кунева срещна силна съпротива от всички партии, които обявиха, че не е редно да бъдат преследвани хора по доноси. До края на юли проектът за нов антикорупционен закон трябва да бъде пуснат за публично обсъждане, обяви Цачева. Според нея през септември законопроектът ще влезе в Народното събрание. Очаква се до края на годината законът да бъде приет.Министърът на правосъдието припомни, че при разработването на проектодокумента имало предложение да се възпроизведе нормативното изискване за т. нар. “обратна тежест на доказване” (бел. на ред., при която обвиненият трябва да приведе доказателства за невинността си). Идеята била отхвърлена, тъй като се влизало в конфликт с основните принципи на правото, подчерта Цачева.Според нея е необходимо към новия единен антикорупционен орган да има аналитично звено, което да разработва политиките за предотвратяване на корупционни практики. “Предложенията за добавяне на разследващи функции в компетентността му биха влезли в широко противоречие със сега действащата система”, категорична е Цачева. Според нея това не означавало, че конкретни правомощия от ДАНС няма да преминат към този нов единен орган.", "date": "2017.07.23", "title": " Няма да гледат анонимки за корупция\t\t\t"}
{"url": "https://trud.bg/%d1%80%d1%83%d1%81%d0%b8%d1%8f-%d1%81%d0%ba%d0%bb%d1%8e%d1%87%d0%b8%d0%bb%d0%b0-%d0%be%d1%80%d1%8a%d0%b6%d0%b5%d0%b9%d0%bd%d0%b8-%d0%b4%d0%be%d0%b3%d0%be%d0%b2%d0%be%d1%80%d0%b8-%d0%b7%d0%b0-400/", "text": "Русия е подписала договори и е сключила споразумения за доставки на руска авиационна техника на обща стойност 400 млрд. рубли по време на Международния авиосалон , съобщиха от Министерството на промишлеността и търговията.Авиосалонът се провежда в град Жуковский от 18 до 23 юли.„Договорите и споразуменията за намерение се оценяват на стойност 400 млрд. рубли“, подчертаха от ведомството. Властите допълниха, че 880 компании от 36 страни са участвали в изложението, като това надвишава показателите от 2015 г.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Русия сключила оръжейни договори за 400 млрд. рубли на авиосалона МАКС-2017"}
{"url": "https://trud.bg/%d0%b4%d0%b6%d0%b8%d1%85%d0%b0%d0%b4%d0%b8%d1%81%d1%82%d0%b8-%d0%bf%d0%be%d0%b5%d1%85%d0%b0-%d0%ba%d0%be%d0%bd%d1%82%d1%80%d0%be%d0%bb%d0%b0-%d0%bd%d0%b0%d0%b4-%d0%b3%d1%80%d0%b0%d0%b4-%d0%b8%d0%b4/", "text": "В неделя групировка „Хаят тахрир ал Шам“, която е бивш клон на „Ал Кайда“, е поела контрола над северния сирийски град Идлиб.„Въстанниците от „Ахрар ал Шам“ са се оттеглили от Идлиб, който сега е под контрола на „Хаят тахрир ал Шам“, обявиха от Сирийската обсерватория за правата на човека.Тази седмица имаше сериозни сблъсъци между двете групировки в голяма част от провинция Идлиб, включително край границата с Турция, припомня АФП. В петък обаче беше обявено постигането на примирие.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Джихадисти поеха контрола над град Идлиб в Сирия"}
{"url": "https://trud.bg/%d0%bf%d0%be%d1%81%d0%b5%d0%b3%d0%bd%d0%b0%d1%85%d0%b0-%d0%bf%d0%b0%d0%ba-%d0%bd%d0%b0-%d1%80%d0%b8%d0%b1%d0%b0%d1%80%d1%81%d0%ba%d0%be-%d1%81%d0%b5%d0%bb%d0%b8%d1%89%d0%b5-%d1%82%d1%80/", "text": "Рибарите от кооперация “Траката” до правителствената резиденция “Евксиноград” вдигат отново протести, за да запазят територията си край морето, която от предците си насам обитават от над половин век. След скандалната заменка на бившия зам.-вътрешен министър от правителството на Костов Явор Хайтов е надвиснала нова заплаха за съществуването на част от скромните им жилища край лодкостоянките.Областна управа във Варна е продала част от държавната собственост с площ от 2429 кв.м, върху които се шири и рибарското селище. С писмо до Бойко Борисов, Сотир Цацаров и Мая Манолова от миналата седмица морските мъже алармират за поредната имотна сага, която поставя под въпрос съществуването им.Въпросният терен край базата на властта е станал от публична държавна в частна държавна собственост и съсобственик с 600 кв.м се явява Жулиета Назарян. Тя е наследила имота от баща си, който е бил ползвател на земи край каменната стена на резиденцията, каквито получавали нейни служители през 60- и 70-те години с оценителен протокол и признаването му от Поземлената комисия, а след това придобил собственост чрез издадени нотариални актове. На 7 февруари т.г. областният управител на Варна Стоян Пасев, ден преди да бъде сменен от служебния кабинет на Огнян Герджиков, слага параф на договор за ликвидиране на съсобствеността с държавата и за продажба на Жулиета Назярян, която освен 600-те наследствени квадрата, получава и още 1829 кв.м държавна земя на обща стойност 128 000 лева. Тя продава след това апетитните парцели край морето за 375 000 евро на собственика на веригата от ресторанти “Немо”, който има заведение в местността “Траката”, посочват в писмото си рибарите.След заведено дело държавата си върна част от земите През 2009 г. скандалът стигна до Европейската комисияСкандалът със заменките, извършени от бившия зам.-вътрешен министър от правителството на Костов Явор Хайтов, гръмна през 2009 г и привлече вниманието и на ЕК. Тогава бяха присвоени три парцела от близо 94 дка в “Траката”. Сделката с продаденото рибарско пристанище бе една от 13-те, за които Европейската комисия поиска да бъдат незабавно развалени.След големия медиен шум държавата заведе дело и си върна част от взетите земи, но и досега не е оспорила в съда тези, върху които е рибарското селище и които вече са препродадени. “Рибарите останаха на последните неоткраднати места край морето, затова пречим на властници и богаташи – искат всичко да превземат и бетонират”, казва писателят Коста Радев, автор на над 20 книги и носител на много престижни литературни награди, но от три десетилетия е загърбил творчески съюзи и славата от жълтите павета в София, за да се посвети на рибарлъка в “Траката”.В селището живеят около 60 морски мъже, колкото са и лодките им на кея, а кооперацията им регистрирана през 1992 г. във Варненския окръжен съд. Шефът на “Траката” Иван Копчев очаква премиерът да дойде в “Евксиноград”, за да вземе отношение по случая.Стоян Пасев, областен управител на Варна пред „Труд“:Назначил съм комисия по сигналаПо жалбата на рибарите веднага съм назначил междуведомствена комисия по чл.7 а от ЗМСМА, с представители на различни институции, която ще заседава тази седмица. Аз съм подписал сделката, въпросната гражданка Жулиета Назарян има всички документи като съсобственик на парцела. Рибарите твърдят, че оценителният протокол за 600 кв.м, за което има последвало решение на Поземлената комисия, е фалшив. Затова съм назначил комисия за проверка и съм подал сигнал в прокуратурата. Ако тези твърдения се докажат, сделката ще бъде развалена, заяви пред “Труд” областният управител на Варна Стоян Пасев.А защо държавата в лицето на областна управа продава на съсобственик с почти три пъти по-малък парцел и защо на такава цена, отговорът е, че земите са в свлачищен район, там никога няма да има ПУП според уверенията на общината и няма да се строи. В този свлачищен район се продава и по-евтино от тази цена. Доскоро законът позволяваше ликвидиране на съсобственост без търг, вече с измененията в него сделките минават през Агенцията за приватизационен и следприватизационен контрол. Да припомня , че актуването на тази земя от публична държавна в частна държавна собственост е станало още през 2012 г. с подписа на тогавашния зам.-областен управител Славчо Славов.Отново искам да кажа на рибарите, че не искам да ги махна от селището в “Траката”, но то, както и всички рибарски селища по морето, е незаконно. Не искам да ги махам, а да ги легалиризирам. Парцелите, които са изключителна държавна собственост, могат да се дадат под наем на рибарските сдружения, но от “Траката” не са правили постъпки за това. Освен това както винаги съм казвал, не трябва в 21 в. да има бараки, сглобени с пет дъски и три пирона, а трябва да направим модерни и атрактивни рибарски селища. ОП “Рибарство и аквакултури” вече е отворена, в сряда ОбС във Варна ще приеме решение за създаване на Местна инициативна рибарска група /МИРГ/ за рибарите от Варна, Аксаково и Белослав, каза още областният управител. ", "date": "2017.07.23", "title": " Посегнаха пак на рибарско  селище „Траката“"}
{"url": "https://trud.bg/%d0%bd%d0%b5%d0%b9%d0%bc%d0%b0%d1%80-%d0%b7%d0%b0%d1%81%d0%b5%d0%bd%d1%87%d0%b8-%d0%bd%d0%b0%d0%bc%d1%83%d1%81%d0%b5%d0%bd%d0%b8%d1%8f-%d0%bc%d0%b5%d1%81%d0%b8-%d0%b2%d0%b8%d0%b4%d0%b5%d0%be/", "text": "Неймар засенчи Лионел Меси, голямата звезда на „Барселона“, при победата над „Ювентус“ с 2:1 в контролна среща. Двубоят се игра в Ню Джърси пред впечатляващите 80 000 зрители. Бразилецът се развихри и вкара два красиви гола. Вторият дори бе стил „Ала Меси“. За да отбележи, Неймар навърза петима играчи на италианския шампион в наказателното поле и с шут проби Джанлуиджи Буфон за втори път в мача. Именно след това попадение се видя как Меси не е особено щастлив от гола, дори е намусен. Неймар не иска да остава в сянката на аржентинеца и това е причината да иска трансфер в ПСЖ. А бразилецът показа, че наистина не е играч, който трябва да стои в страни от светлината на прожекторите.На друго мнение изглежда е Меси. Звездата на „Барселона“ изтри абсолютно всички снимки с Неймар от официалния си профил в социалната мрежа инстаграм. Знак, който засили слуховете, че бразилецът със сигурност ще премине на „Парк де Пренс“.25-годишният бивш играч на „Сантош“ също използва инстаграм, за да покаже какво чувства. Неймар сподели снимка, на която лежи по корем и е подпрял главата си с ръка. Текст към кадъра няма, но посланието е, че футболистът обмисля следващия си ход.Каталунският вестник „Спорт“ твърди, че Неймар вече е решил какъв ще е бъде той, а именно трансфер в ПСЖ.", "date": "2017.07.23", "title": " Неймар засенчи намусения Меси (ВИДЕО)"}
{"url": "https://trud.bg/%d0%b2%d0%b0%d1%81%d0%b8%d0%bb-%d0%b2%d0%b5%d0%bb%d0%b5%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d1%83%d1%81-%d0%bd%d0%b0-%d0%b0%d0%b8%d0%ba%d0%b1/", "text": "Под натиска на синдикатите в България се провежда грешна политика по доходите. Те рекетират властта, а представляват едва 1/10 от българските работници. Успяха да излъжат правителството и за т. нар. клас прослужено време, което е недопустимо административно вмешателство на пазара на труда. Това обяви пред “Труд” Васил Велев – председател на УС на АИКБ и ротационен председател на Асоциация на организациите на българските работодатели (АОБР). Заедно с представители на другите три работодателски организации, които се обединяват в АОРБ – Кирил Домусчиев – председател на УС на КРИБ, Божидар Данев, изпълнителен председател на БСК и Цветан Симеонов, председател на БТПП, бизнесът ще обоснове на пресконференция днес предложението си за отмяна на допълнителното трудово възнаграждение за придобит трудов стаж и опит.Въпреки че вицепремиерът Валери Симеонов обеща на работодателите “класът” да отпадне, последва среща на синдикатите с премиера Бойко Борисов и идеята бе стопирана. От профсъюзите пък обявиха, че искат от правителството още мерки за увеличение на доходите, или “есента може да бъде много по-гореща”.“Срещата с медиите днес ще е за сбърканата политика по доходите, административното определяне на минималната работна заплата (МРЗ), минималните осигурителни доходи (МОД) и класа прослужено време. Внесли сме в Националния съвет за тристранно сътрудничество предложенията си и те трябва да се обсъдят, обобщи Велев.", "date": "2017.07.23", "title": " Васил Велев, председател на УС на АИКБ: Синдикатите рекетират правителството\t\t\t"}
{"url": "https://trud.bg/%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%ba%d0%b8%d1%82%d0%b5-%d0%bd%d0%b8-%d0%bf%d0%be%d0%b1%d0%b5%d0%b4%d0%b8%d1%85%d0%b0-%d0%b8-%d0%b0%d1%80%d0%b6%d0%b5%d0%bd%d1%82/", "text": "Националките на България завършиха с драматична победа третия турнир от втора група на Световното Гран При, след като надиграха Аржентина с 3:2 (25:22, 17:25, 18:25, 25:19, 15:12) в последния си двубой от група I2.Срещата стартира силно за латиноамериканките, със стабилна преднина, но след второто техническо прекъсване „лъвиците“ направиха обрат и поведоха в резултата, съобщава . В следващите два гейма състезателките на Гийермо Ордуна доминираха почти изцяло и не дадоха много възможности за противодействие.В четвъртата част момичетата на Иван Сеферинов заиграха по-убедително, с превес в елементите, наваксвайки пасива си и изравнявайки 2:2.  Мачът влезе в тайбрек. Играта отначало бе равностойна, но българките взеха инициативата и спечелиха двубоя.Топреализатор за България бе Гергана Димитрова с 24 точки (1 блокада),  Мирослава Паскова добави 15 точки (1 ас). За Аржентина  Емилсе Соса заби 20 точки (5 блокади, 1 ас).Така България е на пето място в общото класиране, на второ в група I2 с 5 точки (2 победи и 1 загуба).АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Волейболистките ни победиха и Аржентина на световното в Хърватия"}
{"url": "https://trud.bg/%d0%ba%d0%b0%d0%bd%d0%b0%d0%bb-%d0%b7%d0%b0-%d0%bf%d1%80%d0%b5%d1%81%d0%b5%d0%bb%d0%bd%d0%b8%d1%86%d0%b8-%d0%b2%d1%8a%d1%80%d1%82%d0%b8-%d0%b1%d0%b8%d0%b2%d1%88-%d0%bf%d0%be%d0%bb%d0%b8%d1%86%d0%b0/", "text": "Бивш полицай от София, жители на Костинброд, Бургас и Хасково бяха задържани, докато возят преселници по магистрала „Тракия”. Те взели от 500 до 1000 евро от двама сирийци и  трима иракчани, за да ги прекарат тайно от турската граница до София, а оттам – до Сърбия. Това стана ясно вчера, след като полицията в Пловдив разби канала за преселници.Зад решетките са общо шестима българи, организатори и участници в трафика, съобщиха вчера районният прокурор на Пловдив Гергана Мутафова и шефът на Областна дирекция на МВР старши комисар Атанас Илков.Ченгетата попаднали на групата каналджии преди 2-3 месеца и започнали да я следят, включително и като подслушвали телефоните им. Това помогнало в събота вечерта да заложат капан на 132-ия километър на магистрала „Тракия”. Престъпниците използвали общо 4 автомобила –  „Ауди А8“, „Ауди А3“, „Мерцедес“ и „Пежо”. Най-напред униформените пропуснали едното ауди, което се движело като „пилотна кола” с 10 минути преднина пред останалите. Полицаи започнали да махат със стоп палка на приближаващото „Ауди А8”, шофирано от 50-годишния Николай Д. Внезапно автомобилът включил светлини и сирени и понечил да продължи по пътя си, но служителите на МВР успели да го спрат.Оказало се, че вътре пътуват двама сирийци, а шофьорът им Николай Д.не е никакъв техен колега. На младини той бил в редовете на Народната милиция, но я напуснал в далечната 1988 г., когато бил 21-годишен. Въпреки това обичал униформата и сините буркани.В следващата кола „Мерцедес” пътували трима иракчани, а техният шофьор бил бургазлията Делян Н. (31 г.). Най–последни били спипани возещите се в пилотното ауди Камен (36 г.) и Анелия (30 г.) от Костинброд, както и пътуващата с „Пежо” Калина И. от Хасково. Именно за  тази 37-годишна жена полицаите вече имали информация, че е мозък на схемата за прехвърляне на преселници.Петимата задържани мигранти са прехвърлени в центъра в Харманли. Там тепърва ще бъдат разпитвани откъде са влезли на наша територия и как са се озовали в автомобилите на трафикантите. Вчера те дори не знаели, че вече са преминали от Турция в България.", "date": "2017.07.23", "title": " Канал за преселници върти бивш полицай\t\t\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82-%d0%b8-%d0%b4%d0%b5%d1%81%d0%b5%d1%82%d0%ba%d0%b8-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%b2-%d0%b0%d0%bd%d0%ba%d0%b0%d1%80%d0%b0/", "text": "Сблъсъци между демонстранти и полиция и десетки арестувани в Анкара. Турската полиция употреби водно оръдие и сълзотворен газ, за да разпръсне демонстрация в подкрепа на двама преподаватели, които гладуваха над 4 месеца в знак на протест срещу произволното им уволнение, съобщи .Университетската преподавателка Нурие Гюлмен и учителят Семих Йозакча загубиха работа по време на чистката след опита за преврат преди година. През май бяха арестувани и обвинени за принадлежност към крайнодясна група. Заплашват ги по 20 години затвор. Случаят предизвика протести на правозащитници. Съветът на Европа поиска от турските власти да освободи задържаните.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Протест и десетки арестувани в Анкара"}
{"url": "https://trud.bg/%d0%b7%d0%b0%d1%82%d0%b2%d0%be%d1%80%d0%bd%d0%b8%d1%87%d0%ba%d0%b0-%d0%bf%d0%be%d0%b8%d1%81%d0%ba%d0%b0-%d0%b4%d0%b0-%d1%8f-%d0%bf%d1%83%d1%81%d0%bd%d0%b0%d1%82-%d0%bd%d0%b0-%d0%bf%d0%b5%d1%82%d0%b8/", "text": "Лишена от свобода поиска да я освободят предсрочно от затвора още на 5-ия ден от изтърпяването на 1-годишната й присъда.Жената е била наказана от Районния съд в Плевен за грабеж с използване на сила на детски обици от 3,5 грама злато за 204 лева. Тя влязла за изпълнение на присъдата на 16 юли и подала искане пред Окръжния съд в Сливен да бъде освободена на 21 юли.С промени в закона от февруари т.г. се даде право на затворниците сами да внасят исканията си за предсрочно условно освобождаване. Преди това ставаше по предложение на комисия с участието на шефове от затвора, прокурори и експерти. Пред съда началникът на затвора и представителят на Окръжна прокуратура посочили, че за предсрочното условно освобождаване трябва да е излежан най-малко половината от срока на присъдата. На това основание молбата е била отхвърлена. Затворничката може да обжалва пред Апелативния съд в Бургас.", "date": "2017.07.23", "title": " Затворничка поиска да я пуснат на петия ден от присъдата й"}
{"url": "https://trud.bg/50-%d0%be%d1%82-bg-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d0%be%d0%b1%d0%b8%d1%87%d0%b0-%d1%80%d1%83%d1%81%d0%b8%d1%8f/", "text": "Половината от българските депутати се писаха русофили. Това сочи справка на сайта на Народното събрание. Според документа налице е рекорден интерес на депутатите към Русия. В така наречената “Група за приятелство България-Русия” в Народното събрание членуват 119 народни представители от общо 240. За сравнение в групата за приятелство със САЩ има почти наполовина по-малко – 68 депутати. “Битката” за “руската” група е толкова голяма, че БСП и ГЕРБ си поделят председателството. От страна на левицата е Антон Кутев, а управляващата партия е издигнала за свой  шеф Красимир Велчев. Групата, която обединява любовта на родните депутати към Русия, има и трима зам.председатели – Веселин Марешки от “Воля”, Волен Сидеров от “Атака” и ген. Симеон Симеонов от ДПС.Интересен факт е, че след обичта на българските депутати към руснаците, е тази към китайците. 73 народни представители са се включили в групата за приятелство с Китай.Четирима депутати са в групата за приятелство с КНДР. Най-малък интерес народните представители проявяват към Камбоджа. Тази група за приятелство е от двама членове, следвана от тази за приятелтво с Афганистен- трима.  Общо в сегашния парламент групите за приятелство с различни страни от целия свят са 87.През уикенда пък Николай Малинов запази поста си на  председател на Национално движение “Русофили” след заседание на общото събрание на организацията. Това е най-голямата неправителствена организация у нас, в която членуват над 37 000 души. Патриарх Неофит и премиерът Бойко Борисов изпратиха приветствие до форума.", "date": "2017.07.23", "title": " 50% от  BG парламента обича Русия"}
{"url": "https://trud.bg/%d1%81%d0%be%d0%b7%d0%be%d0%bf%d0%be%d0%bb-%d0%b7%d0%b0%d0%b1%d0%be%d0%b4%d0%b5-%d0%bf%d0%be%d0%b5%d1%82%d0%b8%d1%87%d0%bd%d0%b8-%d0%b8%d0%b3%d0%bb%d0%b8/", "text": "   • • •• • •• • •• • •• • •• • •• • •• • •• • •„„„„• • •", "date": "2017.07.23", "title": " Созопол забоде поетични игли"}
{"url": "https://trud.bg/%d1%81%d0%b5%d0%bb%d1%81%d0%ba%d0%b8%d1%8f%d1%82-%d1%82%d1%83%d1%80%d0%b8%d0%b7%d1%8a%d0%bc-%d1%83-%d0%bd%d0%b0%d1%81-%d1%81-15-%d1%80%d1%8a%d1%81%d1%82/", "text": "Селският туризъм у нас бележи ръст с над 15% от началото на годината, съобщиха от Асоциация на българските села (АБС).Браншовата организация посочва, че прогнозният ръст в туристическата ниша за лято 2017 се е реализирал още в първите месеци на годината, сочат предварителни данни от обектите за настаняване в селата. На база аналитична информация от Март 2017 прогнозата за ръст на туристите от 15%, спрямо същия период на 2016, се случва, а в някои региони дори надвишава тази стойност.Същевременно резервациите за месец август запълват средно на 85% капацитета за настаняване през делничните дати, а за почивните дни – всички обекти за селски туризъм са запазени на 100%.Най-силните в селския туризъм региони са селата в областите Велико Търново, Ловеч, Пловдив, Пазарджик, Благоевград, Смолян и Бургас. С недостатъчно използван потенциал остават регионите на Сливен, Шумен и Русе. Средно около 80% от туристите в селата са българи, като от началото на сезона се отчита увеличение на гостите от Румъния, Русия, Германия и Франция.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.23", "title": " Селският туризъм у нас с 15% ръст"}
{"url": "https://trud.bg/%d0%b7%d0%b0%d1%89%d0%be-%d0%ba%d0%b0%d1%82-%d0%bd%d0%b0%d0%ba%d0%b0%d0%b7%d0%b2%d0%b0-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8-%d0%b0-%d0%bd%d0%b5-%d1%85%d0%be%d1%80%d0%b0/", "text": "Една от недомислените поправки в Закона за движение по пътищата (ЗДвП) вече започна дава комични резултати. КАТ започна да отнема регистрацията за срок от 6 до 12 месеца и автомобили на водачи, чиито книжки са с изтекъл срок, изгубени или откраднати. Най-много след месец те си вадят документа, но наказанието за колите им остава. Това обявиха в бюлетина си Асоциация „Активни потребители”.„Труд” многократно предупреждава от октомври 2015 г. насам, още докато принудителната административна мярка (ПАМ) по чл. 171, ал.2а от ЗДвП беше само проект. Напук на здравия разум транспортната комисия в 43-то НС, ръководена тогава от някой си Настимир Ананиев, прие поправката и тя влезе в сила от 21 януари т.г. Нещо повече – 44-то НС вместо да я отмени, прие тя да важи не само ако е хванат от КАТ самият собственик на автомобила, а и за онзи, който е предоставил колата си на неправоспособен. Същата ПАМ за срок до 1 г. се налага и на юридически лица, включително и лизингови компании. Ако пътните полицаи прилагат стриктно закона, те могат да спрат от движение и автобус на градския транспорт, ако шофьорът му кара с изтекла от два дни  книжка.  С други думи – вече два парламента се упражняват на гърба на българския водач.Така написан, законът позволява смесване да две хипотези. Първата е за невалиден документ поради изтичане, загубване или открадване. И втората – за липса на книжка, отнета със забрана, или защото никога не е била издавана. Не може да се налага една и съща санкция при два случая с различна обществена значимост, подчертават от „Активни потребители”.", "date": "2017.07.23", "title": " Защо КАТ наказва автомобили, а не хора\t\t\t"}
{"url": "https://trud.bg/%d0%b4%d0%b0-%d1%83%d1%87%d0%b8%d1%88-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f/", "text": "Германия е една от страните, чиито университети привличат особено голям брой чуждестранни студенти. Единствено висшите учебни заведения на САЩ, Великобритания, Австралия и Франция са по-предпочитани от германските. Това става ясно от доклада „Наука, отворена към света“.Тази година в германските ВУЗ-ове са записани 385 000 чуждестранни студенти. А това представлява покачване от 37% в сравнение с 2007 година. Като се има предвид, че в Германия следват общо 2,8 милиона души, излиза, че всеки осми е чужденец (12%). Улрих Хойлбайн от Германския център за университетски и научни изследвания обаче изтъква, че 40% от чуждестранните студенти прекъсват преждевременно следването си. Едно от възможните обяснения за това е фактът, че в Германия следването залага на самоинициатива и самоорганизация.Всъщност 100 000 от чуждестранните студенти в Германия са турци. „А те не са истински чужденци. Защото и преди следването си са живеели в страната. Те просто нямат германско гражданство“, обяснява Улрих Хойблайн. Според актуалната статистика, най-многобройни сред чуждестранните студенти са китайците (13%) и  индийците (6%). Руснаците, поляците и българите пък най-често учат право, икономика или социални науки.Германските университети привличат чужденците не само заради качественото образование. силен аргумент представлява и изгодното следване: за разлика от много други западни страни, Германия не изисква такси за обучение в държавните ВУЗ-ове. В някои университети това обаче може да се промени.", "date": "2017.07.23", "title": " Да учиш в Германия\t\t\t"}
