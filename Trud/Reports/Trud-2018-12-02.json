{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bd%d0%b0-%d0%bc%d0%b5%d0%ba%d1%81%d0%b8%d0%ba%d0%be-%d0%bf%d0%be%d0%b3%d0%b2%d0%b0-%d0%b0%d0%bb/", "text": "Новият президент на Мексико Андрес Мануел Лопес Обрадор положи клетва с обещание за “радикално” възраждане на страната, като очерта два ключови приоритета – премахване на трагичното наследство от десетки години неолиберално управление и борба с “алчния” елит, предаде Ройтерс. “Правителството повече няма да бъде комитет, работещ за алчното малцинство”, отсече президентът на клетвената церемония в Конгреса. “Трансформацията, започваща от днес, ще бъде мирна и методична, но в същото време радикална, защото ще сложим край на корупцията и безнаказаността, които пречат на възраждането на Мексико”, увери още той. Президентът успокои, че няма да има увеличаване на данъците, нито на държавния дълг и обясни, че парите за обещаното увеличение на доходите на бедните ще дойдат от спиране на изтичането на публични средства в “помийната яма на корупцията”.", "date": "2018.12.02", "title": " Новият президент на Мексико погва „алчния“ елит\t\t\t"}
{"url": "https://trud.bg/%d0%b3%d0%bb%d0%b0%d1%81%d1%83%d0%b2%d0%b0%d1%82-%d0%b3%d0%bb%d0%be%d0%b1%d0%b0-%d0%be%d1%82-750-%d0%bb%d0%b5%d0%b2%d0%b0-%d0%b7%d0%b0-%d0%be%d1%82%d1%81%d1%8a%d1%81%d1%82%d0%b2%d0%b8%d0%b5-%d0%bd/", "text": "Конфронтацията между партиите ще се увеличи В дневния ред на Народното събрание за следващата седмица ще влезе предложението на председателя на правната комисия Данаил Кирилов (ГЕРБ) за санкции от 750 лева при неоправдано отсъствие на депутат от заседание. Това каза в Стара Загора председателят на Народното събрание Цвета Караянчева. “Не бива обаче да бъдем популисти, не бива да правим неща, които ще се харесат на определена група от хора за кратко време и след това отново ще попаднем в някаква спирала на взаимни обяснения, обвинения и всичко останало”, отбеляза още Караянчева. И призна, че заради наближаващите европейски избори през май идната година, конфронтацията между отделните политически сили ще се увеличи: “Дори и най-малките партии ще бъдат изключително активни, изключително агресивни предполагам, дано да бъдат за политики, а не популистки”. По повод протестите в страната Караянчева коментира: “Ние сме демократично общество и всеки трябва да заяви исканията си, а управляващите да намерят коректив в това”. Караянчева бе в Стара Загора за Регионалната академия на Младежи ГЕРБ. В академията се включиха над 100 млади активисти на ГЕРБ, а сред лекторите бяха Торстен Гайслер, директор на фондация “Конрад Аденауер” за страната ни, депутатът Тома Биков, зам.-министърът на външните работи Георг Георгиев, евродепутатът Андрей Новаков и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.02", "title": " Гласуват глоба от 750 лева за отсъствие на депутат"}
{"url": "https://trud.bg/%d0%ba%d0%b8%d1%82%d0%b0%d0%b9%d1%81%d0%ba%d0%b8-%d0%b3%d0%b8%d0%b3%d0%b0%d0%bd%d1%82%d0%b8-%d0%b8%d1%81%d0%ba%d0%b0%d1%82-%d0%b4%d0%b0-%d0%b2%d0%be%d0%b4%d1%8f%d1%82-%d1%82%d1%83%d1%80%d0%b8%d1%81/", "text": "Най-големите онлайн туроператори от азиатската страна ще преговарят с БГ партньори в София „Труд” е медиен партньор на срещата Десетте най-големи китайски онлайн туроператори пристигат в София за бизнесфорум, чиято цел е да превърне България в хъб за туристите от азиатската страна на Балканите. Срещата с родни партньори и представители на държавата ще се състои на 9-ти и 10-ти декември в София. Форумът се организира от Българо-китайската търговско промишлена палата, като част от обиколката на делегацията в 9 европейски държави. Медиен партньор на събитието е “Труд”. Голяма част от китайските бизнесмени обаче няма да посетят всички страни в програмата, а са избрали да проведат срещи у нас, обясни председателят на палатата Лъчезар Динев. Сред бизнесмените, които ще обсъдят възможностите за сътрудничество със свои колеги у нас е собственикът на най-големият китайски онлайн посредник в туризма Ctrip.com. Компанията продава на своите клиенти нощувки в над 1,2 милиона хотела в 200 държави. През компанията резервират над 60 на сто от пътуващите по света китайци, които са основно индивидуални туристи, но България е много слабо представена в офертите му. Това може да се промени след форума в София. По време на събитието ще бъде обсъдена и възможността догодина България и родни компании да вземат участие в едно от най-големите световни туристически изложения в Пекин – Beijing International travel Expo. Освен да се срещнат с потенциални партньори, гостите ще имат възможността да разгледат и част от културното богатство на София. Сред забележителностите, които ще посетят, са катедралата “Св. Александър Нески”, Ларгото и Археологическият музей, обясни председателят на Националната асоциация за спа и уелнес туризъм Станимир Станков, който е сред организаторите на форума. От родната кухня китайците предпочитат ястия като пилешки дробчета и кавърма и са влюбени в шкембе чорбата. Те обаче не харесват европейските сирена и кашкавали, обясни малко повече за спецификата на гостите Динев. Най-силните периоди, в които китайците пътуват, съвпадат с най-слабите за България и са шанс да напълним родните хотели, допълни той. Като уточни, че заради техните празници, ваканции и традиции, китайците масово пътуват в периодите между 15 септември и 1 ноември и между 1 януари и 15 март.   Губим, защото не сме в Шенген Сред проблемите за привличане на повече туристи и студенти от Китай у нас е фактът, че страната ни не е част от Шенген, обясни председателят на Българо-китайската търговско промишлена палата Лъчезар Динев. Заради този факт трудно могат да се направят общи пакети с Гърция, тъй като въпреки родната виза на китайците им се налага да издават и втора за съседите. В същото време обаче без проблем могат да се продават общи пакети с Румъния, обясни Динев. Заради факта, че не сме част от Шенген, страната ни губи и възможността да привлече китайски студенти у нас, а в същото време във Великобритания учащите от азиатската страна допринасят за приходи от 5 млрд. паунда, допълни той. Сред другите инициативи на палата за увеличаване на туристите от Китай е сътрудничество с Организацията на възрастните хора, пътуващи в света от азиатската държава. В Китай хората се пенсионират на 55 години и започват да пътуват по света. Тези хора са в разцвета на силите си и привличането им би увеличило значително броя на гостите от Китай, допълни Динев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.02", "title": " Китайски гиганти искат да водят туристи у нас\t\t\t"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%bf%d1%80%d0%b5%d0%bf%d0%be%d1%80%d1%8a%d1%87%d0%b2%d0%b0-%d0%b4%d0%b0-%d0%b1%d1%8a/", "text": "Израелската полиция съобщи, че е препоръчала да бъдат повдигнати обвинения в измама и корупция на премиера Бенямин Нетаняху и съпругата му Сара, предаде Франс прес, като уточни, че това е третата такава препоръка за тази година. Сега предстои главният прокурор да реши дали да повдигне обвинения срещу съпрузите Нетаняху, заподозрени, че са се опитали да си осигурят благоприятен имидж в информационния сайт „Валла“ в замяна на правителствени услуги, които може да са донесли стотици милиони долари на собственика на сайта, най-голямата израелска телекомуникационна компания – „Безек“. Израелският премиер незабавно отхвърли заключенията на полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.02", "title": " Израелската полиция препоръчва да бъдат обвинени в измама и корупция Нетаняху и съпругата му Сара"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%be%d1%81%d1%8a%d0%b4%d0%b5%d0%bd-%d1%81%d0%bb%d0%b5%d0%b4-24-%d1%87%d0%b0%d1%81%d0%be%d0%b2%d0%be-%d0%b1%d0%b0%d1%80%d0%b8%d0%ba%d0%b0%d0%b4/", "text": "Столични полицаи задържаха осъдения софиянец, който се барикадира в дома си и заплаши да скочи от 12-ия етаж, за да не влезе в затвора. Малко след 11,30 ч днес служителите на МВР влезли в жилището и сложили белезниците на 33-годишния Илия Чулин. Екшънът в столичния кв. “Надежда” започна в събота към 10,20 ч. Служители на “Съдебна охрана” отишли до дома на Чулин, за да го отведат в затвора. Мъжът бил с влязла в сила 6-месечна присъда за заплаха за убийство. Той категорично отказал да тръгне, заключил се и заплашил да се хвърли от дома си в бл. 234. Пред блока веднага пристигнали полицаи, пожарникари, линейки и психолози от МВР. По първоначални данни Чулин станал агресивен, тъй като се бил дрогирал. След дълги разговори, в събота вечерта психолози успели да го убедят да не посяга на живота си. През нощта той бил оставен, за да се успокои, но все пак полицаи дежурели до апартамента му и пред блока. Повече от денонощие след началото на обсадата, Чулин бил отведен в ареста и ще бъде предаден на съдебните власти.", "date": "2018.12.02", "title": " Задържаха осъден след 24-часово барикадиране (обзор)\t\t\t"}
{"url": "https://trud.bg/%d0%b2%d0%b8%d1%81%d0%be%d0%ba%d0%be%d0%bf%d0%be%d1%81%d1%82%d0%b0%d0%b2%d0%b5%d0%bd-%d0%ba%d0%be%d0%bc%d0%b0%d0%bd%d0%b4%d0%b8%d1%80-%d0%bd%d0%b0-%d1%82%d0%b0%d0%bb%d0%b8%d0%b1%d0%b0%d0%bd%d0%b8/", "text": "Високопоставен командир на талибаните е убит в южната провинция Хелманд в съвместна операция на афганистанските сили и специалните сили на САЩ, афганистански представители и членовете на талибаните заявиха в неделя, цитирани от турския вестник Yeni Safak. Абдул Манан, който отговаряше за провинция Хелманд в бунтовническата група, беше убит заедно с 29 други при въздушен удар в събота, докато се е срещал с местни командири и бойци в района на Навзад, заяви провинциалният губернатор на Хелманд Мохамед Ясин Хан. Неговата смърт бе потвърдена от членовете на талибаните в Хелманд и съседната провинция Кандахар, но нямаше първоначално потвърждение от американската армия, която заяви, че проучва информацията. Смъртта на Молла Манан, който командваше бойците на талибаните, като те непрекъснато увеличиха контрола си над Хелманд през годините след края на повечето международни бойни мисии през 2014 г., е смятана за голям успех от страна на афганистански сили за сигурност. „Той беше най-висшият талибански командир на юг и смъртта му ще има общо въздействие върху сигурността“, каза един високопоставен служител по сигурността в Кабул. Докладът за смъртта на Манан идва на фона на чести сражения между Афганистанската армия и талибаните, като същевременно се засилиха усилията да се намери мирно решени за прекратяване на 17-годишната война в Афганистан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.02", "title": " Високопоставен командир на талибаните е убит при въздушен удар"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%be%d0%b8%d0%b7%d0%b2%d0%b5%d1%81%d1%82%d0%bd%d0%b0%d1%82%d0%b0-%d0%b0%d0%ba%d1%82%d1%80%d0%b8%d1%81%d0%b0-%d0%b0%d0%bd%d0%b4%d0%b6%d0%b5%d0%bb%d0%b0/", "text": "“911” е вдъхновен от невероятни реални ситуации Ситуацията в киното и телевизията сега определено е по-добра. Има много повече избор Том Круз е просто неповторим. Той оперира на самия връх на индустрията. В шоубизнеса няма друг като него Анджела Басет е една от най-прославените и уважавани актриси за последните три десетилетия, а 2018-а е особено успешна за нея. В киното тя се снима в мегахитовете “Черната пантера” и “Мисията невъзможна: Разпад”, а в телевизията продължи да играе главна роля в топ сериала “911”. Последният осми епизод от част първа на втори сезон ще бъде излъчен на 1 декември по FOX. Втората част се завръща през март 2019 -а. Анджела Басет е създала някои от най-запомнящите се женски роли в киното и телевизията. Номинирана е за “Оскар” за превъплъщението си в Тина Търнър в “Какво общо има любовта” (What’s Love Got to Do with It), Играла е Бети Шабаз в “Малкъм Екс” и “Пантера” и Роза Паркс в “Историята на Роза Паркс”. В “911” е в центъра на действието като актриса и копродуцент. Създателите на сериала Раян Мърфи, Брад Фалчък и Тим Майниър преоткриха телевизионната драма с проследяването на стресиращия живот на полицейските служители, парамедиците и пожарникарите, които попадат в опасни, шокиращи и критични ситуации. Те трябва да балансират между това да спасяват най-уязвимите и да решават проблемите в собствения си живот. В разговора с Анджела Басет са използвани и въпроси на чуждестранни медии. Интервюто с актрисата е осъществено благодарение на FOX България. – Анджела, Вие сте и копродуцент на “911”. Как Ви се отрази работата зад камерата особено в светлината на движението #MeToo? – Не мисля, че имаше огромна промяна в парадигмата. Аз съм от много време в този бизнес и винаги съм била човек с мнение за изграждането на образите, които играя и за посоката на историите. Аз се боря за тях, старая се да ги представя по възможно най-автентичния и убедителен начин. За щастие по “911” работя с великолепни професионалисти, които притежават правилния подход. – Доколко с екипа се вдъхновявахте от реални ситуации за “911” и имаше ли някои, които ви шокираха? – Имаше много реални случаи, които залегнаха в сценариите на различни епизоди. За мен най-шокиращата действителна ситуация беше с бебето, което се озовава в канализацията и трябва да бъде спасено. Преди да започна работа по “911” си мислех, че всички истории са плод на богатото въображение на сценарния ни екип, но се оказа, че реалността “пише” някои от най-изумителните сценарии. Изкуството наистина имитира живота. – Вие сте част от мега блокбастъра “Черната пантера”, който направи 700 милиона долара в САЩ. На какво се дължи феноменалния успех на този комиксов филм? – Основна причина е визията, която имаха режисьорът и сценарният екип. Безкомпромисна и вълнуваща концепция, която да докосне публиката и да ги накара да се пренесат в този свят. Всички в екипа инвестираха страшно много артистична енергия. “Марвел” повярваха в тази визия и подкрепиха ентусиазма на хората, въвлечени във филма. Така се получи магията. Зрителите бяха гладин за такава голяма, универсална история. И за се гордея, че бях част от този специален проект. – Как се работи с човек като Раян Мърфи, с когото снимахте “Зловеща семейна история” и “911”? – Той е невероятен човек, работата с него е великолепно преживяване. Той наблюдава актьорите, следи ги, цени ги, фен е на тяхната работа. Има око за персонажи и драматични арки. Дава свобода за изразяване на артистите, създава семейна обстановка по време на работа. – Има ли прилики между Вас и героинята Ви в “911” Атина? – Да, разбира се, има прилики. И двете сме майки, и двете сме отдадени на професията, с която се занимаваме и сме готови на саможертва, за да постигнем желаните резултати. – Работата на Вашата героиня в поредицата е свързана с опасни и екстремни ситуации. Каква роля играе адреналинът в личния Ви живот? – Не особено голяма. По време на ваканция може да си вдигна адреналина с яздене на кон или нещо такова, но гледам да избягвам опасностите. Обичам да се чувствам сигурна и лесно се плаша. Определено стоя на сериозна дистанция от проблемите. Не съм от хората, пристрастени към адреналина. Дори напротив. – След 30 години в тази индустия, как Ви се струва днес телевизионният и филмовият пазар. Влошил ли се е с годините или се е подобрил? – Ситуацията в киното и телевизията сега определено е по-добра. Има много повече избор, повече платформи за разказването на богати и разнообразни истории. Като артист, който следи киното, телевизията и театъра, за мен днес всичко е много по-интригуващо и качествено. – Как беше работата с Том Круз в “Мисията невъзможна: Разпад”, който се превърна в един от хитовете на годината? – Изключително преживяване. Да бъда част от толкова успешен и разпознаваем глобален франчайз беше страхотна възможност. А Том Круз е просто неповторим. Той оперира на самия връх на индустрията. В шоубизнеса няма друг като него. С удоволствие бих участвала в следваща серия. За щастие моята героиня оживя и може да се появи пак в новото продължение. – Вие имате толкова много запомнящи се роли и участия в прочути биографични драми. Има ли филм със специално място в сърцето и съзнанието ви? – Няма съмнение, че “Какво общо има любовта” (What’s Love Got to Do with It) е специално произведение за мен и винаги ще бъде в сърцето ми. Да играя Тина Търнър беше толкова трудно. Това е най-трудната ми роля. Тогава бях млада актриса, която се опитваше да си създаде име. Трябваше да опитвам толкова много различни неща и да се ориентирам в тази сложна среда. Гордея се работната си етика. Проектът беше труден, с много битки, които изгубихме, но спечелихме войната като разказахме историята. Работихме по 25 часа в денонощието, но си струваше и не се оплаквахме.", "date": "2018.12.02", "title": " Световноизвестната актриса Анджела Басет пред “Труд”: Тина Търнър е най-трудната ми роля\t\t\t"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d1%81-%d0%ba%d1%80%d1%83%d1%82%d0%b8-%d0%bc%d0%b5%d1%80%d0%ba%d0%b8-%d0%b7%d0%b0%d1%80%d0%b0%d0%b4%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%82/", "text": "412 арестувани за насилието на демонстрациите в Париж Служители почистват графити от Триумфалната арка в Париж, единият от които гласи “Жълтите жилетки ще триумфират”.  Въвеждане на извънредно положение във Франция обмисля президентът Еманюел Макрон, предаде „Ройтерс“. Причината за готвените крути мерки е насилието в събота в Париж на демонстрациите на “жълтите жилетки” срещу повишаването на цената на горивата. Групи от маскирани хора, някои въоръжени с метални щанги и брадви, предизвикаха най-тежките безредици от десетилетия, като палиха коли, разбиваха магазини и дори вандализираха Триумфалната арка. Полицията бе принудена да отвърне с шокови гранати, сълзотворен газ и водни оръдия. Заради сблъсъците бяха затворени магазини и метростанции. Над 130 души бяха ранени, от които 23-ма служители на органите на реда, 412 души пък са били арестувани.  След завръщането си от Аржентина днес сутринта Макрон веднага се отправи към местата на погром от предния ден. Посети и Триумфалната арка, изрисувана с графити от антикапиталистически лозунги през социални искания до призиви за оставката на президента. Не бе пощаден и символът на френската република – Мариана, чиято статуя под арката бе частично счупена. “Трябва да обсъдим мерки, които да предотвратят подобни инциденти”, обяви правителственият говорител Бенжамен Гриво преди днешния съвет по сигурността. Освен варианта извънредно положение се обмисля и как да бъде започнат диалог с протестното движение, което няма структура и ръководство. Демонстрациите на “жълтите жилетки” стартираха на 17 ноември след наложено от властта увеличение на акциза върху горивата в рамките на политиката за опазване на околната среда, довело до скок със 7,6 евроцента на цената на литър дизел и с 3,9 евроцента на литър бензин. На протеста миналата събота също имаше сблъсъци.  ", "date": "2018.12.02", "title": " Макрон с крути мерки заради протестите\t\t\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82-%d0%b2-%d0%ba%d1%80%d0%b5%d1%81%d0%bd%d0%b0-%d1%81%d0%bf%d1%80%d1%8f-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%bf%d1%8a/", "text": "Протест затвори за кратко пътя за Гърция в центъра на град Кресна, но жандармерията успя да ги изтласка. Протестиращите започнаха да пресичат пешеходната пътека в опити отново да блокират движението. Над 100 жандармеристи обаче успяха за втори път да възстановят движението и направиха кордон ,който ограничи протестиращите да излизат на пътя. Протестът с искания за по-добър живот е разрешен от кмета на общината Николай Георгиев/БСП/. Той съобщи,че също присъства на протеста като гражданин и подкрепя протестиращите. А на площада пред кметството недоволните играха хора и развяха знамена. Към протестърите от Кресна се присъединиха и група от Благоевград и Сандански. Движението в района на Кресна се осъществява бавно след 18,30 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.02", "title": " Протест в Кресна спря движението по пътя за Гърция, жандармерията ги изтласка"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-295/", "text": "Наркотици взимат над половин милион българи Това показва изследване на Националния център по наркомании, предоставено на „Труд”. Всяка година между 6000 и 7000 души търсят помощ за лечение.         Студ, коледни песни и протести Парадоксите на политическата зима – новият коментар на Иван Гарелов в неговата рубрика TV Панорама.       Ключът към културата е децентрализация Високата култура е в битка с високите технологии, казва Министър Боил Банов в интервю за „Труд“.           Оздравяването на семейството ще оздрави и обществото Престъпници и наркомани често стават отгледаните само от майка момчета. Съвременният мъж иска да остане сексуално свободен субект, за да се усети мъжествен – анализ на д-р Илия Илиев.           Плеймейтките не са леки жени Почти всичко в публичното пространство е театър, каза Мис Плеймейт 2018 Жанета Осипова в интервю за “Труд”.               Тя, президентът Силует на новия президент на Грузия Саломе Зурабишвили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.02", "title": " Вижте акцентите в броя на вестник „Труд“ в понеделник, 3 декември 2018"}
{"url": "https://trud.bg/%d1%86%d1%81%d0%ba%d0%b0-%d1%83%d0%bd%d0%b8%d1%89%d0%be%d0%b6%d0%b5%d0%bd-%d0%bd%d0%b0%d1%81%d1%80%d0%b5%d0%b4-%d1%81%d0%be%d1%84%d0%b8%d1%8f/", "text": "Унищожителен удар понесе ЦСКА насред София преди дербито с „Лудогорец“. „Червените“ загубиха с 0:1 от „Славия“ на „Васил Левски“ по 4 причини – гола на Янис Карабельов, фантастичния вратар Антонис Стериакис, съдията Волен Чинков и неефикасността пред гола. В най-добрия си мач от доста кръгове ЦСКА пропусна да реши двубоя през първото полувреме. Два пъти Мауридес улучи греда след удари с глава. Тогава е и първата неотсъдена дузпа. Александър Александров от „белите“ задържа за фланелката Едвин Джеси в наказателно поле, но съдията си замълча. При 1:0 Димитър Велковски от „Славия“ ритна пробиващия Кристиян Малинов – отново нямаше дузпа. Третото положение бе срещу Божидар Чорбаджийски, туширан с прийом от борбата при изпълнение на ъглов удар. В последните 30 минути ЦСКА игра с човек повече заради червен картон на Александров. Преди почивката вратарят на „Славия“ Георги Петков, този път резерва, провокира Джеси и почти се стигна до бой. Двамата получиха жълти картони. Загубата е като коледен подарък за „Лудогорец“, който ще гостува с шест точки аванс пред ЦСКА на „Българска армия“ в четвъртък. В миналия кръг „Локомотив“ (Пд) два пъти претендираше за дузпа срещу тима от Разград, но и тогава Волен Чинков не показа бялата точка. Реферът го направи в гонитбата за титлата през миналия сезон, когато даде дузпа за „Ботев“ на „Българска армия“, а повторенията доказаха, че такава няма.", "date": "2018.12.02", "title": " ЦСКА унищожен насред София"}
{"url": "https://trud.bg/12-%d0%bc%d0%bb%d1%80%d0%b4-%d0%bb%d0%b2-%d0%b7%d0%b0-%d0%bd%d0%be%d0%b2%d0%b8-%d0%b2%d0%be%d0%b4%d0%be%d0%bf%d1%80%d0%be%d0%b2%d0%be%d0%b4%d0%b8/", "text": "Близо 1,2 млрд. лв. ще получат ВиК дружествата в 14 области в страната по Оперативна програма “Околна среда 2014-2020”. Инвестициите са предвидени за изграждане на 800 км нови водопроводи, канализация, пречиствателни и помпени станции, съоръжения за третиране на утайки. Пет от Регионалните прединвестиционни проучвания вече имат зелена светлина от JASPERS-парньорство между Европейската комисия, Европейската инвестиционна банка и Европейската банка за възстановяване и развитие. Това са проектите на градовете Видин, Враца, Стара Загора, Перник и Ямбол, съобщиха от регионалното министерство.  До две седмици положително становище се очаква да получат и прединвестиционните проучвания на Кърджали, Пловдив и Русе. От проектите ще се възползват два милиона българи. Предвижда се и да бъдат обявени над 190 обществени поръчки.", "date": "2018.12.02", "title": " 1,2 млрд. лв. за нови водопроводи"}
{"url": "https://trud.bg/%d0%bd%d0%b0%d1%80%d0%ba%d0%be%d1%82%d0%b8%d1%86%d0%b8-%d0%b2%d0%b7%d0%b8%d0%bc%d0%b0%d1%82-%d0%bd%d0%b0%d0%b4-%d0%bf%d0%be%d0%bb%d0%be%d0%b2%d0%b8%d0%bd-%d0%bc%d0%b8%d0%bb%d0%b8%d0%be%d0%bd-%d0%b1/", "text": "Най-масово се употребява марихуана, екстази и амфетамини Около 565 000 българи на възраст между 15 и 64 години са опитвали наркотици поне веднъж в живота си. Към дрога са посягали общо 11,2% от хората в тази възрастова група (между 472 000 и 565 000 души), като това е най-високият дял, откакто се води подобна статистика у нас. Данните са от последното Национално представително проучване на нагласите и употребата на психоактивни вещества сред населението, предоставено на „Труд” от Националния център по наркомании. „Въпреки че изследването е проведено в края на 2016 г., в общата популация за период от година – година и половина, данните не могат да бъдат различни и към момента”, обясни за вестника д-р Виолета Богданова от Национален център по наркомании. За сравнение през 2012 г. 8,6% са употребили наркотик поне веднъж, през 2008 г. те са 6,4%, а през 2005 – 5,2%. „Това е тенденция, която се изостря през последните години”, уточни Александър Панайотов, директорът на Национален фокусен център за наркотици и наркомании. Хората у нас, при които употребата на дрога е високорискова, са 31 244 души. От тях всяка година между 6000 и 7000 търсят помощ за лечение. Най-масовото употребявано наркотично вещество в България е марихуаната – 8,1 % от населението (337 900 – 416 585 души) посочват, че са пробвали поне веднъж. На второ място по употребата са веществата от групата на стимулантите: екстази – 2,1% (приблизително 78 688 – 115 718 души), амфетамини – 1,5% (приблизително 50 916 – 87 950 души), кокаин – 0,9% (приблизително 27 772 – 55 545 души) и метамфетамини – 0,3% (приблизително 4 629 – 23 144 души). Особен проблем са синтетичните наркотици, от които всяка година излизат нови видове – т.нар. дизайнерска дрога. През последните 12 месеца между 37 030 и 64 802 души у нас са взимали такава субстанция. Намалява броят на българите, посягащи към хероин, метадон и морфин. Младите хора на възраст между 15 и 34 години представляват около 81,5% от всички лица във възрастовия диапазон 15 – 64 години, които поне веднъж в живота си са употребили някакъв вид наркотик. 26,2% от учениците от 9-и до 12-и клас също поне веднъж са пробвали някакво наркотично вещество.   Eкспертът Александър Панайотов пред „Труд”: Търсят се все повече легални заместители Ива Янакиева – Г-н Панайотов, какви са тенденциите при употребата на наркотици у нас за 2018 година? – Марихуаната е най-употребяваното наркотично вещество в страната ни, като по-висока употреба се отчита и при стимулантите – амфетамини, екстази, кокаин и метамфетамини. Легалните заместители, които все още не са под контрол и имитират въздействието на нелегалните наркотични вещества обаче, все повече се търсят на пазара. – Какви рискове крият синтетичните наркотици? – При т. нар. дизайнерски наркотици, които имитират канабис и стимуланти, не е известно точното им въздействие и дозировка. Те все още на са толкова лесно достъпни, както традиционният наркотик, но цифрите при тях са притеснителни. – Какви са данните за новите видове наркотици на пазара? – В Европа през 2017 година са засечени 52 нови наркотични вещества. Към края на 2018 година около 720 са новите наркотици, които са под мониторинг на Европейския съюз. – Кои от новите вещества се използват най-много в България? – Най-актуални са синтeтичните заместили на канабиса, това са и най-често засичаният синтетични наркотици от българските митници. По-опасните синтетични опиати, които са честа причина за смъртни случаи в Европа и света, у нас все още не се намират. В северните страни в Европа вече се забелязва навлизането все по-често на синтетичните наркотици.   Транзитна държава сме за всички видове дрога България е транзитна дестинация за всички видове наркотици. Динамиката на трафика през страната ни зависи от търсенето на дрога в Европа и предлагането й от Близкия Изток. Хероинът тръгва от държави като Афганистан, Пакистан, Иран и Турция. Проблем на службите за борба с наркотрафика са организирани престъпни групи на частни летища и пристанища из цяла Европа, където контролът по проверки на пратките е значително занижен. Крайни дестинации на кокаина са Централна и Запада Европа, и държавите от Близкия Изток. Наблюдава се и активен трафик на марихуана от Македония и Албания за Турция, през България и Гърция, като се използват товарни автомобили и фирми с участие на българи и чужденци. Смята се, че крайна дестинация са Западна и Централна Европа, Турция, Сирия и Ливан. Сходна е ситуацията при трафика на хашиш. По отношение на контрабандата на прекурсори и синтетични наркотици, през 2017 г. е бил активен вносът на оцетен анхидрид (прекурсор за синтезиране на хероин) от Сърбия, Холандия и Белгия към България и Турция. Има и редица случаи на трафик на нови психоактивни вещества в малки количества.   Отделни групи държат разпространението С производство пласьорите затварят цикъла През последните няколко години се наблюдава тенденция за липса на единен наркопазар в страната. Данните на Министерство на вътрешните работи показват, че след отпадането по една или друга причина на основните в миналото „босове”, отделни групи се опитват да се наложат, като се снабдяват с наркотици по свои канали и сами ги пласират. За да завладеят по-голяма част от пазара, повечето от тях разпространяват наркотици с добро качество и имат обхват на действие в столицата и черноморските курорти. Най-употребяваният наркотик в България – марихуаната, се разпространява като цигари, топчета или найлонови самозалепващи се пликчета (дози). Има тенденция дилърите да организират и самото отглеждане на канабис в специално пригодени за това места, тъй като затвореният цикъл генерира по-високи печалби. Данните сочат, че отглеждането на марихуана на открито става все по-нерентабилно, поради засилената конкуренция на албанските престъпни групи. След канабиса най-много на пазара у нас се разпространява амфетамин, като субстанция в малки пликчета от 0,5 и 1,0 г или на таблетки. В значително по-малки количества от него се разпространява метамфетаминът.   Кокаин „айс” – хит сред заможните Нивото на употреба на кокаин у нас е под средното за ЕС, най-вече заради високата му цена на нашия наркопазар. В последно време хит сред по-заможните потребители е кокаин, наричан „айс”, който е примесен със синтетични вещества. Доза от него – около грам, се продава за около 180-200 лв. През последните години в страната се регистрира спад в употребата на хероин, като една от причините, е преминаване на много от пристрастените към опиоидно лечение. Спадът се дължи и на по-ниската чистота на предлаганите дози и на преориентация към други наркотици. Това важи за регионите на Благоевград, Бургас, В.Търново, Видин, Кюстендил, Монтана, Плевен, Сливен и др. Има динамични промени в пазара на синтетични психоактивни наркотици като непрекъснато се появяват нови – т.нар. дизайнерски наркотици. През 2017 г. са регистрирани 14 нови вещества в България, а в началото на 2018-а – още шест. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.02", "title": " Наркотици взимат над половин милион българи\t\t\t"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%81%d0%b0%d0%bc%d0%be%d1%82%d0%bd%d0%b0-%d0%bc%d0%b0%d0%b9%d0%ba%d0%b0-%d0%b7%d0%b0-%d1%82%d0%b0%d0%b5%d0%bd-%d0%b1%d1%80%d0%b0%d0%ba-%d0%b2-%d1%81%d1%8a/", "text": "Денислава трябва да плати 1000 лева глоба Районният съд в Монтана наказа с глоба жена от Монтана, която тайно сключила брак в съседна Сърбия, а у нас продължила да получава помощи като самотна майка. 29-годишната Денислава Н. по документи се водела за безработна и неомъжена и декларирала пред социалната служба в Монтана, че сама отглежда малкия си син. През април 2017 г. Денислава сключила в град Прийеполе брак със сръбския гражданин Аднан В. След това продължила да получава помощи за самотна майка. Документите за бракосъчетанието обаче пристигнали по дипломатически път в община Монтана и през март 2018 г. социалната служба спряла средствата на тайната младоженка. А след това я осъдила да върне незаконно взетите 2999 лева. Районният съд пък й наложи 1000 лева глоба. През последните години доста нашенки – най-вече от ромските махали в Северозапада, пътуват до Сърбия, където сключват бракове срещу заплащане, за да осигурят европейски паспорти на фиктивните си съпрузи. Преди дни съдът в Монтана наказа с 1000 лева глоба и 23- годишната Силвия Ж., която се бе сдобила едновременно с двама мъже в Сърбия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.02", "title": " Осъдиха самотна майка за таен брак в Сърбия\t\t\t"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%bd%d0%b0-%d1%85%d0%b5%d0%bd%d0%b4%d1%80%d0%b8%d0%ba%d1%81-%d1%82%d0%b5%d0%bb%d0%b5%d0%b2%d0%b8%d0%b7%d0%b8%d1%8f%d1%82%d0%b0-%d0%bf%d0%be%d0%b1%d0%b5%d0%b4/", "text": "„Момчетата от Медисън Авеню” промени живота ми Харесвам мъже, които могат да се смеят на себе си Винаги съм се възхищавала на жените по улиците на Лондон, Ню Йорк и Париж – начинът, по който се движат в пространството, тяхното излъчване, толкова е вдъхновяващо Когато бях модел в младостта си и отидох за пръв път в Италия се пристрастих към капучиното. Всеки ден пиех кафе, ходех по ресторанти и качих осем килограма. Чувствах се великолепно Великолепната Кристина Хендрикс притежава една от най-пищните и зашеметяващи фигури в Холивуд. Тя започва като модел, но се ориентира към актьорската игра и прави фурор с ролята си в модерната телевизионна класика “Момчетата от Медисън Авеню”. После получава роли в други сериали като “Добри момичета”, “Хап и Ленърд” и др. Хендрикс прави солидна кариера и в киното с роли при Никълъс Рефн в “Живот на скорост” и “Неоновият демон”. Преди години тя бе обявена за най-секси жена в света в класация на изданието “Ескуайър”. Днес тя продължава да е една от най-желаните жени в киното и е на върха на кариерата си. – Кристина, години след финала на “Момчетата то Медисън авеню”, хората все още говорят за огромното влияние на този сериал и особено за Вашата роля. На какво се дължи културният успех на поредицата? – “Момчетата от Медисън Авеню” промени живота ми. С този сериал искахме да пресъздадем една потънала в митология и културна носталгия епоха. Естетиката бе вдъхновена от стари фотографии, които да напомнят на публиката за младостта на техните родители и родителите на техните родители. Разбира си, надявам се, че хората не ме асоциират с героинята ми в сериала Джоан в морален план. Тя има навика да изрича такива жестоки думи. И го прави през цялото време. За мен беше голямо предизвикателство да се настроя психически и да се подготвя за тези реплики. Все пак трябваше да изглеждам автентично, а подобен език е толкова делече от мен. Не само, че трябваше да съм убедителна, но трябваше да бъде и готина, да излъчвам задоволство, когато говоря. Хората трябваше да бъдат отблъснати от езика, но привлечени от жената, която го ползва. Това е солидно предизвикателство и въпрос на тънък баланс. За щастие се получи. Както и целия сериал. Сега поредицата се дава за пример за възхода на новата златна епоха в телевизията. Истината е, че телевизията победи киното и “Момчетата то Медисън авеню” е една от причините. Един стойностен, циничен и секси сериал за едно друго време и друго общество. – Каква е вашата дефиниция за привлекателност и какви мъже харесвате? – Да си секси означава да си уверен и да държиш на своята индивидуалност. Винаги съм се възхищавала на жените по улиците на Лондон, Ню Йорк и Париж – начинът, по който се движат в пространството, тяхното излъчване, толкова е вдъхновяващо. Отнася се и за мъжете. Харесвам уверени мъже, но и чувството за самоирония също е от ключово значение. Харесвам мъже, които могат да се смеят на себе си. – Как бихте определили личния си стил? – Имам класически женствен вкус. Определено съм привлечена към по-винтдиж и по-дамски неща. Дрехи, които подчерават талията и раменете. За моята фигура тази естетика работи добре.  На премиерите с червени килими почти винаги нося винтидж дрехи и обичам да се шегувам с този навик, когато се приготвям за светско събитие. Винаги си казвам, че този път трябва да се постарая да не изглеждам като във филм на Мартин Скорсезе. Понякога се опитвам да направя нещо по-модерно с косата си, например. Човек трябва да разнообразява, да смесва стиловете. Харесват ми старомодните, винтидж бански костюми в стила, който е носила Ава Гарндър. – Притежавате една от най-коментираните фигури в света на киното и телевизията. Има ли някакви тайни за такова тяло или всичко е ген и природа? – Пищността на формите идва от майка ми. Тя никога дори не си е помисляла, че трябва да отслабне. Диетите изобщо не са играли особено важна роля в нейния живот. Тя винаги е била пищна и красива и аз винаги съм я приемала за прекрасна, вдъхновяваща жена. Преди успеха на сериала хората никога не са коментирали тялото ми особено много. Всяка жена е обсебена от фигурата си, но аз се чувствах щастлива и секси от начина, по който изглеждам. Може би звучи наивно, но никога не съм очаквала, че формите ми ще предизвикат такъв интерес и ще привлекат подобно внимание. Когато бях модел в младостта си и отидох за пръв път в Италия се пристрастих към капучиното. Всеки ден пиех кафе, ходех по ресторанти и качих осем килограма. Чувствах се великолепно. Събличах се пред огледалото и си казвах: “Изглеждам като жена”. Разкошно усещане. Така и не свалих тези килограми. Обичам външния си вид. – Какво мислите за събитията в шоубизнеса в последната година? – Дано нещата се променят за по-добро. Шоубизнесът те изпитва, тества силите ти, откарва те до предела. Сурова работа е. В началото, когато пробих, бях на седмото небе. За родителите ми и за моите приятели не бях особено успешна актриса, но аз се чувствах превъзходно. Участвах в сериали, които харесвам и работих с колеги, които обожавам. Изкарвах си прехраната като актриса и ценях всяка секунда. – Кое е най-важното качество за един филмов артист? – Способността да наблюдава хората. Винаги съм била фокусиран наблюдател на човешкото поведение. Обожавам да гледам другите хора. Да следиш някой и после да успееш да го изразиш и да го претвориш в твоя версия е нещо, което винаги ме е вълнувало като човек и като артист. – Как се работи с провокативен режисьор като Никълъс Рефн, с когото вече имате два филма – “Живот на скорост” и “Неоновият демон”? – Честно да си кажа, снимах се в “Живот на скорост” само заради режисьора Рефн и после нямаше как да му откажа за “Неоновият демон”. Той е много странен, но много креативен и нестандартен. Резултатите са впечатляващи. Той прави едновременно шокиращи, отблъскващи и красиви, поетични филми. – Доказахте и комедийния си талнат в “Потърсвил”. Как беше това преживяване?- – Една прекрасна палавата зимна комедия, в която имах щастието да играя с Майкъл Шанън. Той е в ролята на собственик на трудно оцеляващ магазин в малък град на име Мейнард, който получава тежък удар от живота, след като е изоставен от приятелката си. Вследствие на пиянско скитосване из града в костюм на маймуна, Мейнард е сбъркан с легендарното създание Саскуоч (известен още като Голямата стъпка или Бигфут), което отприщва истинска интернационална медийна буря, която привлича така необходимия за града поток от хора, които да харчат парите си там.Филмът разчита основно на радикални физически гегове и гафове, на първосигнален хумор, но ние се забавлявахме искрено. Понякога човек просто трябва да разпусне и да спре да се взима насериозно.", "date": "2018.12.02", "title": " Кристина Хендрикс: Телевизията победи киното\t\t\t"}
{"url": "https://trud.bg/%d0%bd%d0%b0%d0%b7%d0%b0%d1%80%d1%8f%d0%bd-%d0%b8-%d0%b1%d1%80%d0%b0%d1%82%d1%8f-%d0%bf%d1%83%d0%bb%d0%b5%d0%b2%d0%b8-%d0%bd%d0%b0%d0%b3%d1%80%d0%b0%d0%b6%d0%b4%d0%b0%d0%b2%d0%b0%d1%82-%d1%82%d0%be/", "text": "Двукратният олимпийски шампион по борба Армен Назарян и братята Кубрат и Тервел Пулеви връчиха част от наградите на дебютната гала „Златен пояс 2018“ на Националната асоциация на бойните спортове. Бляскавата церемония в „София Ивент Сентър“ събра шефове и представители от всички 12 федерации на Асоциацията, а началото даде министърът на младежта и спорта Красен Кралев. „ Може би вашите спортове най–ярко показват и демонстрират идеята за хармонията между физическото и духовното израстване и най-много се доближават до древногръцкия идеал за свръхчовека „здрав дух в здраво тяло“, заяви министърът. Световният и европейски шампион по шотокан Тихомир Тодоров е спортист №1 при мъжете, а при дамите приза грабна Мариела Любенова, която преди броени месеци спечели титлата на световното първенство по киокушин (KWF) в Казахстан. Тя пък получи наградата от треньора на дамския ни национален тим по борба Петър Касабов. Наставникът на държавния тим по шотокан карате-до Димитър Тодоранов пък е треньор №1. Националната асоциация на бойните спортове е основана през 2015-а и включва федерациите по кикбокс и муай тай, карате киокушин, таекуондо ITF, джу джицу, самбо, кендо, кудо, ушу, шотокан карате до, сумо, айкидо и канадска борба. В нея членуват 476 клуба и над 40 000 спортисти.", "date": "2018.12.02", "title": " Назарян и братя Пулеви награждават топ бойци"}
{"url": "https://trud.bg/%d0%b6%d0%b5%d0%bd%d0%b0-%d0%b5-%d1%81-%d1%82%d0%b5%d0%b6%d0%ba%d0%b8-%d0%b8%d0%b7%d0%b3%d0%b0%d1%80%d1%8f%d0%bd%d0%b8%d1%8f-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%bf%d0%b0%d0%b4%d0%bd/", "text": "Жена е с тежки изгаряния, след като падна в дупка с вряла вода в Русе. Инцидентът станал в събота вечерта в междублоково пространство в квартал „Изток“. Пострадалата вървяла по асфалтова алея, която явно е била пропукана от авария в топлофикационната мрежа. Внезапно се отворила дупка и жената потънала в нея до колене. Откарана е с линейка в болница с втора степен изгаряния по краката, информира  . След инцидента мястото бе оградено от полиция, но нямаше екипи на топлофикационното дружество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.02", "title": " Жена е с тежки изгаряния, след като падна в дупка с вряла вода на асфалтова алея в Русе"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b8%d0%b7%d0%bb%d0%be%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b8%d1%8f-%d0%b6/", "text": "В 9.00 часа започна ежегодният благотворителен базар на Международен женски клуб – София в Интер Експо Център. Официалната церемония по откриването на Базара започва в 9.00 часа под патронажа на кмета на град София. 21 дами, ръководители на дипломатически представителства на чуждестранни страни у нас, ще бъдат почетни гости на тържественото събитие. Сред жените-посланици, които ще се включат в церемонията, са Н. Пр. Сри Астари Рашид, посланик на Република Индонезия в България, Н. Пр. Наргиз Гурбанова, Посланик на Република Азербайджан в България, Н. Пр. Текла Харангозо, Посланик на Унгария в България и др. Рут Колева, Поли Генова, Веси Бонева и Деси Андонова ще зарадват всички посетители на Базара с най-добрите си изпълнения между 13.00 и 16.00 часа в зала 4 в Интер Експо Център. От 17.00 до 19.00 часа Устата и музикантите от „Мехехе“ пък ще се включат в специалното събитие „Вечер на Базара“. Софийски духов оркестър, Детска танцова школа „Севдице“ и набиращият популярност изпълнител на немски шлагери Армин Ян Хофман също ще бъдат специална част от развлекателната програма на Базара. В тазгодишното издание на традиционното събитие на Международен женски клуб – София ще се включат 60 държави от цял свят. Представителите на различните култури ще представят уникални ръчно изработени сувенири и облекла, характерни кулинарни шедьоври и разнообразна културна програма. Тази година за първи път в събитието ще се включат и държави като Ватикана, Монако и Гватемала. Всички събрани средства на Базара ще бъдат дарени за социално значими български каузи.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.02", "title": " Вижте изложението на Международния женски клуб през обектива на „Труд“"}
{"url": "https://trud.bg/%d1%80%d1%8f%d0%bf%d0%b0%d1%82%d0%b0-%d0%bf%d1%80%d0%be%d0%b3%d0%be%d0%bd%d0%b2%d0%b0-%d1%81%d0%b5%d0%b7%d0%be%d0%bd%d0%bd%d0%b8%d1%82%d0%b5-%d0%bd%d0%b0%d1%81%d1%82%d0%b8%d0%bd%d0%ba%d0%b8/", "text": "Специално за “Труд” д-р Людмила Емилова представя своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева. През 1993 г. д-р Емилова открива медицинския си център за безлекарствено лечение, през който са преминали над 45 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. С наименованието “ряпа” наричаме сравнително голям брой култивирани растения, водещи началото си от един общ прародител – Brassica rapa. Подобен е и случаят с другите представители на семейство Кръстоцветни – броколите, зелето, карфиола и т.н. – с прародител Brassica oleracea. Кръстоцветните са може би едни от шампионите по съдържание на микронутриенти на калория, сравнени с почти всички останали храни, които слагаме на масата си. Заедно с бобовите осигуряват целогодишно оптимално меню за човешкото здраве, което е особено важно през зимните месеци. Ряпата е добре дошла във всеки дом през грипните периоди, особено в ледените месеци. Тя е много богата на витамин С, с ясно изразено антивирусно и антибактериално действие, съдържа вещества с изразено отхрачващо действие, премахващи излишната слуз от тялото, която в противен случай създава прекрасна среда за развитието на болестотворни микроорганизми. Бедна е на калории, с нисък гликемичен индекс, богата на фибри и доста вкусна – какво повече може да иска човек, за да си осигури здравословно меню. Ряпата има стара и заслужена слава на непретенциозна и евтина храна. За жалост, в последните години тя остава някак встрани в храненето на българина заедно с още много зеленчуци от богатото есенно многообразие. По-лесно ни е да си купим вафла или кроасан от първия попътен павилион, и докато пием кафе с колегите, да обясняваме, че сме на…коледен пост. На пациентите си винаги препоръчвам през зимните пости да избират ястие без животински продукти със салата от ряпа или друг зеленчук – от зеленолистните, цвекло, броколи, гулия (земна ябълка), алабаш и др. Прибавят се само сок от лимон и зехтин /може да се замести със семена или ядки/, не се соли. Този избор гарантира ситост заради богатството на баластни вещества и по-добър външен вид заради голямото количество витамини, минерални соли, микроелементи, антиоксиданти и още хиляди безценни съставки, които науката продължава да открива, както в ряпата, така и в другите зеленчуци. Важно е да се знае, че репите са отличен източник на изотиоцианати – антиоксиданти, които научните изследвания сочат като ефикасни при превенцията и борбата с някои видове рак. Съдържат още и глюкозинолати – серосъдържащи съединения, характерни само за представителите на семейство Кръстоцветни, които също пазят от опасни мутации клетките ни. И още защо ряпата е много полезна? Първо. Съдържание на витаминиот групата В-В1 (тиамин), В2 (рибофлавин), В4 (холин). В1 е изключително важен за нервната система, помага за овладяване на стреса и депресиите, и ефективен срещу старческото оглупяване и Алцхаймер; Второ. Споменатите вече глюкозинолати в ряпата са мощен антиоксидант, предпазващ от ракови заболявания и повишаващ метаболизма на естрогена. Научно е доказано, че е най-ефективен е при рак на дебелото черво и млечната жлеза. Трето. Подпомага процесите на детоксикация, като активира отделянето на стомашни сокове и подобрява перисталтиката на червата. Четвърто. Поради силното жлъчoгонно действие ряпата се включва при лечението на пациенти с намален тонус на жлъчния мехур и жлъчните пътища и предпазва от образуването на камъни, но при тези, които вече са ги образували, е възможно да предизвика кризи. Сортовете с изразен лют вкус може да създадат проблеми на болни от язва на стомаха или дуоденума, гастрит и колит. Пето. Високото съдържание на калий спомага за добрата работа на сърцето и кръвоносните съдове. Количеството калий в черната ряпа е три пъти по-високо от това в бялата. Често ми се задава въпроса дали популярната напоследък у нас ярко бяла ряпа дайкон е с повече качества от местните сортове. Дайкон е източен събрат на познатите у нас различни видове репи. Сравнение на качествата и ефектите му върху здравето показват близки резултати с тези на традиционните за нас сортове. Но дайкон не е лютив и за това го препоръчвам в есенно-зимния сезон като най-подходящ за захранване след програма на плодове, чай и мед. Но да не пропускаме при изброяване на ползите от дайкон да споменем и нашата фаворитка – черната ряпа. Може би мнозина от читателите си спомнят как бабите ни лекуваха упоритата кашлица. Издълбава се голяма черна ряпа, сипва се мед в отвора и отделеният след няколко часа сироп се пие с чаена лъжичка. Освен че спира кашлицата, сокът подобрява апетита и укрепва имунната система в ледените зимни дни. Всички видове ряпа се отличават с голяма трайност. Огромното съдържание на антиоксиданти и вещества, потискащи развитието на микроорганизми, прави ряпата изключително адекватен избор за приготвянето на различни видове сурови ястия в периоди на липса на свежи плодове и зеленчуци. В много рецепти се използват и листата на ряпата, най вече като термично обработен продукт, заместител на спанака например. В някои отношения листата са по-хранителни от кореноплода. Съдържат повече бета каротин, фибри и най вече хлорофил. Ряпата е богата на олигозахариди, които не се разграждат в храносмилателния тракт, и така лесно достигат дебелото черво, където стават прекрасна храна за населяващите го бактерии. Но при хора, чийто храносмилателен тракт не е привикнал с редовна консумация на сурови кръстоцветни растения /ряпа, зеле и др./, т.е. при чувствителни или раздразнени черва, би трябвало да се подходи внимателно към консумацията на тези зеленчуци. Препоръката ми е на едно хранене да се приема до 200- 250 грама ряпа, при надвишаване на това количество стомахът може да се подуе. Смесването с леко кисела ябълка намалява този нежелан ефект.   Салата с ряпа  (1 порция) Настъргваме на ренде 100 г бяла ряпа, 1 морков и 1 кисела ябълка. Прибавяме 7-8 накъсани листа зелена салата, няколко стръка ситно нарязан магданоз, няколко зрънца нар, сока от 1/2 портокал и объркваме добре заедно с 30 г предварително изкиснати в студена вода слънчогледови семки. Може да се добави зехтин екстра върджин на вкус. Рецептата е на Илия Илиев – главен готвач в медицинския център на д-р Емилова.  ", "date": "2018.12.02", "title": " Ряпата прогонва сезонните настинки\t\t\t"}
{"url": "https://trud.bg/%d1%82%d1%80%d0%b8%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%be%d1%82-%d0%ba%d1%8a%d1%80%d0%bb%d0%b5%d0%b6%d0%b8/", "text": "Първите зимни студове са намалили броя на повалените от вирусни атаки, но не са успели да ликвидират кърлежите, показва бюлетинът на Регионалната здравна инспекция във Варна. Според него през последната седмица един човек е бил ухапан от кърлеж, а двама да постъпили в инфекциозна клиника с лаймска болест, която също се предава от вредните акари. Регистрирани са 238 случая на остри респираторни заболявания. Те са с 68 по-малко от предходните 7 дни, но има и пациенти с усложнения. 11 деца и 8 възрастни до 64 г. са били настанени в болница с пневмонии и бронхити, отчитат от РЗИ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.02", "title": " Трима пострадаха от кърлежи"}
{"url": "https://trud.bg/%d0%bf%d0%b0%d0%bd%d0%b0%d0%b9%d0%be%d1%82-%d0%bf%d0%b0%d0%bd%d0%b0%d0%b9%d0%be%d1%82%d0%be%d0%b2-%d0%b2%d0%b0%d0%bd%d0%b3%d0%b0-%d0%bc%d0%b8-%d0%bf%d1%80%d0%b5%d0%b4%d1%81%d0%ba%d0%b0%d0%b7%d0%b0/", "text": "– Панайот, тази седмица се завърна от турне в Австралия. Как те приеха нашите сънародници там? – Може да звучи много тривиално и изтъркано, обаче българите са си българи навсякъде и някои от тях даже плачеха, като пеех моите песнички. Много от тях са заминали доста отдавна и една песен за тях e повод да си спомнят за родината. Българите там играха хоро на “Охридското езеро” и на други песни, купуваха си мои дискове, за да им ги разпиша и да им остане като спомен. – Явно не са загубили любовта към България. – Като са далеч от българското и те милеят за родината повече от нас, даже повече от мене! Те не са такива емигранти-невъзвращенци, каквито е имало преди години, а това са хора, които почти всяка година си пътуват до България и после се връщат, но от 30 години живеят там. Това не е малко! Някои от тях вече са забравили езика си, а други говорят български добре, но децата им, особено по-малките са разделени между английския и българския. Проблемът е, че съучениците им говорят само на английски и така родният език изостава и според мен след няколко години те ще преминат изцяло на английски. – Имат ли желание нашите сънародници в Австралия да се приберат за постоянно в България? – Повечето искат да си останат там за постоянно, а и те си идват за по месец в България, въпреки че разстоянието до Австралия е много голямо – 24 000 км и се пътува поне 21 часа с престоя. Иначе за нашите сънародници там няма нищо скрито-покрито, информирани са за всичко в родината, гледат новини и няма с какво да ги изненадаш. Има хора, които предпочитат да не се връщат в България за постоянно, а други съжаляват, че не са си тук, но картинката, която се показва за България в момента, както и политическата ситуация в страната ни не ги привлича. – Какво те впечатли в Австралия? – Отидох там по работа, да си направя концертите, но това не ми попречи да хвърля един поглед и върху живота, защото не съм бил по тези земи. Най-много ме впечатлиха редът, сигурността и чистотата на улиците. – На 11-ти декември в зала № 1 на НДК ти предстои голям концерт – “Вечните песни на България”, заедно с други твои колеги. Усещаш ли, че хората са зажаднели за вашата музика? – Ами, и усещам, и не усещам – раздвоен съм между двете възприятия, защото според мен чалгата не дава мира на българския слушател да се съсредоточи върху нашата музика. Ако малко си дадат отпуска, може би ще се усети повече… – Вече по-актуални станават други жанрове… – Не знам, дано да е така. Целта на това изпитание – чалгата, защото то не е музика, целта е да се показват разголени момичета, а не да се слуша музика, в това отношение те са традиционни – не са мръднали, докато нашата задача е много по-трудна. Ние, поп музикантите, трябва да предлагаме хитове, които да завладеят слуха, съзнанието и възприятието на хората. Някои от нашите изпълнители са надарени да вълнуват хората и да им създават емоции, обаче като не се чува в българския ефир тази музика, не може да се случи. Аз, колкото и златен глас да имам, говоря иносказателно, не за себе си, а който и да е изпълнител, колкото и да бъде надарен от Господ, но този човек като не се чува, като не се появява по телевизията и няма как да се оцени. – Имат ли шанс някои от модерните днес изпълнители да участват в концерт “Вечните песни на България”? – А, това е много труден въпрос! Много съмнения ме обхващат как да се изкажа по него, но по моите критерии това много трудно ще стане. Много ми е трудно някои от тях да си ги представя да се пенсионират с музика, но всичко е въпрос на време – тук нямам думата, това са само мои прогнози, а друг ги решава тези неща. Много е далече съвременната музика от душевността на хората, не говорим за спектакъла с илюминации и светлини, има нужда и от това, но аз предпочитам един камерен концерт с още двама-трима музиканти около мен, да им предложа нещо, което като го чуят – няма да го забравят никога. – Откога не си чувал твоя песен по радиото? – Може и да са излъчвали, но нямам спомен и по тази логика много хора ме питат кога ще запиша нови песни, а аз вече записвам само, когато става въпрос за конкурс, като визирам “Бургас и морето”. Той остана единствения фестивал-конкурс и аз участвах там тази, както и миналата година с нови песни. Ето, имам две нови песни – от миналата и от тази година и много ги харесвам, влюбен съм в тях, но само аз, защото публиката не ги знае, а и няма как да ги знае, след като няма къде да ги чуе… – Често ли си чувал оправданието, че песните ти са извън формата на дадено радио, или друга медия? – Да – често, да не кажа винаги и моят контра въпрос е – какво значи формат, музиката не е ли свободна? Няма отговор! Казват ми – да не дискутираме повече, няма смисъл – и аз си отивам! Византийски номера са това. – Кристина Димитрова и Орлин Горанов са споделяли, че им се случва да ги мислят за двойка и в живота. Ти и Роси Кирилова, имали ли сте подобни забавни случки? – Имали сме, да! И нас са ни мислели за двойка, въпреки че Роси винаги пътува със съпруга си. Недоразумения е имало много, питали са ни също така дали не сме роднини. – Съпругата ти Емилия ревнува ли? – Едва ли ще ме опази, ако реша аз, всичко е въпрос на вътрешно усещане! Виж, когато човек е свободен и не е обвързан, може да прави каквото си иска, ожени ли се, а жената – омъжи ли се, трябва да затвори сергията и да се чувства сериозен човек. Най-лесното е да засегнеш половинката ти, да я унижиш, това е лесно, но тогава се питам – какъв е смисълът от вашия брачен съюз, няма смисъл, ако решиш да бъдеш от този модел – просто не се жени и излез навън. – С твоята половинка сте заедно дълги години. Според теб, ако нямахте брак, както е модерно сега, щяхте ли да сте още заедно? – Догодина ще станат 35! А, това е интересен въпрос, но да ти кажа този вариант ми е трудно да го пресметна. Искам да ме разбереш правилно – според мен двама, когато живеят в безбрачие – това не е богоугодно дело, каквото и да значи това за непосветените и атеистите. Човек трябва да живее богоугодно, а днес много хора си живеят така и деца се раждат, но аз твърдя, че това наистина не е богоугодно и сигурно неудачите ще ги съпътстват тези млади хора – много, много пъти в годините. Според мен нещата трябва да са, както Господ ги е наредил – брак и семейство. Тогава има истинско семейство, което е осветено от Божията промисъл и е узаконено от всички институции. На въпроса дали щяхме да бъдем, няма вариант да ти отговоря, защото е нямало как да бъдем заедно с моята съпруга, ако не сме законно свързани. – Посветил песента “Шопкиньо” на жената до теб. С какво те вдъхновява тя? – Шопите са една много голяма група и се отличават с тяхната способност да се самоиронизират, с техния брилянтен хумор, който е световноизвестен. Това да се надсмиваш над самия себе си, според мен е върхът на сладоледа, а това го могат най-добре шопите! А Емилия също е шопкиня и така е наредил нашият Господ, начертал ни е план да бъдем заедно и ние го изпълняваме. – Имаш ли любим виц за шопите? – Моментално ще ти кажа един: Нане отива у Вуте, приближава пред къщата му и излиза Пена. -Пено, къде е Вуте? -Епа, нема го, Нане! -Е, как да го нема, аз го видех на прозореца?! -Ти го виде, ама той пръв те виде! – Шопкиня и тракиец, кой взима връх във вашето семейство? – Никой, защото ние се допълваме – единия каже едно, после другия каже нещо и взимаме общо решение, имаме съгласие. Е, караме се често, но след това уталожваме и се сдобряваме бързо. – Откритият ти характер създавал ли е проблеми? – Да, много! Това, че съм директен в изказа и отношението към хората много пъти ми е носило негативи. Много пъти са ми казвали, дори право в очите, че съм много директен и са ме съветвали да говоря по-деликатно и дипломатично. Аз знам, че съм такъв, но нямам намерение да се разделям с характера си, той си ми е много добър. Е, има някои неща да изглаждам, но точно това, че искам да кажа истината директно на човека, каквато и да е тя – това няма да променям! – Наближава Коледа, на теб случват ли ти се чудеса? – Самият живот е чудо за мен! Колкото повече минават годините и аз напредвам във времето, толкова повече оценявам това – че животът освен, че е подарък, си е едно истинско чудо! Всеки ден намирам по малко време да благодаря на моя Създател за този живот, който ми предлага сега. Бог обича, хората – неговите деца да му благодарят. Преди го правех само в трудни моменти, но сега вече използвам всеки ден, който ми е даден от живота да благодаря. – Познанството ти с феномени, като Ванга засилва ли вярата ти в Бог? – Да! Ванга много отдавна я познавам и никога не мога да я забравя, бил съм няколко пъти при нея. Тя затвърди становището ми, че Божията сила е най-велика и единствената, тя ни движи в живота. При едната ни среща Ванга ми каза – сега, като си тръгваш внимавай с колата, защото лявата ти гума ще ти поднесе. После се случи точно така – да, това може да е случайност, но едва ли. Като си помислиш, че всъщност случайни неща в живота няма и отхвърляш този вариант. – Вилата ти е близо до Царичина. Усещал ли си някаква по-специална енергия там и вярваш ли в НЛО? – Усещал съм тази енергия, когато съм ходил там и стъпвайки отгоре на земята, под която е заровена самата дупка и веднага усещаш едно боцкане по ръцете и крайниците – иглички, което е нещо необичайно, а като се махнеш от тази територия и те изчезват… Аз съм убеден, че има НЛО. Няма сила, която да докаже, че няма прераждане, или че няма Господ, а НЛО обектите също са факт и всичко е доказано много отдавна, само че ние още не сме ги виждали. – Любима мисъл? – Като не можем както щем, да щем – както можем! Нашият гост  Легендарният изпълнител Панайот Панайотов има огромен брой хитове, но остава в сърцата на почитателите, като “Момчето, което говори с морето”. Сред другите му вечно-зелени шлагери са “Охридското езеро”, “Обич”, “Шопкиня”, “Магдалена”, “Маринела”, “Ванга”, “Здравей, обич моя”, “Вдигам тост” и много други. Панайот е двукратен носител на голямата награда от фестивала “Златния Орфей”, но е печелил и международни отличия за таланта си. На голяма популярност се радва и дуетът му с Росица Кирилова, като през 93-та година двамата печелят не само наградата на журито, но и на публиката от фестивала “Интерфест” в Битоля. С Роси и съпруат й – композиторът Георги Начев ги свързва и голямо приятелство, като двете двойки взаимно си кумуват. Въпреки многото почитателки, певецът е верен на съпругата си Емилия вече близо 35 години и двамата са едно от най-стабилните семейства в родния шоубизнес.", "date": "2018.12.02", "title": " Панайот Панайотов: Ванга ми предсказа инцидент с колата"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d0%bd%d0%b0%d0%bc%d0%b0%d0%bb%d1%8f%d0%b2%d0%b0-%d0%b8%d0%bc%d0%be%d1%82%d0%bd%d0%b8%d1%8f-%d0%b4%d0%b0%d0%bd%d1%8a%d0%ba-%d0%ba%d0%b0%d1%81%d0%b0%d0%b5-%d0%b1/", "text": "През следващите дни ще бъде внесен законопроектът за намаляване на ΕΝΦΙΑ (единния данък за собствениците на недвижими имоти), средно с 30%, на два стадия, един през 2019 и един през 2020. От намалението на ΕΝΦΙΑ ще бъдат облекчени приблизително 5,8 милиона собственици на недвижими имоти. Най-голяма глътка въздух ще има за малките и средни недвижими имоти, за които ще се плащат в края на 2020 по-малко ΕΝΦΙΑ от 40% до включително и 50% Колкото повече ще се увеличава данъчната стойност на недвижимите имоти, намалението на ΕΝΦΙΑ ще спада. Що се отнася до недвижимите имоти с данъчна стойност над 500.000 евро, той ще бъде почни нулев. В проектозакона се очаква да се уточни и начинът, по който ще се изчислява намеленият ΕΝΦΙΑ. Ще бъде въведен един коефициент на намаление за 2019 г. и за 2020 г. Първият етап на намаление, който ще се реализира през 2019 г. ще бъде определен средно на 10% и ще засяга главно недвижимите имоти с данъчна стойност от 60.000 до включително и 150.000 евро. Най-големият процент намаление (50%) ще касае недвижимо имущество до 60.000. Общото намаление ще се оформя в рамките на намаление на данъка с 30% през 2019 г. и 20% през 2020 г. Съответно, 1.050.319 собственици, които притежават недвижимо имущество с данъчна стойност до 100.000 евро ще ползват средно намаление достигащо до 40,8%, което ще се разпределя на 21,8% през 2019 г. и на 19% през 2020 г . Поетапно и колкото повече се увеличава стойността на недвижимото имущество, намалението на ΕΝΦΙΑ в рамките на двете години ще достига 28,43% средно, за имущества с данъчна стойност от 100.001 до 150.000 евро, 28,43 %, за имущества от 150.001 до 200.000 евро, 20,1% за имущества от 200.000 до 500.000 като намалението ще се минимализира на 11,4% и след тази граница ще се занулява. Например за един апартамент от 80 квадратни метра с данъчна стойност 100.000 евро собственикът плаща днес ΕΝΦΙΑ от 296 евро. През 2019 г. с прилагането на първия етап на намаление ще плати 224 евро, тоест 72 евро по-малко, докато за 2020 г. ще плати 148 евро, тоест, половината от това, което ще плати през 2018 г. След прилагането на гореспоменатите изменения, остават публични финанси възлизащи на приблизително 200 милион евро, които ще бъдат използвани за корекции на грешки в структурата на данъка, с цел да стане по-реален и справедлив. Така, след разпределение на допълнителните 200 милиона евро, средното намаление на ΕΝΦΙΑ от 26,18% (от намалението на 2-ра фаза) ще стигне 30% в сравнение с днешното утежняване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.12.02", "title": " Гърция намалява имотния данък, касае българи с имоти там"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%82%d1%8f%d0%bb%d0%be%d1%82%d0%be-%d0%bd%d0%b0-58-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%bf%d0%be%d1%87%d0%b8%d0%bd%d0%b0/", "text": "Тяло на 58-годишен мъж е открито в районна на Гарнизонна фурна в Пловдив, съобщи говорителят на Областната дирекция на МВР. Сигналът за безжизнено тяло е подаден в 08.15 часа тази сутрин. По първоначални данни починалият е водел скитнически начин на живот, предаде „Фокус“. Няма данни за насилие. Според екипа на Центъра за спешна медицинска помощ, отзовал се на сигнала, смъртта е настъпила в резултат на измръзване. Образувано е досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.02", "title": " Откриха тялото на 58-годишен мъж, починал от измръзване"}
{"url": "https://trud.bg/%d1%81%d1%83%d0%bf%d0%b5%d1%80-%d0%bf%d1%80%d0%be%d0%bc%d0%be%d1%86%d0%b8%d0%b8-%d0%b7%d0%b0-%d0%bc%d0%be%d1%80%d0%b5-%d0%b2-%d0%b8%d1%81%d0%bf%d0%b0%d0%bd%d0%b8%d1%8f/", "text": "Съчетайте ваканция с разглеждане на най-големите забележителности в страната на Сервантес Почивките са подходящи и за хора в златната възраст Ако не понасяте студеното време и вече мечтаете за следващата морска ваканция, можете да се възползвате от отстъпките за ранни записвания за почивка в Испания. През последните години страната се наложи като предпочитана дестинация, както за хората в златната възраст, които търсят удобство, спокойствие и красиви гледки, така и за всички почитатели на културата, вкусната храна, безкрайните пясъчни плажове, топлото време и кристално чистите морски води. Ако резервирате ваканцията си сега, можете да се възползвате и от много изгодни промоции. Проверка в сайта на един от най-големите туроператори “Бохемия” показва, че цените на офертите за 8-дневна крайморска ваканция в Испания с директен самолетен полет, включени три хранения дневно, вино и вода, една безплатна екскурзия и трасфер до избрания 4-звезден хотел започват от 899 лева на човек. Колкото и пъти да сте посещавали Испания, страната винаги има с какво да ви изненада приятно. Неслучайно от дълги години винаги е в челните европейски и световни класации за държава, приела най-много туристи. Дългите безкрайни плажове с кристална вода обаче са причина никога да не усещате този огромен интерес от страна на туристите, а работещите в индустрията ви карат да се чувствате център на внимание, така че да не виждате “конкуренцията” на другите гости за персонално обслужване. Страната е любима и на туристите в златната възраст заради достъпните си цени, високото качество и традициите на местния Senior Tourism. Помислено е за всичко. Хотелите са подбрани внимателно, така че 4-те им звезди да гарантират удобство и комфорт. В предлаганите пакети е включен обогатен пълен пансион – закуска, обяд и вечеря с вода и вино. А като екстра гостите получават и една безплатна екскурзия в знаково място за избраната дестинация. Ако решите да си подарите ваканция в рая за хората от златната възраст Ла Манга дел Мар Менор в Мурсия като безплатна добавка към пакета на цена от 899 лв. за 8 дни получавате панорамна обиколка на Аликанте с водач на български език. За града през вековете са спорили мюсюлмани и християни, като днес можете да разгледате интересно наследство и от двете съперничещи си култури. Самият курорт Ла Манга дел Мар Менор неслучайно е наричан рай между две морета и е едно от най-спокойните места за почивка в цяла Испания. Пясъчна коса с дължина от 22 километра отделя водите на Средиземно море от най-голямата лагуна в Испания и Европа, позната като Малкото море (Мар Менор). Високата концентрация на сол във водите на лагуната, съчетани с микроклимата влият лечебно на целия организъм. Неслучайно местната козметика от Мар Менор се слави като целебна и конкурира известните продукти от Мъртво море. Според медицинските специалисти всъщност именно курортът Ла Манга дел Мар Менор има най-здравословния климат в цяла Испания. Така че мястото реално е огромен открит спа център. Като екстра заради малката си дълбочина най-голямата солена лагуна в Европа се затопля значително по-рано от Средиземно море, което прави курортът предпочитан за лятна ваканция още през пролетта. Дори през зимата температурите тук рядко падат под 19 градуса. Затова и другото име, с което наричат курорта и региона край него е Коста Калида или Горещия бряг. В близост е разположен резерват, в който можете да наблюдавате различни видове птици, включително и атрактивното фламинго. Местната кухня, подобна на цяла Испания, е комплимент за небцето. Ако ви доскучае да се наслаждавате на горещото слънце и лечебните морски води можете да си купите и допълнителни екскурзии до Картахена, която помни Пуническите войни и приютява построеният през 1-ви век от император Август Римски театър или до основаната през 9-ти век Мурсия, за да разгледате внушителната й катедрала. Ще имате възможност да посетите и град Лорка с извисяващата се Крепост на слънцето или един от петте най-свещени за католиците градове в света – Каравака де ла Крус. Сред другите интересни ваканции в Испания, които можете да резервирате с отстъпка за ранни записвания, е тази в Коста дел Алмерия. Цената на почивката за 9 дни започва от 999 лева на човек. Курортът Аквадулсе се намира на 200 километра от Малага, а самият град на Пикасо можете да разгледате безплатно с професионален гид като част от туристическия пакет без да плащате допълнително. Ако изберете тази ваканция ще имате шанса да се насладите на националния парк и биосферен резерват Сиера Невада и на селището Гуадикис, в което и днес част от местните предпочитат да живеят в пещери. Сред другите допълнителни екскурзии е тази до развлекателния парк Oasys, който ще ви пренесе в Дивия Запад на Америка и неслучайно е наричан още Мини Холивуд. Или да си подарите целодневна екскурзия с морски круиз по време на която ще разгледате рибарското селище Ислета дел Моро, известният със златните си мини Родалквилар, прочутата с белите си къщи Агуа Амарга, както и да поплувате в редица заливи, в чиито чисти води често се виждат и делфини. Край местния замък Сан Андрес в Карбонарес пък можете да си направите снимка с известните испански вятърни мелници или да проведете въображаема битка с тях, подобно на героя на Сервантес Дон Кихот. Като екскурзия се предлага и посещение на Гранада с най-известната и най-посещавана от туристи испанска забележителност замъкът Аламбра, както и рлазходка до втората по големина крепост в региона Ла Алкасаба в Алмерия.   Зеленият рай Бенидорм Вижте Светия Граал във Валенсия В катедралата на Валенсия можете да видите Светия Граал – чашата, от която е пил самият Исус Христос.  Един от най-известните испански морски курорти безспорно е Бенидорм. Той е проектиран и изграден като такъв и впечатлява със своите небостъргачи, въпреки че и днес можете да посетите старата част с типична атмосфера. 8-дневна ваканция в него ще ви излезе 1019 лева на човек. Но със сигурност няма да съжалявате. Курортът е много озеленен и това не е учудващо, предвид че в близост се намира град Елче. В едно от най-старите обитавани места на Иберийския полуостров днес можете да видите образци от всички видове палми, които растат по света в местната ботаническа градина. Като включена безплатна екскурзия към този пакет ще имате шанса да разгледате Аликанте с крепостта Санта Барбара, която се извисява над града, знаменитата крайбрежна алея с палмите Еспланада, катедралата със син купол Сан Николас и кораба-музей Сантисима Тринидат с 140 оръдия на борда. В близкия град Валенсия освен известния Град на изкуствата и науката ще можете да видите с очите си и Светия Граал. Всички научни доказателства водят до твърдението, че пазената в местната църква чаша наистина е тази, от която е пил самият Исус Христос. Или поне в това са уверени местните. Уникалният съд се съхранява в местната катедрала Санта Каталина от началото на 15 век. Сред задължителните спирки в града е и музеят на Фалите. Ако си резервирате екскурзия до планинското село Гуадалест пък ще можете да се насладите на къщи на по 400 години и красива природна панорама.   Барселона – градът на Гауди Черната Дева върши чудеса в Монсерат Шедьоврите на испанския архитект Антонио Гауди като прочутата катедрала Саграда Фамилия са визитната картичка на Барселона. Сред най-популярните ваканции в Испания е тази в Коста Брава. Пакетът за нея в момента започва от 905 лева за 8 дни, а в цената е включена безценна екскурзия до града на Гауди – Барселона. Каталунската столица ще ви очарова и ако решите да се върнете до нея, няма да имате проблем, тъй като курортът Пинеда де Мар, в чиито луксозни хотели се настаняват туристите, има съвсем лесна и удобна връзка до Барселона с влак. Освен шедьоврите на Гауди, там можете да разгледате и уникалният и магически манастир Монсерат. Енергията на мястото и околните планински върхове е осезаема, а Черната Дева, наричана така защото лицето й потъмняло, след като взела всички хорски грехове върху себе си, в местния манастир и до днес върши чудеса. Сред допълнителните възможности е и тази да присъствате на рицарски турнир, да опознаете шарения и шантав свят на Салвадор Дали или да посетите обичания от Мадона град Жирона.   Дяволът живее във вулкана Тейде Островът е рай за шопинг маниаците Канарските острови се славят като едно от най-топлите и красиви места за лятна ваканция в Испания. Заради близостта им до Африка температурите там целогодишно са високи и са превърнали островите като Тенерифе в предпочитана дестинация за целогодишен отдих. Отдалечеността и големият интерес към острова предполагат и малко по-високи цени. 1440 лева ще ви струва 8-дневна ваканция в луксозен 4-звезден хотел в курорта Пуерто де ла Крус. Като част от пакета безплатно получавате екскурзия в едноименното градче с включено посещение на местната впечатляваща ботаническа градина и на катедралата. Естествено имате и много допълнителни опции за прекарване на свободното време извън събирането на тен край водите на Атлантическия океан или в комплексите с басейни, пълни със солена океанска вода. На острова има подходящи плажове както за спокоен отдих, така и за каране на сърф. Имайте предвид обаче, че повечето от тях не са постлани с пясък, а със ситни камъчета. Можете да си резервирате и еднодневна разходка с корабче, по време на която почти със сигурност ще можете да снимате плуващите край вас делфини и китове. Безспорно най-голямото предимство на Тенерифе са цените. Заради факта, че е безмитна зона, магазините в най-големият остров на Канарите ще ви предложи умопомрачително добри сделки. Тук можете да изкачите и на най-високия вулкан в Испания, при това само за десетина минути, благодарение на изградения лифт. Гледката край Тейде е почти сюреалистична заради голите вулканични скали, в чиято негостоприемна прегръдка на места все пак са намерили начин да съществуват кактуси, цветя и храсти. Местните жители, наречени гуанчи, вярвали, че вулканът Тейде подпира небето и му пречи да падне върху земята и да унищожи всичките й жители. Според легендата в кратера на вулкана е затворен дяволът, за да не пакости на хората. На Тенерифе се намира и най-добрият зоопарк в Европа – Лоро парк, който бил предпочитано място и на суперзвездата Майкъл Джексън. Тук, в близка до естествената им среда, можете да видите делфини, косатки, червени панди, горили, пингвини, лъвове, папагали и десетки други животни.", "date": "2018.12.02", "title": " Супер промоции за море в Испания\t\t\t"}
{"url": "https://trud.bg/%d1%87%d0%b5%d1%80%d0%b2%d0%b5%d0%bd%d0%b8%d1%8f%d1%82-%d0%b7%d0%b0%d1%89%d0%b8%d1%82%d0%bd%d0%b8%d0%ba-%d0%b1%d0%be%d0%b6%d0%b8%d0%b4%d0%b0%d1%80-%d1%87%d0%be%d1%80%d0%b1%d0%b0/", "text": "Божидар Чорбаджийски е последният капитан на ЦСКА, вдигнал трофей – купата на България през 2016 година. Също така е и последният юноша на „червените“, който се наложи в титулярния състав. Заедно с Николай Бодуров той оформи най-ефективната двойка централни защитници в Европа от началото на сезона. ЦСКА е допуснал пет гола. Чорбаджийски даде интервю за „Труд“ за края на годината.  – Отразява ни се най-нормално. Както не един път съм казвал, ЦСКА винаги е в битката за титлата. При нас винаги цари едно сладко напрежение. Свикнали сме с него, всеки мач играем за победа и се надяваме накрая да ликуваме.  – Предстои да разберем. Във футбола пет минути могат да бъдат решаващи. Надявам се да сме си извели поуките, това да си проличи още другата седмица и да спечелим мача срещу „Лудогорец“.  – Може би не е една, направихме доста грешки. Смея да кажа, че този сезон на по-високо ниво е това, че взехме всички мачове до момента срещу отборите от долната половина на таблицата. Може би ни липсват победите срещу по-добрите отбори, както беше миналата година. Тогава по това време имахме успех над „Лудогорец“, както и равенство с „Левски“. Тази година не можахме да вземем нищо от водещите отбори, но пък си взехме точките от втората половина на таблицата. Може би това е разликата между двата сезона. Надявам се в предстоящия голям мач да покажем друго лице.  – Абсолютно! Точно това говорим всяка една седмица, точно на това набляга нашият треньор и се опитва да ни убеди в тези неща.  – Не, в никакъв случай! Както нас ни бяха отписали преди два-три кръга, че вече сме зад „Левски“ и „Лудогорец“ с три-четири точки. Виждате, че футболът е едно невероятно колело. Тази седмица може да си отгоре, а утре да си отдолу с три точки. Абсолютно всичко очаквам и по никакъв начин не изключвам „Левски“ от борбата за титлата.  – Повлия психически. Може би малко падна духът в отбора. Бяхме с четири победи на върха, единствени с пълен актив от точки. След мача с „Лудогорец“, въпреки че не си личеше толкова в отбора, на терена през следващата седмица се видя, че не сме на нивото, на което бяхме. Настроението беше малко по-минорно. Тук всички сме максималисти. При една евентуална победа над „Лудогорец“ тогава дърпахме със 7 точки и нещата ставаха сериозни. Но има много мачове и развръзката на първенството тепърва предстои.  – Ще бъде важен дотолкова двата отбора да покажат хубав футбол и хората да останат доволни. Не един път съм казвал, че дерби мачовете не решават титлите. Тепърва трябва да се разделим на две – шестица и осмица. Имаме да изиграем още минимум четири мача срещу тях, така че има наистина много до края. Дали ще вземем три точки, една или нищо – това по абсолютно никакъв начин не решава нищо. Всеки може да победи всеки, особено в тези условия. Виждате, че терените са лоши, мачовете не предлагат толкова голове, съперниците се затварят срещу водещите отбори. Изненадите се случват в почти всеки кръг. Дерби като дерби, но ако го спечелим, ще бъдем с психологическо предимство.  – Приехме го с усмивка. Преди жребия дори се шегувахме с момчетата в отбора, че ще стане точно така. Тази година винаги ни се падаха по-трудни съперници. Видяхте и в третия кръг на Лига Европа се изправихме срещу Копенхаген, който влезе в групите. Не можем да кажем, че беше неочаквано. Най-вероятно е финал преди финала, както беше и миналата година, когато на по-ранен етап срещнахме „Лудогорец“ и ги отстранихме. Сега чисто на хартия отборът, който спечели през април, ще бъде фаворит за спечелването на купата.  – Статистически съм запознат доста добре с тези факти. Надявам се отново статистиката да бъде на наша страна.  – Седях си вкъщи и някой ми се обади. Каза ми да си пусна телевизора. Не бях запознат, че Нестор ще дава интервю. Точно, когато включих телевизора, гледам някаква снимка на мен и Бодуров, а до мен Дани Алвеш. После разбрах за какво става въпрос. Реагирах с насмешка. Разбира се, зарадвах се. Това показва от една страна благодарността на Нестор към нас, както ние му се отблагодаряваме винаги. Най-вероятно сме свършили до някаква степен добра работа. Но както неведнъж съм казвал – играта ни в защита се базира на абсолютно целия отбор от нападателя до вратаря. Не може само ние двамата с Бодуров да обираме славата. Плод на колективна работа всеки божи ден на нашата база са тези успехи и пет допуснати гола до момента. Иначе с Бодуров се разбираме прекрасно и се надявам тепърва да предстоят успешни мачове за нас.  – Нестор беше забравил. Той казва много подобни неща, които обаче не излизат по медиите. Вече сме свикнали с неговия хумор, тези шеги са всекидневие. Той държи съблекалнята в невероятно добро настроение. Дори той не обърна внимание, ние се пошегувахме с Бодура, един-двама от съотборниците също ни бъзикаха с „треньора си ви хареса вас…“. Естествено всичко е в рамките на шегата. Стана една конфузна ситуация, извлякохме много позитиви от нея, посмяхме се. Надявам се и занапред да бъде толкова добро настроението тук.  – Нестор е много интелигентен човек. Това ми направи впечатление още първите дни около подготовката ни в Тетевен. На един човек просто му проличава по начина, по който се изразява. Нестор има други виждания за футбола, той е по-съвременен треньор. Акцентира върху основни неща, набляга на малки детайли, които се явяват много важни и сега го осъзнавам.  – На мен ми помогна чисто психически да се отърся от миналия сезон, защото той беше доста по-слаб за мен. Решенията, които взе и начинът, по който ме накара да играя – с доста повече лекота и простота на движенията ми по терена, без предприемането на всякакви рискове и т.н. Може би по този начин се поуспокоих. Успях да повярвам в този човек. Тези малки детайли в моята игра като елементарното подаване на топката на два метра, ми помогнаха да изляза от мини кризата от миналата година. Най-вероятно и капитанската лента психологически ми е повлияла. Тези детайли предрешиха този успешен до момента сезон. Надявам се да продължи да бъде такъв.  – Не, по никакъв начин! Дори му благодарих, защото никой не беше говорил преди това с мен на тази тема. Извика ме два дни по-рано, предупреди ме, че ще има вот. Каза, че дори и да не бъда капитан, не го прави, за да ме срине. Убеди ме, че съм негов водещ ключов състезател. Каза, че го прави и за мое добро. Но това е и негов метод на работа във всеки един клуб. Благодарих му и му казах, че е абсолютно негово право. По никакъв начин не съм успял да се обидя от това нещо. Аз съм широко скроен и най-вероятно е било за добро.  – Винаги ще бъде. Единствено мога да кажа едно огромно благодаря на целия клуб и на всички мои съотборници!  – Започнах с по-големите. Още в първи клас започнах да тренирам на „Червено знаме“, горе по клетките на асфалта, после по сгурията. Треньорът на моя набор ме извика след една година и оттам започна всичко. Седем години бях при г-н Ангел Калбуров, който за съжаление отдавна не е сред живите. Това е човекът, на когото дължа най-много в собствената си кариера и в израстването ми като футболист. Той ме възпита и съм му много благодарен за това. След това започнаха да ме викат при по-големите, пораснахме и се преместихме на „Армията“. Стойчо Младенов ме повика на две контроли. Оттогава започнах да тренирам с първия отбор и на 18 години дойде първият договор.  – Това е много интересен въпрос. Може би още от времето на Стойчо Младенов, когато ме извика в първия отбор, Вальо Илиев беше човекът, който правеше най-голяма разлика с начина, по който тренира. Тренираше невероятно, все едно си на мач. Няма загрявка, няма основна част – постоянно беше на 200%. Държеше те концентриран само с присъствието си. Лягаше за всяка топка, действаше като истински лидер. Тошко Янчев също беше такъв тип футболист. Мога да дам изключително много примери за млади и сърцати момчета, които всеки божи ден бъхтят тук като зверове. Усилията започват да им се отблагодаряват. Говоря за Кристиян Малинов – Кефала, Вальо Антов, Стойчо Атанасов, Ангел Лясков и т.н. Всички тези момчета тренират много усилено. Подготвят се като истински професионалисти, оставят след тренировка да се усъвършенстват. Това може само да ни радва. И сред чужденците в момента има момчета, които са големи професионалисти. Точно това спомага за добрата атмосфера в съблекалнята, за добрите ни отношения дори в живота. На това място можем да бъдем приятели всички. А това е рядко постижимо в повечето отбори с оглед на конкуренцията. Не всеки с всеки може да бъде приятел, но смея да твърдя, че в тази съблекалня точно това е налице.  – Стойчо Младенов. Мисля, че тогава Ивайло Котев още изпълняваше някаква функция. След един контролен мач срещу Мездра ми се обадиха и ми казаха.  – Беше точно след един инцидент с баща ми. Накуп ми се събраха хубави неща, защото хем подписах договор, хем с него се развиха добре нещата. Беше един доста щастлив период в моето развитие и живот.  – Всичко! Без късмет не можеш по никакъв начин. Можеше да отпаднем още на 1/16-финал срещу „Септември“ с дузпи на „Армията“. Доколкото помня, имахме късмет, че една дузпа не се свири. Без късмет си за никъде! Смея да твърдя, че за „В“ група отборът имаше класа. Невероятният дух и колектив, който цареше в отбора, ни тласна нагоре и ни донесе успех срещу всички противници. Най-сериозните два мача бяха срещу „Берое“, един изключително добър отбор. Навръх 100 години „Берое“ успяхме да ги отстраним безапелационно с два гола в двата мача. Не може без да си имал класа, този отбор да вземе купата на България. Със сигурност имаше и късмет. Без тези неща не може, но мога цял ден да изброявам какво имаше още. За мен това беше най-добрата съблекалня!  – На един дъх. Опитвам се да си връщам лентата назад много пъти, приятели ме питат, пускам си даже клипчета. Имам чувството, че всичко се случи за пет минути. Излизаш, тълпата те вплита в една обстановка… Гледаш и настръхваш с всяко едно докосване на топката, с всяка крачка по терена. Чувството е невероятно, това е най-щастливият етап в моята кариера досега! Чисто и просто емоционално, защото е първи професионален успех за мен като футболист. Започваш от „В“ група, играеш на стадион пред 35 хиляди, след това правиш парад в цяла София с купата, хората те целуват и прегръщат. Тези чувства остават за цял живот! Никой не може да ти го вземе, това е най-голямата награда от всички мачове, които изиграхме тогава. Този момент емоционално бележи най-големият връх в моята кариера.  – Да, имаше варианти, дори бях преотстъпен за два-три месеца в „Пирин“. Стойчо Младенов не се нуждаеше от нас, извика ни и ни го каза на четирима-петима от юношите. Каза, че няма да разчита на нас и че можем да си търсим отбори. Тогава беше много труден период за мен. Бяхме отдръпнати от отбора. В такъв момент се чудиш дали да разтрогнеш договора си с ЦСКА или да отидеш някъде под наем с опция след това да се докажеш още веднъж. Предпочетох да не си тръгвам от ЦСКА, защото много треньори и футболисти са ми казвали, че от ЦСКА можеш да отидеш навсякъде, но в ЦСКА не можеш да се върнеш толкова лесно. Предпочетох да бъда преотстъпен. Но нещата не се стекоха добре, в „Пирин“ не влизах и в групата. Попаднах на треньор, който не искаше да разчита на млади футболисти, въпреки че се представих добре на подготовката, на която вкарах и голове. Предпочетох да се върна в юношите на ЦСКА, защото още три-четири месеца имах право да играя до 19 години. Доиграх сезона в Елитната група. След това стана фалитът и отидохме във „В“ група.  – Изчаквах. Един ден бях в Академията, където съм студент, и ми се обади Христо Янев. Попита ме дали искам да играя във „В“ група за ЦСКА. Казах, че на този етап нямам нищо по-сериозно и интересно и искам да бъда част. Така започна всичко.  – По-скоро, да. Искам го, стремя се, това е моята цел, няма защо да си кривя душата. Ще се случи, когато е писано. Щом все още съм тук, значи не е дошло времето. Надявам се да дойде този период, в който да отида и да се развивам, защото съм доста амбициозен. Разбира се, мога да дам още на клуба, но има една бариера, която искам да прескоча и вече да се сблъскам с европейския футбол.  – Най-вече английското. Там футболът е по-бърз и по-здрав физически. След това може би Италия, Русия… Не изброявам първенствата, за които първо се сещам. Мислил съм си за локациите, на които ще се чувствам най-добре според моите качества.  – Най-вероятно да, ако нямам друга опция и трябва да продължа кариерата си някъде. Предполагам, че тогава ще трябва да опра до услугите на някой друг отбор.  – Мисля, че е забележимо. В момента отборът се намира в много добра позиция на изчакващ. Има много добра основа, невероятен колектив, много приятелска атмосфера, задружни сме. Отборът е изграден от много лидери, няма един изявен, а това ни прави много силен юмрук и ни дава тласък. Себераздаването ни се отплаща. Надявам се на едни успешни квалификации и най-накрая да видим България там, където е била през 1994 и 1998 г. Мисля си, че хората в България са зажаднели за футбол. Просто трябва да направим така, че да ги върнем на стадиона и да усетим тяхната подкрепа.  – Понеже вече играхме срещу Франция, ще бъде още една сбъдната мечта за мен да се изправим срещу Германия.  – Преди няколко години бях номиниран за най-перспективен млад играч. Вече се въртя около тези награди, но не мисля, че все още съм дорасъл за Футболист на годината. Виждате какви футболисти имаме, които играят в топ отбори. Ако бъда номиниран за защитник, ще бъде чест и привилегия да бъда сред най-добрите трима или петима в България на този пост. Оттук нататък ще се стремим всяка една година да затвърждаваме, да трупаме опит и да бъдем в тази класация. Това е стимул за нас да продължаваме да правим това, което най-много обичаме.", "date": "2018.12.02", "title": " „Червеният“ защитник Божидар Чорбаджийски пред „Труд“: Титлата се печели без грешки срещу по-малките отбори"}
{"url": "https://trud.bg/%d0%b8%d0%b2%d0%b8%d1%86%d0%b0-%d0%b4%d0%b0%d1%87%d0%b8%d1%87-%d0%be%d1%87%d0%b0%d0%ba%d0%b2%d0%b0%d0%bc%d0%b5-%d0%b7%d0%b0%d0%bf%d0%b0%d0%b4%d1%8a%d1%82-%d0%b4%d0%b0-%d0%be%d0%ba%d0%b0%d0%b6%d0%b5/", "text": "Очакваме международен натиск, преди всичко от Запада, да принуди Прищина да оттегли неочаквано решение за увеличаване на митата за стоки от Сърбия, заяви сръбският външен министър Ивица Дачич, цитиран от A1 On. „Когато преди три години успяха само за няколко дни, за да накарат Хърватия да прекрати абсурдни блокада на границите със Сърбия, тогава още по-лесно могат да накарат Прищина да направи същото, посочи Дачич в интервю за сръбски „Курир“. Той добави, че няма правителство в света, което да не е поискало отмяна на митата, включително и Европейския съюз и САЩ, и че „може би само правителството на Албания мисли различно и част от хърватските депутати“. Запитан дали слабата реакция на Запада означава, че Прищина реално има тяхната подкрепа Дачич отговори, че ако Прищина имала тази подкрепа в началото „и вероятно е имала“, сега вече я няма. „Единственото нещо, което трябва да се случи, е безусловното премахване на търговската блокада и няма да има никакви преговори за това“, каза сръбският външен министър. По повод изявлението на косовския премиер Рамуш Харадинай, че въвеждането на митата ще остане в сила докато Белград признае независимостта на Косово, Дачич заяви, че Харадинай е казвал много неща, които не са осъществени, така това не е много притеснително. Сръбският външен министър заяви, че идеята за разграничаване между сърби и албанци, която може да включва промяна на границите, „не е изоставена“, а представлява „единствената конкретна инициатива в обращение“. Той заяви, че „статуквото е невъзможно състояние“, което би довело до изчезването на сърбитеот Косово и изземването на сръбското религиозно и културно наследство. „Идеята за разграничаване не е отменена, напротив. Един от последните, който потвърди за това е командващия силите на КФОР-Салваторе Куочи, който каза, че границата между Сърбия и Косово не съществува и че това, което се предполага, че е граница, ще се определи само чрез договор и диалог между Белград и Прищина“, каза Дачич . По повод съобщения за нова конференция, на която може да се търси решение за отношенията между Белград и Прищина, Дачич в интервюто за сръбския вестник „Курир“ посочи, че е не е толкова важно дали споразумението между Белград и Прищина ще бъде потвърдено на международна конференция или в някой друг формат. „Надявам се и целта е да отидем на международна конференция, но по-важното за компромиса за Косово е да получим потвърждение и гаранции от най-влиятелните световни фактори. Това е необходимо, за да се приложи и уважи договора, не заради нас, а заради Прищина, която безброй пъти нарушава договореностите“, каза ръководителят на сръбската дипломация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.02", "title": " Ивица Дачич: Очакваме Западът да окаже натиск върху Прищина"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2-%d0%b3%d1%80%d1%83%d0%bf%d0%b0-%d1%81%d1%80%d0%b5%d1%89%d1%83-%d0%b0%d0%bd%d0%b3%d0%bb%d0%b8%d1%8f-%d1%87%d0%b5%d1%85%d0%b8%d1%8f-%d1%87%d0%b5/", "text": "България ще се изправи срещу Англия в квалификациите за Евро 2020. Един от победителите в първа урна от Лигата на нациите е водач в нашата група А. Другите съперници на България са Чехия, Черна гора и Косово. Очаквайте подробности!", "date": "2018.12.02", "title": " България в група срещу Англия, Чехия, Черна гора и Косово за Евро 2020"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%b8-%d1%84%d0%b8%d0%bd%d0%b0%d0%bb-%d0%b2%d1%8a%d0%b2-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b0/", "text": "Италиански отбор е новият шампион на световното клубно първенство по волейбол в Полша, след като два тима от Ботуша стигнаха до финала, който e късно тази вечер. „Тренто“ досега 4 пъти е ликувал с титлата, а „Кучине Лубе“ с Цветан Соколов в състава си миналата година спечели сребърните отличия.  Изцяло италиански финал имаше преди 26 г., когато „Мисура“ (Милано) победи „Сисле“ (Тревизо) с 3:2. А за последно отбор от Апенините триумфира в първенството през 2012-а. Тогава „Тренто“, воден от Радостин Стойчев, вдига четвърта купа, а в редиците на тима са Соколов и Матей Казийски.", "date": "2018.12.02", "title": " Италиански финал във волейбола"}
{"url": "https://trud.bg/%d1%81%d0%bb%d0%b0%d0%b2%d0%b5%d1%8f%d1%82-%d0%bd%d0%b0-%d1%84%d0%b5%d1%80%d0%bc%d0%b0%d1%82%d0%b0-%d0%bb%d0%b8%d0%bb%d0%b8%d1%8f-%d1%81%d0%b5%d0%bc%d0%ba%d0%be%d0%b2%d0%b0-%d0%bf/", "text": "Бесарабската българка Лилия Семкова е поредният отпаднал участник от риалити предаването “Фермата”, само броени седмици преди големия финал. 24-годишната студентка, която впечатли аудиторията с гласовите си данни, беше един от най-интересните и позитивни участници в четвъртия сезон на шоуто. Пред “Труд” “славея на фермата” разказа за това как се е променила във формата, дали е изпълнила мисията, с която влезе, защо повече бесарабски българи не емигрират в България като нея и какво не й достигна, за да спечели битката с Александра. “Преживяването във “Фермата” ще ми остане спомен за цял живот. Това никога няма да се повтори. Хората, атмосферата, самата ферма, бяха уникални. Мога да кажа, че нито за минута не съм съжалила, че съм вътре. И от хубавите, и от лошите неща съм доволна. Много неща научих от формата, станала съм и по-зряла, поне това казват моите приятели. Промениха се донякъде мисленето, държанието ми, станах и по-сдържана”, обясни Лилия. След отпадането си от шоуто получила огромен брой съобщения от фенове, които й изпращат своите поздравления и пожелания. “Стотици съобщения съм прочела и даже имам още много, на които не съм отговорила. Просто не ми стига времето. Всичките са много хубави и положителни. Част от тях дори ме карат да плача от това колко са добри хората. Преди са ми казвали, че в България манталитетът бил лош, но това са пълни глупости. Повечето хора тук са наистина много добри и позитивни. Има хора, които дори ми предлагат къща, дом за живеене, а аз просто не мога да повярвам”, сподели красавицата, която след “Фермата” се завръща в общежитието си в София. Младата певица споделя, че във формата е влязла с мисията България да опознае бесарабските българи в нейно лице и се надява това да се е получило. “Наистина има много факти за бесарабските българи – за историята, преселението ни, за традициите и обичаите. Смятам, че успях да покажа и разкажа за нашата общност”, каза Лили и допълни, че след участието си в шоуто й се обаждат приятели, също бесарабски българи и й казват, че хората ги питат дали я познават и свързват тяхната общност с нея. “Преди като в България чуят за бесарабски българи, сигурно са се сещали за Александър Малинов, примерно, а сега да има хора, които да се сещат за мен, е просто невероятно”, сподели фермерката. По думите й бесарабските българи са много трудолюбиви и обичат да спазват традициите. “И в най-малките села, някои дори без младежи, с по 200 човека, без училища, се опитват пак да спазват обичаите, да пеят български песни, доколкото могат и знаят, което е уникално. Тъй като съм обиколила цяла Бесарабия за концерти и различни мероприятия, всеки път се възхищавам на тези талантливи хора с големи сърца, които милеят за България. Ако видят на живо българин от България, започват да плачат от радост”, уточни Лилия. Според нея причината повече бесараби да не емигрират в България като нея е от страх да променят живота си. “Там са семействата, приятелите и домовете им. Не става дума за 20 години преселение, а за 200-300. Трудно е да изоставиш всичко, което имаш и да дойдеш на чуждо място. Защото колкото и да говорим за България, все пак за тях това е чуждо място – нямат тук нито приятели, нито познати”, признава певицата от Украйна. По думите й обаче се увеличава броят студентите от Бесарабия, които идват да учат в България, в сравнение с тези от преди 5-6 г. Ако преди те са били около 50-60 човека, то сега са над 400-500 на година. Лилия обясни и проблемите, пред които са изправени бесарабските българи ако искат да посетят България. “Трябва да си правят виза, ако нямат европейски паспорт. А хората в селата в Бесарабия нямат такива паспорти, имат обикновени задгранични. Те трябва да платят 50 евро и да чакат няколко седмици да им се направи визата. И това е само за да посетят страната за няколко дни и да се върнат. А ако идват да живеят в България, трябва да се изкарат различни бележки и документи, които тормозят хората. Не че не е възможно, просто не всеки човек може да намери време и пари да го направи”, категорична е фермерката. Риалити героинята, която има музикално образование в Одеса, а в момента следва “Администрация и управление” в УНСС, разказа и как се е запалила по българската история. “Преди около 2 години започнах по-сериозно да се интересувам от история, когато започнах да работя във Всеукраинския център за българската култура в град Одеса. Там имаше голяма библиотека със стотици учебници и книги по литература и история. Започнах да чета, стана ми интересно и много се запалих”, сподели славея на Фермата. По думите й тя решила да живее в България още през 2015 г., след като посетила страната ни, за да участва в “България търси талант”. “След като се прибрах отново в Украйна, изпитах страшна депресия и си казах, че не желая повече да живея тук, а искам да се преместя в България. Така след 2 години се реших и го направих”, обясни Лили.  След идването й у нас обаче най-много я е разочаровало пренебрежителното отношение към нея заради “по-разваления” й български. “Хората тогава ме гледаха странно, дори и тези от институциите. Те се отнасяха доста грубо, студено, дори ме игнорираха и това много ме нараняваше. Винаги съм подхождала с усмивка, а получавах обратно злоба. Не мога да си обясня причината, може би защото показвах украинския си паспорт и те се дразнеха от това”, твърди певицата и допълва, че в всичките й приятели в момента и хората, които са й помогнали с работа и да преживее самотата от емигрирането, са българи от България. На въпрос дали се чувства предадена от решението на приятелката й във формата Александра да я избере за втори дуелист и в последствие елиминира, Лили отговаря: “Вътре във “Фермата” аз го приех по-спокойно. Все пак е игра и се опитах да я оправдая. Да, тя ме беше ме питала: “Лили, ти би ли ме избрала за дуел?”. И аз й отговорих, че бих се изправила срещу нея. Но тогава ставаше дума за краен етап на състезанието, когато се налага да се изправим една срещу друга и нямаме друг избор. Когато става въпрос за етап, в който има избор от още три жени, това малко ме нарани. Аз даже бях сигурна, че ще избере Христина”. Бесарабската българка разказа и за битката, в която изненадващо за мнозина загуби с 0 точки. “Първото, което искам да кажа, без да се оправдавам по някакъв начин, е че аз наистина бях много болна. Преди да изляза на Арената имах много висока температура. Нямах никакви сили. Второто по-различно този път е, че я нямаше спортната злоба, която имах при битката с Христина. Просто не можех да си събера силите и да се нахъсам да “разкъсам” Александра. Как може да “смачкаш” човек, който ти е симпатичен?”, сподели Лилия. За фаворит за спечелването на наградата, след като неотдавна заяви, че иска това да бъде Милена, в момента бесарабската българка е с различно мнение. “Тогава бях напълно искрена с избора ми Милена да спечели голямата награда. И аз казах защо – тя има семейство, две деца, които имат нужда от материална помощ. Но чисто душевно-емоционално, аз искам Росица да спечели”, признава фермерката.", "date": "2018.12.02", "title": " Славеят на „Фермата” Лилия Семкова пред „Труд”: Студентите от Бесарабия в България сме все повече\t\t\t"}
{"url": "https://trud.bg/%d0%bd%d0%b0%d0%b4-120-%d0%b4%d0%b5%d1%86%d0%b0-%d1%81%d1%8a%d0%b1%d1%80%d0%b0-%d0%bb%d0%b5%d0%ba%d0%be%d0%b0%d1%82%d0%bb%d0%b5%d1%82%d0%b8%d1%87%d0%b5%d1%81%d0%ba%d0%b8%d1%8f%d1%82-%d1%82%d1%83%d1%80/", "text": "Велико Търново бе домакин на второто издание на лекоатлетическия турнир „Не на насилието“, което събра на стадион „Ивайло“ над 120 деца на възраст от 10 до 17 години. Освен от Старата столица, в състезанието се включиха и атлети от Плевен, Дряново, Шумен, Габрово, Разград и Русе. Надпреварата бе организирана от СК „Етър- Академик“, „Зонта клуб“- Велико Търново и Общината в лицето на домакина ОП „Спортни имоти и прояви“. Турнирът бе една от инициативите, с които „Зонта“ и съмишленици казват „НЕ” на насилието. Кампанията против насилието тече в периода 25 ноември, обявен от ООН за Международен ден за елиминиране на насилието срещу жените, и 10 декември – Международен ден на човешките права.  „За нас е чест, че за пореден път Община Велико Търново е наш партньор. Организацията и осигурените от ОП „Спортни имоти и прояви“ условия са перфектни. Благодарим на всички наши съмишленици, които винаги ни подкрепят“, коментира по време на откриването на турнира Елина Александрова от „Зонта клуб“. В три дисциплини – спринт на 60 метра, скок на дължина и тласкане на гюле, се състезаваха младите лекоатлети. Общо 16 комплекта медали раздадоха организаторите, ето кои от тях станаха притежание на атлети от старопрестолния град. Йоана Цончева от „Атлетика 2012“ спечели спринта при девойките родени 2001 и 2002 година, следвана от съотборничката си Ванеса Лазарова. При юношите в тази възраст трети е Сезгин Дервишев от „Атлетика 2012“, пред когото се наредиха спринтьори от Русе и Дряново. При момичетата 2003- 2004 г. първа финишира Василена Славова от „Етър- Академик“.  Златният медал при момчетата от наборите 2007- 2009 г. в спринта стана притежание на Калоян Иванов от „Браун Тим“, трети е Димитър Георгиев от „Атлетика 2012“. При момичетата победи Сияна Колева от „Атлетика 2012“, бронзът е за съотборничката и Сияна Милева. Двете повториха класирането си и в скока на дължина в своята възраст. Много интересно бе и в сектора за дълъг скок, където при девойките на върха на почетната стълбичка се изкачи Валеса Лазарова от „Атлетика 2012“, пред съекипничката си Дияна Консулова и русенска състезателка. При юношите Зафир Маринов и Владислав Велев от „Етър- Академик“ са втори и трети след Владислав Димитров от „Лудогорец“ /Разград/. При момчетата със сребърен медал приключи състезанието Павлин Павлов от „Атлетика 2012“, а при момичетата Мария Андреева от „Етър- Академик“ е с бронз. Димитър Георгиев от „Атлетика 2012“ победи в скока във възрастовата група момчета 2007- 2009 година, в която трети е Никола Калпакчиев от „Браун Тим“. В тласкането на гюле великотърновските клубове взеха две сребърни отличия чрез Дияна Консулова „Атлетика 2012“ и Кристиян Кирилов „Ивайло 93“. Организаторите връчиха и грамоти за най-добър треньор, най-ентусиазиран отбор, най-малък участник, както и за Мис и Мистър на турнира. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.02", "title": " Над 120 деца събра лекоатлетическият турнир „Не на насилието” в Търново"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0%d1%82%d0%b0-%d0%b8%d0%b4%d0%b2%d0%b0-%d0%bd%d0%b0-%d0%bf%d0%be%d1%80/", "text": "Министърът на икономиката Емил Караниколов ще посети отново Свищов. Емил Караниколов ще посети крайдунавския град на 6 декември. Поредното негово посещение е във връзка с процедурата за участието на държавата в общинското дружество за развитие на икономическата зона за инвестиции. На работната среща ще бъдат набелязани конкретните стъпки на държавата в развитието на дружеството и ангажиментите на двете страни. По време на посещението си в крайдунавския град министър Караниколов ще посети и СА „Д. А. Ценов“, където ще приветства академичното ръководство и студентите в навечерието на студентския празник – 8 декември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.02", "title": " Министърът на икономиката идва на поредно посещение в Свищов"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6%d0%b0-%d0%ba%d0%be%d0%b9%d1%82%d0%be-%d1%81%d0%b5-%d0%b1%d0%b0%d1%80%d0%b8%d0%ba%d0%b0%d0%b4%d0%b8%d1%80%d0%b0-%d0%b2-%d0%b4/", "text": "Столични полицаи задържаха 33-годишния мъж, който се беше  . Той ще бъде предаден на съдебните власти, съобщиха от МВР. Сигналът за барикадиралия се мъж в  кв. „Надежда 2” бе получен в 10.20 часа в съботния ден. Мъжът се барикадира, след като на адреса са пристигнали служители от „Съдебна охрана” с цел отвеждането му в затвора. Той е криминално проявен и с влязла в сила присъда. Заплашвал е да скочи от 12-ия етаж на сградата. Районът бе отцепен, а на място бяха изпратени криминалисти, психолози на МВР, пожарникари и медицински екипи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.02", "title": " Задържаха мъжа, който се барикадира в дома си в „Надежда“"}
{"url": "https://trud.bg/%d0%b8%d0%b7%d0%bb%d1%8a%d0%b3%d0%b0%d1%85%d0%b0-%d0%b8-72-%d0%b3%d0%be%d0%b4%d0%b8%d1%88%d0%b5%d0%bd-%d0%b4%d0%b0-%d0%b4%d0%b0%d0%b4%d0%b5-%d0%bf%d0%b0%d1%80%d0%b8-%d0%bd%d0%b0-%d1%82%d0%b5%d0%bb/", "text": "Торба с 8 100 лв. оставил пред къщата си мъж от Исперих, подведен от телефонни измамници, че помага на полицията да залови престъпници, които лъжат хората. 72-годишният мъж, станал жертва на измамниците, подал сигнал за това в събота по обед, след като напразно чакал т.нар. служители на полицията да му върнат парите, с които бил им услужил във важната операция. На място в районното управление той обяснил, че предния ден, към 10 часа, му се обадили хора, които казали, че са полицаи. Убедили го да съдейства и той напълнил в торба всичките пари. Денонощие по-късно вече бил убеден, че е излъган. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.02", "title": " Излъгаха и 72-годишен да даде пари на телефонни измамници\t\t\t"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%b5%d0%bd-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82%d0%b5%d0%bb-%d1%84%d1%80%d0%b0%d0%bd%d1%86%d0%b8%d1%8f/", "text": "Франция ще обмисли въвеждането на извънредно положение, за да предотврати повторението на вчерашните безредици в центъра на Париж, предаде Ройтерс, като цитира правителствения говорител Бенжамен Гриво. Групи млади мъже с маскирани лица, някои въоръжени с метални щанги и брадви, участваха в може би най-тежките безредици от десетилетие, като подпалиха коли, разбиха магазини и вандализираха Триумфалната арка с графити. Ще трябва да помислим какви мерки може да се вземат, за да не се случат отново тези инциденти, заяви Гриво по радио Европа 1. „Изключено е всеки уикенд да се превръща в ритуал на насилие“, каза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.02", "title": " Франция може да въведе извънредно положение, за да предотврати повторение на безредиците, обяви правителствен представител"}
