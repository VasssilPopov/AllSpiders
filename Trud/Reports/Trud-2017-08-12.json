{"url": "https://trud.bg/%d0%bc%d0%b2%d1%80-%d0%ba%d0%be%d0%bd%d1%84%d0%b8%d1%81%d0%ba%d1%83%d0%b2%d0%b0-%d0%be%d0%b7%d0%b2%d1%83%d1%87%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b4%d0%b2%d0%b5-%d1%88%d1%83/", "text": "При поредната съвместна проверка между институциите – част от Междуведомствения координационен център, създаден през миналата година в Бургаския регион, са иззети три музикални озвучителни уредби от две увеселителни заведения в Слънчев бряг. Действията са осъществени от съвместни екипи на служители от МВР, НАП, Агенция „Митници“, РИОКОС, Агенцията по безопасност на храните и Инспекцията по труда, съобщиха от вътрешното министерство. Един от екипите извършил проверка в дискотека, нееднократно санкционирана за нарушаване на наредбите за нощната тишина. Оттам била иззета първоначално музикална уредба, а по-късно и втора, донесена в увеселителното заведение. Иззет са мишпулт на дисководещия и му е съставен акт по Наредбата на общината. По-късно и вторият мишпулт – за нарушаване на полицейски разпореждания. Извършени са проверки и по отношение на финансовата дисциплина, на нерегламентирани храни, на изисквания за пожарната безопасност, на трудови договори и здравни книжки на персонала и други. В случай, че се констатират нарушения на законовите изисквания, ще бъдат съставени и актове. Втори съвместен екип е проверил увеселителни заведения, разположени по главната алея в комплекса. В едно от тях отново е констатирано нарушаване на нощната тишина – по надлежния ред е иззета апаратурата за озвучаване. Проверките на Междуведомствения координационен център стартираха в началото на активния летен туристически сезон, като стремежът им е дисциплиниране на търговските обекти към спазване на законовите изисквания. От тази година започна и затваряне на търговските обекти – нарушители от служителите на НАП при констатирано неиздаване на касови бележки. Контролът се осъществява най–вече за нерегламентирано потребление на акцизни стоки – алкохол, цигари или горива – по този начин се увеличават приходите в държавния бюджет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.12", "title": " МВР конфискува озвучаването на две шумни дискотеки в Слънчев бряг\t\t\t"}
{"url": "https://trud.bg/%d0%bf%d0%b8%d1%8f%d0%bd-%d1%80%d0%be%d0%b4%d0%bd%d0%b8%d0%bd%d0%b0-%d0%be%d1%82%d0%b8%d1%88%d1%8a%d0%bb-%d0%b4%d0%b0-%d0%bf%d1%80%d0%b8%d0%b1%d0%b5%d1%80%d0%b5-%d0%bc%d0%be%d0%bc%d0%b8%d1%87%d0%b5/", "text": "Появи се роднина на   в София. Дядото на намереното момиченце е отишъл в полицията, за да си вземе бебето, но е бил в нетрезво състояние и детето не му е било предадено, съобщи  . Момиченцето на видима възраст между 5 месеца и една годинка беше намерено снощи в Западен парк. Това е вторият случай на изоставено бебе в рамките на десетина дни. Детето е намерено от случайно от минаващи мъж и жена, които са открили до него и плик с дрехи. От Специализираната болница за лечение по детски болести – проф. д-р Ив.Митев”-София, където е настанено момиченцето, съобщиха, че състоянието му е добро. Направените изследвания до този момент сочат, че е сравнително здраво, но е било леко дехидратирано, тъй като не се знае колко часа е стояло само в горещината. В момента бебето е спокойно, през цялата нощ също е било спокойно. Храни се на всеки три часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.12", "title": " Пиян дядо отишъл да прибере момиченцето, открито в Западен парк\t\t\t"}
{"url": "https://trud.bg/%d0%b5%d1%81-%d0%bd%d0%b0-%d1%81%d0%bf%d0%b5%d1%88%d0%bd%d0%b0-%d1%81%d1%80%d0%b5%d1%89%d0%b0-%d0%b7%d0%b0%d1%80%d0%b0%d0%b4%d0%b8-%d0%bd%d0%b0%d0%bf%d1%80%d0%b5%d0%b6%d0%b5%d0%bd%d0%b8%d0%b5%d1%82/", "text": "Върховният представител на Европейския съюз по въпросите на външните работи и политиката на сигурност Федерика Могерини свика спешна среща на посланиците на държавите от Европейския съюз по повод напрежението между САЩ и Северна Корея, на което светът стана свидетел през последните дни, съобщава Der Spiegel. В рамките на преговорите, които трябва да се проведат в понеделник, 14 август, трябва да бъдат обсъдени „следващите възможни стъпки“ на ЕС в кризата, подчерта говорител на Брюксел.", "date": "2017.08.12", "title": " ЕС на спешна среща заради напрежението между САЩ и Северна Корея"}
{"url": "https://trud.bg/%d0%b0%d1%82%d0%b5%d0%bd%d1%82%d0%b0%d1%82%d0%be%d1%80-%d0%ba%d0%b0%d0%bc%d0%b8%d0%ba%d0%b0%d0%b4%d0%b7%d0%b5-%d1%83%d0%b1%d0%b8-23-%d1%81%d0%b8%d1%80%d0%b8%d0%b9%d1%81%d0%ba%d0%b8-%d0%b1%d1%83%d0%bd/", "text": "Най-малко 23 сирийски бунтовници са убити, а десетки други ранени при самоубийствен атентат в южна Сирия, близо до границата с Йордания. Това съобщиха от Сирийския център за наблюдение на човешките права, предаде  . Камикадзето се е взривило в база на „Джаиш ал Ислам“ близо до граничния пункт Насиб, който се намира в провинция Дараа, превзета от бунтовнически групи през април 2015 г. Никой не е поел отговорност за нападението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.12", "title": " Атентатор-камикадзе уби 23 сирийски бунтовници"}
{"url": "https://trud.bg/%d0%ba%d0%b8%d1%82%d0%b0%d0%b9%d0%ba%d0%b0-%d0%be%d0%bf%d0%b8%d1%82%d0%b0-%d0%b4%d0%b0-%d0%bf%d1%80%d0%b0%d1%82%d0%b8-%d0%b1%d0%b5%d0%b1%d0%b5%d1%82%d0%be-%d1%81%d0%b8-%d0%b2-%d0%bf%d1%80%d0%b8%d1%8e/", "text": "Китайка се опита да изпрати новородената си дъщеричка в приют по пощата, като използва плик на куриерската служба. Родилката се представила в пощенския клон с пакет, но той подозрително се раздвижил и от него се чул детски плач. Служителят пожелал да провери съдържанието на пратката, но жената му забранила да го стори, съобщава  . Тогава била повикана полиция. Бебето било настанено в местната болница, като състоянието му било стабилно. Майката била арестувана и може да бъде осъдена на 5 години затвор за нехайно отношение към детето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.12", "title": " Китайка опита да прати бебето си в приют с пощенска пратка"}
{"url": "https://trud.bg/%d1%80%d0%b5%d0%b9%d1%82%d0%b8%d0%bd%d0%b3%d1%8a%d1%82-%d0%bd%d0%b0-%d1%82%d1%80%d1%8a%d0%bc%d0%bf-%d1%82%d1%80%d1%8a%d0%b3%d0%bd%d0%b0-%d0%bd%d0%b0%d0%b3%d0%be%d1%80%d0%b5/", "text": "Рейтингът на американския президент Доналд Тръмп се увеличи с 6% в сравнение с миналата седмица, когато нивото на подкрепа падна до рекордно ниско равнище, става ясно от проучване на Rasmussen Reports, пише  . Според проучването в момента около 45% от американците одобряват политиката на магната, докато тази цифра беше само 39% през миналата седмица. В същото време 53% от анкетираните са против действията му, 44% от тях изразяват и сериозното неодобрение от работата на държавния глава. Изследването е проведено по телефона в рамките на три дни сред повече от 1500 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.12", "title": " Рейтингът на Тръмп тръгна нагоре"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%be%d1%82%d0%ba%d1%80%d0%b8-%d1%80%d0%be%d0%b4%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%bd%d0%b0%d0%bc%d0%b5%d1%80%d0%b5/", "text": "Столичните полицаи установиха родителите на  . По-безспорен начин са установени родителите на изоставеното дете в „Западен парк“. Биологичният баща е в столичното Трето Районно управление „Полиция”, където ще бъде разпитан, съобщиха от МВР. Продължава да се издирва майката. От МВР припомнят, че вчера към 19.00 часа в столичната полиция бе съобщено за намерено малко момиченце. Веднага на място са били изпратени патрули на Столичното Трето Районно управление „Полиция” и екип на „Бърза помощ”. Детето бе прегледано на място и настанено в медицинско заведение. Предстои образуванeто на досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.12", "title": " Полицията откри родителите на намереното момиченце в „Западен парк“"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd%d1%8a%d1%82-%d0%b7%d0%b0%d0%b3%d0%b8%d0%bd%d0%b0%d0%bb-%d0%bd%d0%b0-%d0%b2%d1%80%d1%8a%d1%85-%d1%85%d0%b0%d0%bd-%d1%82%d0%b5%d0%bd%d0%b3%d1%80%d0%b8/", "text": "Българинът, който  в планината Тяншан, на границата между Киргизстан и Казахстан, е служител на БНТ. Това   от обществената медия. Инцидентът стана на 8-и август след полунощ. На височина 6 200 метра, при спускане от върха, Иван е паднал в дълбока 600-метрова пропаст върху скали и е загинал на място. „Иван Тодоров беше един от най-добрите инженери в БНТ. Той участваше в от екипите, изградили новинарския комплекс на телевизията. Беше основна фигура и в изграждането на всички студиа на БНТ на последните пет олимпийски игри“, посочват от националната телевизия. „Планинарството беше в кръвта му. Голямата му мечта беше да изкачи Еверест и вярваше, че това може да стане, като покори първо седемхилядник“, се казва още в съобщението на БНТ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.12", "title": " Българинът, загинал на връх Хан Тенгри, е служител на БНТ"}
{"url": "https://trud.bg/%d0%b7%d0%b0%d1%80%d0%b0%d0%b7%d0%b5%d0%bd%d0%b8%d1%82%d0%b5-%d1%8f%d0%b9%d1%86%d0%b0-%d0%be%d1%82-%d0%b5%d1%81-%d1%81%d1%82%d0%b8%d0%b3%d0%bd%d0%b0%d1%85%d0%b0-%d1%87%d0%b0%d0%ba-%d0%b4%d0%be-%d1%85/", "text": "Европейската комисия обяви, че заразени с инсектицида фипронил яйца са стигнали до 15 европейски държави. Опасните яйца са засечени в Белгия, Холандия, Германия, Франция, Швеция, Великобритания, Австрия, Ирландия, Италия, Люксембург, Полша, Румъния, Словакия, Словения и Дания.  е на път да се превърне в глобална, тъй като от Брюксел разкриха, че партиди от опасната стока са стигнали чак до Хонгконг. Министърът на здравеопазването на китайския град заяви, че властите са „засилили“ инспекциите на яйца от Европа, съобщава  . Милиони яйца бяха изтеглени от рафтовете на супермаркетите в цяла Европа, а десетки птицеферми затворени след разразяването на скандала на 1 август. Въпросът предизвика спор между Белгия, Холандия и Германия, трите страни в епицентъра на кризата, от колко време са знаели за проблема. „Обвинението и порицанието няма да ни донесат нищо и искам да спра това“, каза еврокомисарят по въпросите на здравеопазването и безопасността на храните Витенис Андриукайтис. „Трябва да работим заедно, за да извлечем необходимите уроци и да продължим напред“. Фипронил се използва често, за противодействие срещу бълхи, въшки и кърлежи от животни. Инсектицидът обаче е забранен от Европейския съюз да се използва в хранителната промишленост. ЕС настоява, че няма заплаха за човешкото здраве, но Световната здравна организация (СЗО) казва, че когато се яде в големи количества, може да навреди на бъбреците, черния дроб и щитовидната жлеза на хората. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.12", "title": " Заразените яйца от ЕС стигнаха чак до Хонгконг"}
{"url": "https://trud.bg/%d0%bc%d0%b0%d1%89%d0%b0%d0%b1%d0%bd%d0%b8-%d0%bf%d0%be%d0%b6%d0%b0%d1%80%d0%b8-%d0%b1%d1%83%d1%88%d1%83%d0%b2%d0%b0%d1%82-%d0%b2-%d0%b3%d1%8a%d1%80%d1%86%d0%b8%d1%8f/", "text": "Мащабни пожари обхванаха Гърция, като най-силно засегнат е остров Закинтос. За едно денонощие избухнаха 46 пожара в Гърция. Основните сили са насочени към ограничаване на стихията на остров Закинтос. Огънят доближава населени райони, но огнеборците успяха да прекъснат пътя на пожара към къщите в няколко села, съобщщава . В пепел се превърнаха маслинени дървета, има опасност да изгорят и животни. Няколко огнища се атакуват едновременно от самолети и хеликоптери по въздух, а също пожарни коли и огнеборци. Много доброволци са в помощ. В готовност е спасителен отряд от Атина. На остров Крит в района на Йерапетра горят горски масиви, маслинови дървета и оранжерии с цветя. Огънят вече е овладян частично. В област Теспротия на границата с Албания се борят с огнена стихия, навлезла от съседната страна. Горят горски масиви. Няма риск за жителите. Властите в Гърция посочват днешния ден, като рисков за пожари и предупреждават за забрана, да се пали огън в близост до гори, а също и да се влиза в горски райони, където духа силен вятър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.12", "title": " Мащабни пожари бушуват в Гърция"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b0%d0%ba%d0%be-%d1%82%d0%be%d0%bb-%d1%81%d0%b8%d1%81%d1%82%d0%b5%d0%bc%d0%b0%d1%82%d0%b0-%d0%bd%d0%b5-%d1%82%d1%80%d1%8a%d0%b3%d0%bd%d0%b5/", "text": "Държавата губи по 1,5 млн. лв. на ден от липсата на ТОЛ система по магистралите. Ако в понеделник не стартира процедурата, ще я държавна. Това заяви във Варна министър-председателят Бойко Борисов. „Това е безумие, при този трафик, заради умишлено обжалване, губим по 1,5 млн. на ден. Представете си сумата, която отива пряко само в пътната инфраструктура, директно в АПИ за преасфалтиране, мостове, за „Хемус“, за тунела под Шипка. Просто, ако и този път не успеем, правим я държавна и започваме да я изграждаме“, заяви Борисов. Той припомни, че най-високи такси ще плащат камионите над 3,5 тона, които най-много рушат пътищата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.12", "title": " Премиерът: Ако ТОЛ системата не тръгне в понеделник, ще я направим държавна"}
{"url": "https://trud.bg/%d0%bf%d0%be%d0%b6%d0%b0%d1%80%d0%b8-%d0%b1%d1%83%d1%88%d1%83%d0%b2%d0%b0%d1%85%d0%b0-%d0%b2-%d0%b5%d0%bb%d0%b5%d0%bd%d1%81%d0%ba%d0%be/", "text": "Огнеборци потушаваха пожари в петък в Еленския балкан. Стихията е унищожила 60 кв. метра от къща, а също битова техника. Инцидентът е станал в еленското село Баевци. Това съобщиха от Регионална дирекция „Пожарна безопасност и защита на населението“ във Велико Търново. Сигналът за лумнал пожар е подаден в Оперативен център – Велико Търново в 12.41 часа на 11 август, а на място незабавно били изпратени пожарникари от еленската Районна служба. Със стихията се борили два екипа с два противопожарни автомобила. Благодарение на техните действия пожарът не се е разпрострял върху две други къщи, намиращите се в съседство. Установено е, че причината за възникване на огъня е късо съединение. Също техническа неизправност в ел.-инсталация е причината за разразяване на пожар и в град Елена. На ул. „Панайот Хитов“ в балканското градче лумнала друга къща. Сигналът за второто произшествие е бил подаден същия ден, в 13.30 часа. Отново служители на Районната служба в Елена с два противопожарни автомобила се изправили срещу стихията. Къщата била спасена, огънят обаче унищожил мебели, бяла и черна техника. Опушени са 20 кв. метра стени. На главния път Велико Търново – София, преди с. Шереметя пък пламнал лек автомобил Фолксваген Голф. Това се е случило 18.23 часа в петък. Късо съединение е причинило инцидента. Огнеборци от старата столица успели да спасят колата от изпепеляване, но е унищожена ел. инсталацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.12", "title": " Пожари бушуваха в Еленско"}
{"url": "https://trud.bg/35-%d0%bc%d0%bb%d0%bd-%d0%b4%d0%be%d0%b1%d1%80%d0%be%d0%b2%d0%be%d0%bb%d1%86%d0%b8-%d1%81%d0%b5-%d0%b7%d0%b0%d0%bf%d0%b8%d1%81%d0%b0%d0%bb%d0%b8-%d0%b2-%d1%81%d0%b5%d0%b2%d0%b5%d1%80%d0%bd%d0%be/", "text": "Официалните медии на Северна Корея съобщиха в събота, че близо 3,5 млн. работници, партийни членове и бивши военнослужещи са се присъединили доброволно към армията на комунистическата страна на фона на изостреното напрежение между Пхенян и Вашингтон, съобщи  . Rodong Sinmun, официален вестник на Северна Корея, твърди, че доброволците са предложили да се присъединят към Народната армия, след като Централната информационна агенция на Корея (КCNA) издаде декларация в понеделник, осъждайки новите санкции, наложени от ООН в отговор за изпитанията на ядрени ракети. По-рано тази седмица Северна Корея заплаши да удари САЩ и нейната тихоокеанска територия в Гуам. КCNA съобщи в сряда, че в Пхенян се е състоял масов протест в подкрепа на правителството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.12", "title": " 3,5 млн. доброволци се записали в севернокорейската армия"}
{"url": "https://trud.bg/%d0%b2%d0%b8%d0%b6%d1%82%d0%b5-5-%d1%82%d0%b5-%d0%b2%d0%b0%d1%80%d0%b8%d0%b0%d0%bd%d1%82%d0%b0-%d0%bd%d0%b0-%d0%bf%d1%8a%d1%82%d1%8f-%d0%bf%d1%80%d0%b5%d0%b7-%d0%ba%d1%80%d0%b5%d1%81%d0%bd%d0%b5%d0%bd/", "text": "Пет варианта на трасе за изграждането на най-сложния участък от АМ „Струма“ през Кресненското дефиле – между Крупник и Кресна, ще бъдат обсъдени на 11 септември, съобщиха от АПИ. От 9 ч. в община Симитли, а от 14 ч. в община Кресна е общественото обсъждане на Доклада за оценка на въздействието върху околната среда за подобряване на трасето на лот 3.2 на автомагистралата, на които ще бъдат разгледани разработените варианти. Източният вариант разделя движението на две самостоятелни и раздалечени едно от друго пътни платна. В посока Гърция трасето преминава по съществуващия път I-1 (Е-79), а за София е по нов терен на изток от Кресненското дефиле. Платното в посока София – Кулата ще използва изцяло съществуващия първокласен път I-1 (Е79) до началото на гр. Кресна. Предвижда се рехабилитация и укрепване на път Е-79, с реализация на мерки за опазване на биологичното разнообразие. От съществуващия път, дясното платно на автомагистралата се отделя на изток като се предвижда изграждане на еднопосочен обходен път на гр. Кресна по нов терен, с което интензивният тежкотоварен трафик ще бъде изведен извън града. Обходният път преминава през 4 тунела с дължина 1266 м, 1 виадукт – 316 м, 2 моста с дължина 691 м, 7 надлези и подлези с дължина 206 м, както и подпорни и укрепителни стени – 245 м. Платното от Кулата за София е по нов терен на изток от Кресненското дефиле. Започва на 100 м след пресичането с ж. п. линията за мина Ораново, минава в ляво от съществуващия път и се развива успоредно на него, след което тръгва на югоизток, преминава успоредно на река Градевска и между кварталите „Ораново“ и „Дълга Махала“ на гр. Симитли. След това трасето пресича път II-19 Симитли – Гоце Делчев и навлиза в ската. Там ще бъде прокопан тунел с дължина 350 м, а след него ще има виадукт с дължина 200 м. По-нататък трасето се насочва в югоизточна посока, обхожда село Полето, пресича пътя Полето – Брежани и преминава над притока на р. Брежанска. След това продължава през тунел с дължина 1 130 м, преминава западно от с. Ракитна, успоредно на пътя Ракитна – Мечкул, пресича го и западно от с. Мечкул върви на юг и източно от с. Стара Кресна. Постепенно трасето се измества в източна посока, преминава на юг и се развива в югозападна посока близо около съществуващия път за с. Влахи. В края на обходния път двете платна за движение се събират и се изгражда участък с автомагистрален габарит. В платното за София е предвидено изграждането на 18 виадукта с обща дължина 5 087 м, 5 тунела с обща дължина 4 200 м, 1 мост – 96 м, 11 надлези и подлези, подпорни и укрепителни стени. При Източния вариант са предвидени напречни връзки между двете платна, като се използват съществуващите пътища и се изграждат нови пътни възли. Предвидени са общо 5 пътни възела „Симитли“, „Полето“, „Мечкул“, „Стара Кресна“ и „Кресна“. Предвижда се и изграждането на пътна връзка със съществуващия път Е79 в началото на обходния път на гр. Кресна. Приблизителната дължина на трасето е 24 км. Началото на участъка е при пътен възел „Крупник“. Преминава през река Струма и река Резена, като между двете реки е разположен съществуващия пътен възел за Крупник и Черниче. Преди портала на тунела трасето пресича последователно река Струма и ж. п. линията София – Кулата. След изхода на тунела магистралата пресича съществуващ третокласен път и р. Струма с мостово съоръжение. Непосредствено след това е предвидено изграждането на пътен възел „Кресна“. Тунел „Кресна“ е с дължина 15,4 км. Той е с две тръби и с възможност за евакуация във втората тръба през напречни връзки. Дължината на цялото трасе на автомагистралата в този участък, включващо пътна и тунелна част, е около 21 км. Предвидено е освен изграждането на тунел „Кресна“ и изграждането на подпорни и укрепителни стени, 3 подлеза, 6 моста, две площадки за отдих и един пътен възел. Предвидено е тунел „Кресна“ да се изгражда по класически тунелен метод с пробивно-взривни работи и стоманобетонова облицовка. Участъците при порталите на тунела ще бъдат изпълнени по открит способ. Този вариант на трасе е по нов терен извън Кресненското дефиле. И двете платна на движение са изнесени в източна посока около селата Брежани, Стара Кресна и Ощава. Трасето започва около 100 м след пресичане с ж.п. линията за мина Ораново, ляво от съществуващия път Е-79 и се развива успоредно на него, след което тръгва на югоизток, успоредно на река Градевска, между кварталите Ораново и Дълга махала на град Симитли. Пресича път II-19 Симитли – Гоце Делчев на две нива, където е предвидено изграждането на пътен възел за връзка на автомагистралата с град Банско и обратно. След пресичане на II-19 трасето навлиза в ската и се преминава през тунел с дължина 350 м, а след това е по виадукт дълъг 200 м. Надлъжните наклони в пътния възел, тунела и виадукта са 4%, след което наклонът е 5% и е предвидена трета лента за спускащите се в посока София, а също така и аварийни изходи. След това трасето поема в югоизточна посока, обхожда с. Полето и пресича пътя Полето – Брежани и р. Резена. След това отново се преминава през тунел с дължина 1 130 м. По-нататък трасето върви на юг, западно от с. Ракитна и успоредно на пътя Ракитна – Мечкул, след това го пресича и преминава западно от с. Мечкул. Продължавайки на юг и източно от с. Стара Кресна пресича пътя Стара Кресна – Ощава и преминава в тунел. Трасето продължава в южна посока, след което поема в югозападна посока близо около съществуващия път за с. Влахи. На местата, където пътното трасе преминава в тунел, за всяко платно е предвидена отделна тръба, което от своя страна налага раздалечаването им едно от друго, с цел осигуряване на необходимото разстояние между тръбите. Пред порталите са проектирани площадки, които са за обслужващата инфраструктура. Поради по-високите надлъжни наклони, които се намират в началото и края на трасето, с цел подобряване на пропускателната способност и осигуряване на безопасността, е предвидена трета лента за бавно движещи се превозни средства в двете посоки. В този вариант е предвидено изграждането на 5 тунела с обща дължина 4 200 м, 18 виадукта с дължина 5087 м, един мост с дължина 96 м, подлези и надлези, както и подпорни и укрепителни стени. При пресичане на съществуващите напречни пътища са предвидени пътни възли, осигуряващи всички посоки на движението. Този вариант се развива през Кресненското дефиле, при максимално използване на трасето на съществуващият път I-1 (Е79). Двете платна на автомагистралата са разработени така, че последователно се раздалечават и доближават едно спрямо друго в ситуационно и нивелетно отношение. Проектното трасе започва южно от пътен възел „Крупник” при км 376+000. В Кресненското дефиле едното платно в основната си част следва съществуващия път Е-79, а другото се развива по нов терен с тунели и съоръжения в западния масив на дефилето. След излизане от Кресненското дефиле преминава източно от гр. Кресна и завършва при пътен възел „Кресна”. Лявото платно на участъка е в началото на Кресненското дефиле – при км 376+000, след пътен възел „Крупник”. Трасето на лявото платно в основната си част следва съществуващия път, като ползва съществуващите мостове над р. Струма, надлеза при и ж.п. линията и тунела. На местата, където трасето напуска съществуващия път Е79, са предвидени нови мостове и тунели. Дясното платно се развива вдясно от съществуващия път и е изцяло по нов терен. Следва ситуационно лявото, а в отделни случаи се отдалечава от него. В нивелетно отношение често е на второ, по-високо ниво от лявото, в изкоп или в тунел. Към края двете платна отново са успоредни едно на друго и се развиват заедно до края на участъка, като се раздалечават само при тунелните съоръжения. Участъкът завършва на около 2,5 км преди гр. Кресна, като се напуска съществуващия път по левия бряг на р. Струма. Трасето преминава над реката няколко пъти, пресича и съществуващия път I-1 и ж. п. линията София – Кулата. Към края на отсечката се предвижда нов тунел, мост над р. Влахинска и обход от североизток и изток на гр. Кресна. Предвидено е изграждането на общо 3 пътни възела – при Крупник, Ощава и Кресна, както и две площадки за отдих. По този вариант на трасе е необходимо да се изградят 13 виадукта с обща дължина 3 075 м, 23 тунела с дължина 7 345 м, 5 моста, надлези и подлези, подпорни и укрепителни стени. Ще се извършат реконструкции на 4 съществуващи виадукта, 2 съществуващи тунела и един мост. Приблизителната дължина на трасето е 21 км. Този вариант в по-голямата си част също преминава през Кресненското дефиле. Проектното трасе започва южно от пътен възел „Крупник”. В Кресненското дефиле едното платно следва в основната си част съществуващия път Е79, а другото се развива по нов терен с тунели и съоръжения в западния масив на дефилето. След излизане от Кресненското дефиле преминава източно от гр. Кресна и завършва при п. в. „Кресна”. Приблизителната дължина на трасето е около 21 км. Началото на лявото платно на участъка е при км 376+000 – в началото на Кресненското дефиле. Първоначално лявото платно следва нивото на съществуващия път, като се ползват съществуващите мостове на р. Резена и р. Струма и преминава над ж. п. линията София – Кулата. Предвижда се изграждането на нов мост над р. Струма, нов тунел успореден на ж. п. тунела и още един нов мост над р. Струма, след което се включва в съществуващия път, като се ползват съществуващите два моста и тунел. Предвидени са подходи към местата, които са за каяк и рафтинг. След това лявото платно следва съществуващия път. Ползва съществуващият тунел с дължина 340 м и преминава край „Кресненско ханче”. Дясното платно се развива изцяло по нов терен, вдясно от съществуващия път, като следва ситуационно лявото. Предвидени са нови мостове над р. Резена, р. Струма и ж. п. линията София – Кулата. Най-характерното при този вариант е решението за разполагане на двете платна едно над друго на голяма дължина. Целта е незасягане на картираните граници на резерват „Тисата“. За безконфликтно пресичане са предвидени три пътни възела – п. в. „Крупник”, п. в. „Ощава” и п. в. „Кресна”. При изпълнението на вариант Г20 е предвидено да се изградят 4 виадукта с обща дължина 1 165 м, 12 броя тунела с дължина 2 892 м, 14 моста и 12 надлези и подлези. Ще се реконструират подпорни и укрепителни стени, както и два съществуващи тунела и 4 съществуващи моста. Приблизителната дължина на трасето е 21 км. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.12", "title": " Вижте 5-те варианта на пътя през Кресненското дефиле\t\t\t"}
{"url": "https://trud.bg/%d0%b8%d0%bd%d0%b6-%d0%b2%d0%b0%d1%81%d0%b8%d0%bb-%d1%81%d1%82%d0%b0%d0%bd%d0%ba%d0%b5-%d0%b2%d0%b0%d1%81%d0%b8%d0%bb%d0%b5%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb/", "text": "– Така отбелязахме учредяването на националната организация на ловците преди 119 години. Ежегодно честваме това събитие, на което преди повече от век участие са взели представители на 66 ловни сдружения от територията на цялата страна, включително и сдружението в Босилеград, което е вече извън границата на нашата родина. Оттогава нашата организация работи в интерес за опазването на дивеча и дивата природа, както и за каузата на българския дух. В продължение на тази своя дейност дори след края на първата световна война, когато на България е забранено да има собствена армия, която да охранява държавните граници, нашата организация се преименува в ловно-стрелческа организация „Сокол” и започва под формата на обучения на млади ловци да подготвя мъжете как да боравят с оръжие. Във връзка и със 140-годишнината от Шипченската епопея ние решихме, че ще бъде уместно да поднесем венци и цветя пред паметника на свободата и да отдадем почит на нашите предшественици, които са ни позволили да живеем днес като свободни хора. Въпреки че сезонът е активен за почивки, на нашата покана се отзоваха ловци от цялата страна. Имаше водосвет за здраве и молебен за освещаване на знамената, с който да си пожелаем успешен ловен сезон без инциденти. Предния ден извършихме и зарибяване на две реки в Габровско – пуснахме 1500 рибки – пъстърви. – Тази дейност е израз на нашата природозащитна политика към обществеността и към държавата в лицето на Изпълнителната агенция по рибарство и аквакултури. А именно – че е редно и е време държавата също да започне да се грижи за рибните ресурси на страната. Защото след 2007 година, когато беше променена нормативната уредба и любители риболовци също започнаха да наемат водоеми за стопанистване, за да могат да ги почистват и зарибяват, но държавата все още с една наредба на министъра на земеделието блокира прилагането на закона и практически никой не се грижи за рибните ресурси в страната. Ние апелираме за преосмисляне на тези политики, тъй като рибните ресурси са изчерпаеми и искаме да демонстрираме, че без да сме оторизирани да се грижим за рибните ресурси, го правим. Считаме, че богатството на българската природа трябва да бъде съхранено. И разбира се, съвместно с ловците от сдружение „Чардафон” град Габрово ние отбелязахме и 120 годишнината от основаването на организацията. Те имат една изключително родолюбива инициатива – да поддържат в добро състояние забравени войнишки паметници. Така на път към Шипка ние се присъединихме и към акцията по почистването на няколко паметника в подножието на върха. – Голяма част от протестиращите в Балчик, Каварна, Шабла са наши ловци и причина за тяхното недоволство бяха от една страна притесненията и на всички останали граждани с въвеждането на забраните за строителство и за земеделски дейности и други санкции, които ползват като собственици и ползватели на земи. Но недоволството не е толкова срещу заповедта на министъра, която регламентираше тези забрани, а подготвения от екип, определен със заповед на министъра от 2014 година, интегриран план за управление на комплекс Калиакра и защитените зони, които попадат в него. С този план за управление се предвижда и пълна забрана на лова по смисъла на закона за лова и опазване на дивеча на цялата територия на защитената зона. Нашата организация беше деен участник при разработването на зоните от мрежата „Натура 2000“ през 2006 – 2007 година и в резултат на нашето взаимодействие с експерти от БАН и други неправителствени организации, в нито една зона на територията на страната от мрежата „Натура 2000“, ловът не е забранен като дейност. И вашите читатели, които са следили чисто документално въпроса, знаят, че за всяка зона от мрежата „Натура“ има решение на Министерски съвет, което определя границата на зоната с координати, както и видовете, които подлежат на опазване в тези зони, както и дейностите, които се забраняват. Ловът не попада в тях. Разбира се, ако зоната не обхваща резерват или национален парк, които са с друг статут. В тази връзка ние възразяваме срещу опитите на определени кръгове, т.нар. екологични организации, които преследват други цели. Правят се опити да се разшири забраната и да се отмени решението на Министерски съвет, като се добавят нови забрани, които по никакъв начин не са обосновани с научни данни, които по безспорен начин да доказват вредното влияние на лова като дейност, която възпрепятства опазването на видовете и на хабитатите. Нашите членове възразяват именно срещу такива опити – а те не се правят за пръв път. Бяха правени подобни с плана за управление на червеногушата гъска в България, на малката белочела гъска… Това иде да ни покаже, че определени екологични организации и по-скоро определени хора в тях, имат интерес да държат ловците настрана, за да могат на тази територия да си осигурят възможности да изпълняват проекти с европейско финансиране, т.е. за сметка на местните хора. И вероятно някой би казал, че ловът е дейност, като хоби за хората, трябва да ви кажа, че тази дейност в малките населени места има и изключително голяма социална функция. – Ловът създава възможност на хората да припознаят зона от „Натура 2000“ като своя, да я възприемат като един непосредствен начин и да осъзнаят, че тя не им ограничава правата. А в случая ние тези аргументи ги губим, защото реално с такъв план на управление се въвежда статут на резерват на цялата зона. Ние възразяваме срещу тези предложения, защото са абсолютно безсмислени. Заставаме в подкрепа на министър Димов, в опита му да намери консенсус и баланс в интересите на всички страни и ще съдействаме с експертен потенциал, за да успеем да защитим правата си и да не допуснем България да носи санкции заради непоети ангажименти. Пак казвам – ловът не е основание за прилагане на никакви санкции в тези зони, защото не е дейност, която възпрепятства опазването на видовете и хабитатите. – България трябва да направи така, че да възвърне авторитета си като ловна дестинация, който успя през годините да загуби. Докато ловът бе приоритет на национално ниво до 1989 година и в него държавата инвестираше изключително много средства и труд за развитие на отрасъла, ние бяхме водеща страна в рамките на Европейския съюз. Благодарение на положените усилия, България е носител на четири последователни световни рекорда на трофеи от благороден елен. Все още този наш световен рекорд е ненадминат – по класификацията CIC трофеят е с 273.6 точки и тежи повече от 17 килограма. До преди 5 години България беше носител и на световния рекорд на трофей от дива свиня, а все още ние сме носители на световния рекорд за кожа от дива котка. Този вид обаче вече е забранен и у нас, тъй като е изчезващ вид в Европа. За съжаление, през последните години се направиха много стъпки в грешна посока, които тотално влошиха имиджа на страната пред лицето на европейските ни партньори. И за да възвърнем позициите, на които бяхме, наистина е необходимо да има политика на национално ниво, която да регулира процесите и да има последователност в годините. Законът за лова през последните години е променян 28 пъти, т.е. почти два пъти годишно. Което показва, че много пъти вероятно се правят промени, продиктувани от някакви лобистки или други интереси, в момента имаме дори противоречие в правилника за прилагането му, тъй като последните промени в закона от 2011 година насам не са отразени в правилника. Сами разбирате, че така трудно могат да се формират приоритети на национално ниво. Не без известна критика към различните държавни институции, мога да кажа, че науката в ловното стопанство беше изолирана при вземането на изключително важни решения – и по отношение на стопанисването на видовете, и по отношение на организацията на ловната площ. Явно науката пречеше в годините назад на определени политически и икономически кръгове. – Проблемът с улова на жив дивеч и най-вече дива свиня възникна през 2009-2010 година, когато държавата започна да предоставя държавните дивечовъдни участъци на физически и юридически лица. Става дума за вкарването на тези животни в заградени площи, където впоследствие биваха отстрелвани от ловци. Много голяма част от тези ловни стопански райони бяха наети от хора, които нямат неизчерпаем финансов ресурс и хора, които не познават лова като дейност. Те влязоха в тези договори с идеята, че от лов може да се печели. Когато установиха, че това не може да се случи, може би в стремежа си да минимизират финансовите си загуби, започнаха да изграждат огради. И започнаха да организират лов на платежоспособни господа в тях. Дори част от лобистките текстове бяха прокарани, освен, че казаха, че дивечът в тези заградени площи е собственост на собственика на заградената площ, удължиха лова на дива свиня зад оградите с месец и половина повече, отколкото за ловците на територията на страната в свободните площи. Тогава се появи и проблемът със залагането на капани в свободните територии, залавянето на дивеч и пускането му в заградените площи. С което напрактика се извършва кражба от цялото общество, защото дивечът е държавна собственост. В резултат на това бяха тотално унищожени популациите от дива свиня в цели региони на страната – говорим за Родопите, където е най-чистата генетически дива свиня в целия свят, в Североизточна България имаше много такива случаи. И това беше катализатор през юни 2015 година да организираме един национален протестен митинг, на който се отзоваха близо 10 000 ловци от цялата страна. В резултат на реакцията на държавните институции тези случаи намаляха значително. И в засегнатите територии вече наблюдаваме стабилизиране на запасите от дива свиня. Но все още има нормативна възможност това да бъде извършвано, без да е незаконно. И затова се надяваме земеделското министерство да инициира промени в закона за лова, този въпрос да бъде поставен с цялата му сериозност и да намери окончателно природата и интересите на обществото. – До мен беше достигнала неофициална информация на отстрел в рамките на 2 ловни дни на повече от 150 животни. Това няма нищо общо с лова, с етиката и морала в лова. Защото моето мнение е, че истинският ловец е този човек, който повече дава, отколкото е взел от природата. И дано все повече да стават тези ловци сред нашите редици. От 2003 година до сега ние реализираме национална програма за разселване на дивеча. Тази инициатива предвижда част от стойността на всяко едно разрешително за лов, да бъде превеждана в отделна набирателна сметка. Ежегодно разселваме повече от 150 000 фазани, яребици, тракийски кеклик и др. През последните няколко години разселваме и едър дивеч в засегнатите от капаните райони – елен, лопатар и дива свиня. Тази национална програма се финансира изцяло със средства, събрани от ловците и годишният обем инвестиции достига до 2,5 млн. лв. От 139 сдружения и близо 117 000 ловци се генерират и с други дейности близо 7 млн. лв. Ние генерираме тези средства сами и то специално за дейности за подпомагане на дивеча, като тук не включваме доброволния труд на ловците, който не се остойностява. Без да се натрапваме на обществото, нашите усилия дават видими резултати. – По какво се различава ловецът от рибаря? – Единият гони Михаля, другият го чака. – Чрез вестник „Труд” пожелавам наслука и успешен ловен сезон на всички наши членове. Да отбележим ритуално празника, да се срещнем с хората. Да бъдат внимателни, да не допускат изключения от правилата за безопасност, да са отговорни и мъдри и да пазим позитивния облик на българския ловец.   Инж. Васил Станке Василев е роден през 1980 г. в с. Черни Осъм, Троянско. Завършил е магистратура в Лесотехническия университет София със специалност “Ловно и рибно стопанство”, като отличник на випуска. Бил е директор на ДГС Радомир. От 2007 работи като експерт в отдел “Лов” в централата на НЛРС – СЛРБ, София. Семеен е, с три деца. От юни 2017 г е председател на НЛРС – СЛРБ.", "date": "2017.08.12", "title": " Инж. Васил Станке Василев, председател на НЛРС – СЛРБ, пред „Труд“: Истинският ловец повече дава, отколкото взема от природата\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d0%ba%d0%b5%d0%bd%d0%b8%d1%8f-%d1%81%d1%82%d1%80%d0%b5%d0%bb%d1%8f-%d0%bf%d0%be-%d0%bf%d1%80%d0%be%d1%82%d0%b5%d1%81%d1%82%d0%b8%d1%80/", "text": "След преизбирането на кенийски президент Ухуру Кенята в африканската държава бяха организирани бурни протести на поддръжници на опозицията, предава германският телевизионен канал ZDF. В град Кисуму полицията е застреляла двама протестиращи, петима други са били ранени, съобщиха местните власти. В петък вечерта Централната избирателна комисия обяви, че опозиционният лидер Раила Одинга е загубил президентските избори.  Медиите съобщиха, че предприятия са били атакувани и подпалени в Кибера, предградие на столицата Найроби. Същевременно в западния град Кисуму са били чути изстрели. Държавният глава на Кения Ухури Кениата призова своя опонент за спокойствие. „Няма нужда от насилие“, подчерта Кениата, предлагайки на Одинга да „работят заедно… така че да можем да изградим тази нация съвместно“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.12", "title": " Полицията в Кения стреля по протестиращи, двама са убити"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b2%d0%b0%d1%80%d0%bd%d0%b0-%d0%b8%d0%b7%d0%bf%d1%80%d0%b5%d0%b2%d0%b0%d1%80%d0%b2%d0%b0-%d0%b1%d1%83%d1%80%d0%b3%d0%b0/", "text": "Варна вече изпреварва Бургас по развитие. Това заяви премиерът Бойко Борисов, след като даде старт на разширяването на два булеварда в морската столица – „Васил Левски“ и „Мара Тасева“. В проектите ще бъдат вложени 85 млн. лв. Реализацията на първия ще пренасочи трафика от АМ „Хемус“ към курортите и ще разтовари центъра на града, а вторият ще ликвидира задръстванията в южния кв. „Аспарухово“. „Всичко е в ръцете на общината и общинския съвет. Надявам се за празника на Варна догодина да открием този приоритетен обект“, каза след първата копка на бул. „Васил Левски“ премиерът, който бе придружен от министрите на регионалното развитие Николай Нанков, на финансите Владислав Горанов, на транспорта Ивайло Московски и на отбраната Красимир Каракачанов. Борисов посочи, че ще бъде направен и обходен път, който да изведе тежкотоварния трафик към пристанището, както и нова сграда на Математическата гимназия. „Искам Варна да стане перлата на Черноморието. Не ви се вярва, но аз съм оптимист, че и на Провадия ще има европейски газов хъб и то много добър“, коментира премиерът и посочи, че неслучайно е планирал да приеме френския президент Еманюел Макрон в морската столица. Борисов припомни, че строежът на АМ „Хемус“ е една от основните задачи на кабинета. Новите лотове ще се строят с приходи от бъдещата тол система. „2 години не можем да я почнем тол системата, по 1,5 млн. лв. на ден губим. Това е безумие, заради умишлено обжалване да трупаме толкова загуби. Ако и в понеделник системата не тръгне, правим я държавна и почваме да я изграждаме“, отсече Борисов. Той подчерта, че новият вариант на пътни такси няма да ощети обикновените хора, тъй като основната част от приходите ще идват от тежкотоварните камиони, които рушат пътищата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.12", "title": " Бойко Борисов: Варна изпреварва Бургас по развитие"}
{"url": "https://trud.bg/%d1%80%d0%b5%d1%82%d1%80%d0%be-%d0%b2%d0%b8%d1%80%d1%83%d1%81%d1%8a%d1%82-%d1%82%d0%b5%d1%80%d0%be%d1%80%d0%b8%d0%b7%d1%8a%d0%bc/", "text": "В различни региони на света има болести, към които местното население е повече или по-малко адаптирано. Но ако заболяването излезе извън тези региони и се разпространи сред хора, които нямат традиционен имунитет към него, настъпват епидемии или дори пандемия. Точно същото се случва и с едно социално-политическо заболяване, започнало като стар религиозно мотивиран екстремизъм. Той използва насилствени методи за своето разширено възпроизводство и мутира при финансово-икономическа подкрепа. Като в лаборатория за генномодифицирани носители на болести възниква нов щам: ретро-вирусът на глобализирания терор. Дали заради „политкоректност“ или бизнес интереси, но официална Европа досега подценява синдрома на програмираната радикализация. Известно отрезвяване започна след атентатите в Париж и Брюксел, които привлякоха внимание върху феномена на уж интегрираните мигранти от второ и трето поколение. Оказа се, че в именно в техните среди е водена и продължава да се води системна вербовъчна дейност в полза на тероризма. Така стотици и дори хиляди граждани на Западна Европа се включват сами и по своя воля в операциите на „Ислямска държава“. Правят го с лекота и хъс, като че ли става дума за компютърна игра или някаква екзотична секта. А че сектата изповядва култ към смъртта и средновековна жестокост – това изобщо не спира множество млади хора от този контингент да бъдат в редиците й. Докато получават в добрата стара Европа социални помощи за безработни, те режат глави в Сирия и Ирак – трофеи, с които позират в социалните мрежи. После се връщат в същата тази Европа, заразяват гетата с ретро-вируса на тероризма, радикализират с присъствието си младежите по места като Мьоленбек и стават неформални лидери в общността си. Пак получават социални помощи и ги обгрижват псевдо-правозащитници. Вече са „легендите на гетото“, продължават да проповядват и получават за това щедро финансиране от далечни страни. А когато тайните служби на някоя държава (какъвто случай имаше в Обединеното кралство) направят доклад за източниците на такова външно финансиране, властимащи политици без свян засекретяват доклада, за да не се разваляли двустранните отношения… На „масово информираната“ и често дезинформирана общественост не й остава друго, освен да брои труповете, да се оглежда със страх докато ходи по улиците, да изпраща със страх децата си на концерти като в Манчестър. Остава й съдбата на заложник, взет в плен от похитители, които самата тази общественост храни и обгрижва в духа на пазарния либерализъм. Не е ли цинично и дори перверзно това състояние на нещата?! Всъщност заложници са и хората от гетата – там, където съответните държави са абдикирали и отстъпват под напора на наркобосове, радикали и проповедници на чужда цивилизация. Неформалната власт в гетата е на тези радикализирани елити, които тормозят обикновените си сънародници в още по-голяма степен, отколкото представителите на мнозинството. Тези индивиди са организирани в мрежи – бизнес мрежи, които лесно сменят профила си в диапазона от наркотици до терор. А се предвиждаше те да са инструмент на пазарния култ, който заличава границите между държавите или различните култури, за да превърне всички в неутолимо алчни прости консуматори. Програмираната отдалече радикализация сменя чипа на индивидите. Колкото и дълго да са живели в либерални общества от западен тип, колкото и кротки да са били в отчуждения си стремеж към „отделност“ и дори отделеност, тези общности подлежат на драстична промяна. Започват да се поддават на агресивна агитация; в тях се задейства социалният вариант на Стокхолмския синдром. Понеже се чувстват като заложници на радикалните елити, те са принудени „доброволно“ да ги харесват, споделят радикалните им обцесии, а някои младежи направо се влюбват в насилието и жадуват за култови войни. Аргументът, че не всички се поддават на такава радикализация, важи само отчасти. А пък масовият ефект от трансконтиненталния трафик на милиони хора създава ситуация на контролиран хаос. Контрол и над хаоса, и над програмираната радикализация поема международно организираната престъпност. Нейният висш ешелон умее да капитализира не само парите, а и влиянието си върху властта, която уж се печелела на избори. Там може би наистина се пече тестото на публичната власт. Но то се замесва другаде. Точно там се намесва транснационална хидра, която за краткост може да се нарече „клептокрация“ – власт на големите крадци. Днес това е глобална сила с регионални клонове (кланове), които създават и командват новите терористични мегаструктури като Ислямска държава. Мобилизирането на кадри и попълнения за тези структури не е в никакъв случай процес на спонтанна самоорганизация. (Макар че нещата се представят най-често така от големи световни медии, чиято фактическа собственост и стратегическо финансиране далеч не са ясни.) Идеологията за такава широкомащабна радикализация отдавна вече не е въпрос на религия, а на пазарна капитализация. Ретро-вирусът на тероризма „бъгва“ световната финансова система. Импулсите на периодично организирано насилие създават масов страх, който служи за манипулиране на обществени и пазарни нагласи. Заедно с това се дестабилизират класическите държави и системата, която наричаме „Европейска цивилизация“. От такава дългосрочна дестабилизация интерес имат властови и спекулативни структури, които не са производителна сила и не представляват продуктивния финансов капитал. Тъкмо обратно – те са рекетьорите в глобалната далавера, която предизвиква и осребрява кризите и войните. Това важи с пълна сила и за „кризата с бежанците“, както бяхме приучени да наричаме тектоничните демографски процеси в последно време. Море от такива хора е съсредоточено в лагерите за бежанци – само на турска територия се намират 4 милиона. Към 2 милиона са в Йордания, а многострадалната държава Ливан почти изцяло е потопена от вълните на прииждащата миграция. По морския път от Либия към Италия продължава да тече непонятно как трансконтинентална далавера. Стотици плавателни съдове циркулират през Средиземно море, оставят все нови мигранти и се връщат необезпокоявани на африканския бряг за нов човешки товар. Без да бъдат арестувани или конфискувани от италианските власти?! Да допуснем, че се осъществи най-желаният от тези изстрадали хора сценарий и те намерят убежище в богатата демократична Европа. Може ли тя да осигури социално-икономическа равнопоставеност на мигрантите в новия формат на тяхното ежедневие. Когато еуфорията от спасението е зад гърба им, започват трудностите на адаптирането им към цивилизационно новата среда. Съвършено различни са самите културни устои на западното общество, което е в перманентна криза на идентичността. Традиционните му ценности са подложени на „шмиргела“ на съвременността, доминирана от парите в такава степен, че се създава тотално отчуждение. То ще засегне най-осезаемо не първото, а второто и третото поколение мигранти… Първото поколение още помни войната и избавлението, заради което може би ще изпитва признателност. Във всички случаи, то ще е по-лоялно и благодарно за получения шанс. Второто и третото поколения ще гледат на обществото от коренно различна позиция. Тя се определя от три главни фактора: – социалното отчуждение;  – личностната неудовлетвореност на младите хора;  – системната пропаганда на радикалния ислям от  – специално подготвени емисари, проповедници и вербовчици. Остро заразният вирус на радикализация, водеща към тероризъм, влиза в контакт с младите представители на мигрантските общности. И не само на мигрантите, а и на всички онези, за които условията на живот и очакваната реализация не носят оптимизъм и обещания за успех. Подобен синдром се наблюдава и в ромските гета в Пазарджик и Асеновград. В тях се забелязват кълнове на радикализация, за които държавата няма право да си затваря очите. Волево присъствие на държавата и прояви на легитимна власт са най-прост и ясен отговор на опасенията, че в гетата има потенциал за насилие и радикализъм. Държавата не може да си позволи да отсъства там, където с подбуди и пари отвън се развъжда ретро-вирусът на насилие и антагонизъм. Държавата, а не местни радикални елити трябва да определя правилата за цивилизован живот във всяка точка от суверенната територия на България! Още повече, че тя е и външна граница на Европейския съюз, чието председателство поемаме само след няколко месеца…", "date": "2017.08.12", "title": " Ретро-вирусът “Тероризъм”\t\t\t"}
