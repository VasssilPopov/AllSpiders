{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d0%b8-%d0%b2%d0%b7%d0%b8%d0%bc%d0%b0%d1%89%d0%b8-%d0%bd%d0%b0-%d0%bf%d1%80%d0%b8%d1%86%d0%b5%d0%bb/", "text": "Президентът Реджеп Тайип Ердоган определи днес масовата стрелба, при която бяха   в две джамии в Нова Зеландия, като част от по-голяма атака срещу Турция и заплаши да изпрати обратно „в ковчези“ тези, които се опитат да вземат на прицел Турция, предаде  Ердоган, който се опитва да събере подкрепа за своята Партия на справедливостта и развитието с ислямистки корени на местните избори на 31 март, използва нападението в Нова Зеландия като доказателство за глобални антимюсюлмански настроения. Те ни изпробват от 16 500 километра разстояние, от Нова Зеландия, с послания, които отправят оттам. Това не е индивидуален акт, това е организирано, каза Ердоган, без да прави уточнения. 28-годишният австралиец Брентън Тарант бе обвинен за убийство в събота, след като уби 50 души в две джамии в новозеландския град Крайстчърч. На предизборни митинги в края на миналата седмица Ердоган показа видеозапис от стрелбата, който нападателят разпространи във Фейсбук. Той получи упрек от новозеландския външен министър, който каза, че това би могло да изложи на опасност новозеландски граждани в чужбина. Ердоган показа също извадки от „манифеста“, публикуван от нападателя в интернет и премахнат по-късно от мрежата. Той каза, че нападателят е отправил заплахи срещу Турция и срещу самия президент, и че е искал да изгони турците от Северозападна Турция – европейския район на страната. Най-големият град на Турция – Истанбул, е разделен между азиатска част на изток от Босфора и европейска част – на запад, отбелязва Ройтерс. Ние сме тук от 1000 години и ще бъдем тук до края на света, ако е рекъл Бог, заяви Ердоган на митинг днес в памет на военната операция при Галиполи от 1915 г., когато османските войници разгромяват силите на Антантата начело с Великобритания, включващи австралийски и новозеландски части, които се опитват да превземат полуострова като вход към Истанбул. Няма да превърнете Истанбул в Константинопол, добави добави той, имайки предвид името на града по време на Византия, преди той да бъде завладян от османските турци през 1453 г.  Вашите деди дойдоха тук /…/ и те се върнаха в ковчези, каза Ердоган. Не се съмнявайте, че ще ви върнем обратно като вашите деди, добави Ердоган. Новозеландският външен министър Уинстън Питърс посочи след заседание на новозеландското правителство, че е казал на турския си колега, че използването от Ердоган на видеозаписа в предизборната кампания е неправилно. Всяко нещо от такъв характер, което представя невярно страната, при положение че това не беше новозеландски гражданин, излага на опасност бъдещето и сигурността на новозеландския народ и нашите хора в чужбина и е напълно нечестно, каза Питърс. Високопоставен турски източник от сигурността посочи, че нападателят Тарант е влязъл в Турция два пъти през 2016 г. – за една седмица през март и за повече от месец през септември. Турските власти са започнали да проверяват всичко – от хотелските регистрации до записи на камери, за да се опитат да установят причината за неговите посещения, каза източникът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2019.03.18", "title": " Ердоган: Нападатели, взимащи на прицел Турция, ще бъдат връщани в „ковчези“"}
{"url": "https://trud.bg/%d1%83%d0%bb%d0%b8%d1%87%d0%bd%d0%b8%d1%82%d0%b5-%d0%ba%d0%be%d1%82%d0%ba%d0%b8-%d1%87%d0%b0%d1%81%d1%82-%d0%be%d1%82-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be%d1%82%d0%be/", "text": "Уличните животни като котки, кучета и гълъби да се регистрират на хората, които ги хранят и за тях да се плаща такса за поддръжка на общите части на блока колкото за човек от домакинството. Това са част промените в Закона за етажната собственост, направени от граждани. Причината да се плаща и за уличните котки са натрупвани “изпражнения и паразити”. За животните, които не подлежат на извеждане, също да се плаща такса, искат съседи. При отглеждане на опасни бойни породи кучета в апартамент да се изисква писмено нотариално заверено съгласие от всички членове на етажната собственост е друго от предложенията. Комшии искат да се ограничи броят на отглежданите домашни любимци до едно. Според други съседи обаче такса за кучета не бива има. “Биологично е невъзможно едно домашно куче само да използва асансьора”, се казва в мнението.  ", "date": "2019.03.18", "title": " Уличните котки част от семейството"}
{"url": "https://trud.bg/%d0%bc%d1%83%d0%b7%d0%b0%d1%82%d0%b0-%d0%bd%d0%b0-%d0%bc%d0%b0%d1%80%d0%b8%d1%8f-%d0%b3%d1%80%d0%b0%d1%86%d0%b8%d1%8f-%d0%ba%d1%8e%d1%80%d0%b8-%d0%b5-%d0%b4%d1%8a%d1%89%d0%b5%d1%80%d1%8f-%d0%b9/", "text": "Наскоро в Париж, на модно шоу, бе представена есенно-зимната колекция на Dior, на което присъства и 22-годишната дъщеря на Мария Грация Кюри – Рейчъл Реджини, която се оказва муза на майка си. Още докато е работили за Валентино, дизайнерката винаги си мислела дали направеното от нея ще се хареса на Рейчъл, като мислено си я представяла като манекен на сътворените от нея тоалети. „ „, споделя Мария в интервю за „Vogue“. Диалогът й с младото поколенията се въплъщава в колекциите, които прави Кюри. „ „, казва от своя страна Рейчъл. изучавайки традиционалните облекла на различните народи. При едно пътуване до Маракеш двете си купуват жилетки с традиционна бродерия, а в Буенос Айрес – дъждобрани и ботуши за езда, в Япония пък си харесали кимона. Рейчъл споделя, че за нея майка й е източник на вдъхновение. „ „, добавя Рейчъл. Мария е известна в света на модата, докато съпругът й се опитва да остане в сянката на жена си. Паоло Реджини живее основно в Рим. Двамата не са разведени, но често живеят разделени, а понякога цялото семейство се събира заедно в една от няколкото къщи, които имат в Европа. Паоло е шивач по професия и с Мария се срещат и залюбват на почивка в Сардиния. Двойката има и син Николо. Рейчъл описва баща си като много елегантен мъж. „ „, казва Рейчъл в интервю за „Vogue“. От дете е впечатлена и от изключителната елегантност на своята именита майка. „  „ ?“, а тя отговори: „ .“ Прави впечатление, че семейството на творческия директор на Dior – марката, олицетворяваща елегантност и лукс в модата в световен мащаб, е напълно безразлично към марковите дрехи и по всичко изглежда, не придава голямо значение на това, което е написано на етикета. „ а – казва Рейчъл. –  “  „, споделя младата дама. През септември миналата година девойчето завършва Факултета по история на изкуството на Лондонския университет Голдсмит, а след това записва семинар в областта на комуникацията и изследвания на пола. На страницата си в Instagram Рейчъл предпочита да споделя с абонатите свои задкулисни впечатления от майка си, от пътувания и събирания с приятели. На официални събития Рейчъл най-често е облечена в тоалети от Dior, което, разбира се, не е изненадващо. Между другото, неотдавна тя е била снимана за корицата на британското издание на списание „Grazia“ с майка си и е била с рокля на Диор. Иначе г-ца Реджини не се придържа към определен стил на обличане и предпочита дънкови облекла. Рейчъл обаче още не е решила дали ще гради кариера в модния бизнес.  ", "date": "2019.03.18", "title": " Музата на Мария Грация Кюри е дъщеря й"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d1%81%d0%b5-%d0%be%d0%b1%d1%8f%d1%81%d0%bd%d1%8f%d0%b2%d0%b0%d1%82-%d0%b7%d0%b0%d1%89%d0%be-%d0%be%d0%b1%d0%b3%d0%b0%d0%b7%d0%b8%d1%85%d0%b0-%d0%ba%d0%be/", "text": "Клип с наши ченгета влезе в световния хумористичен обмен  ще дават обяснения защо са използвали това помощно средство. Към момента не става въпрос за вътрешна проверка, нито за търсене на вина и нарушения, а само за оценка на действията, обясниха от МВР на въпроси на „Труд”. Случаят е от миналата събота следобед на площада пред Министерския съвет. Група от участници в протест срещу системата за управление е спряна от полицейски кордон пред бившия Партиен дом. От 5 до 10 по-агресивни граждани се опитали да преминат и полицаи пръскали по тях лютив спрей от флакони. Образувал се облак, духнал вятър и го насочил към самите униформени, които нямали противогази. Част от тях са обгазени в различна степен, по препоръка на шефа им трима с по-зачервени очи ходили на преглед в ИСУЛ, там лекарите им казали, че нямат увреждания. Законът за МВР дава право на полицаите да използват химически вещества като помощно средство, обясняват експерти. За лютивия спрей от флаконите обаче не се изисквало ченгетата да имат противогази, те били задължителни при пускане на сълзотворен газ от димки, димни гранати или от капсули, изстрелвани на разстояние с пушка. Така или иначе клипът с българските полицаи, които си търкат очите, попадна през социалните мрежи в световния хумористичен обмен. Източници на „Труд” обаче казаха, че случаят е съвпаднал с предложения миналата седмица проект за наредба на МВР нощният труд на полицаите да се плаща по 25 стотинки на час, а не по договорените със синдикатите 50 ст.  ", "date": "2019.03.18", "title": " Полицаи се обясняват защо обгазиха колеги\t\t\t"}
{"url": "https://trud.bg/%d0%b1%d0%b0%d0%bd%d0%ba%d0%b8%d1%82%d0%b5-%d1%81%d1%8a%d0%b1%d1%80%d0%b0%d1%85%d0%b0-%d0%be%d1%82-%d1%82%d0%b0%d0%ba%d1%81%d0%b8-125-%d0%bc%d0%bb%d1%80%d0%b4-%d0%bb%d0%b2/", "text": "Лошите кредити намаляха до 7,46% Приходите на банките в страната от такси и комисиони нарастват с 9% през 2018 г. и достигат 1,25 млрд. лв. А разходите им за такси се увеличават с 21,7% до 184,5 млн. лв., пише в изданието “Икономиката и банковият сектор на България” на Асоциацията на банките в България. През 2018 г. нетният доход на банките от такси нараства със 7% до 1,07 млрд. лв. Увеличава се и печалбата на банките от лихви. През 2018 г. нетният лихвен доход на банките, който се формира от разликата между приходите и разходите за лихви, се увеличава с 2,5% до 2,74 млрд. лв. Приходите на трезорите от лихви намаляват с 0,1% до 3,04 млрд. лв. А разходите им за лихви се свиват с 19,2% и възлизат на 297,3 млн. лв. В края на 2018 г. лихвите по левовите депозити на домакинствата са средно 0,21%, при 0,24% година по-рано. При влоговете на граждани в евро обаче има ръст на средната лихва – от 0,21% на 0,23%. При фирмените депозити средната лихва намалява до 0,06% за левовите и до 0,02% за тези в евро. През 2018 г. намаляват и разходите на банките за обезценка на лоши кредити (с 36% до 479 млн. лв.). Към края на 2018 г. обемът на необслужвани кредити намалява до 4,54 млрд. лв., при 5,65 млрд. лв. година по-рано. А делът на лошите кредити е 7,46%, при 10,1% в края на 2017 г. В резултат на всичко това печалбата на банките през 2018 г. нараства до рекордната сума от 1,678 млрд. лв., при 1,17 млрд. лв. за 2017 г. Банките в България имат по-добри показатели за стабилност от повечето финансови институции в Европа. Общата капиталова адекватност на банките е 20,38%, което е доста над средното ниво за европейските банки от 17,83%. Добрите резултати на банките са позволили да увеличат разходите си за заплати. През 2018 г. административните им разходи, където влизат и заплатите, са 1,72 млрд. лв., което е ръст с 6,5% на годишна база. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.18", "title": " Банките събраха от такси 1,25 млрд. лв.\t\t\t"}
{"url": "https://trud.bg/100-%d1%82%d0%bd%d0%b8%d1%8f%d1%82-%d1%82%d0%be%d1%82%d0%be-%d0%bc%d0%b8%d0%bb%d0%b8%d0%be%d0%bd%d0%b5%d1%80-%d1%80%d0%b0%d0%b7%d0%b1%d1%80%d0%b0%d0%bb-%d0%b7%d0%b0-%d0%bf%d0%b5%d1%87%d0%b0%d0%bb/", "text": "Петко Карабелов от Съединение е стотният тото милионер на България, който заедно с още три дами спечели   от 20-ия тираж на играта „Тото 2 – 6 от 49“, съобщиха от БСТ. 56-годишният тото милионер ще получи точно 2 375 357 лв. Петко Карабелов разбрал, че печели едва в четвъртък, четири дни след като падна историческия джакпот на любимата игра „Тото 2 – 6 от 49“, след като по настояването на служителката от тото пункта, проверил 17-те фиша, които пуснал. Още не е решил за какво ще използва печалбата си, но на шега, преди тегленето обещал на съпругата си пътуване до Куба. Петко има две дъщери и две внучета. Семейството му се занимава с фермерство, имат кравеферма и знаят каква е цената на парите. По думите на Петко Карабелов джакпотът е не само щастие, но и отговорност. В игрите на СПОРТ ТОТО участва от 25 години, като системата му е проста. Когато джакпотът започва да нараства взема два произволно попълнени фиша, на следващия тираж, пуска първите и взема още два и така за всяко следващо теглене. Тази комбинация очевидно му донесе късмет в 20-ия тираж на игрите на СПОРТ ТОТО. Печеливша се е оказала първата квитанция, регистрирана от касиерката на тото пункта в Съединение.", "date": "2019.03.18", "title": " 100-тният тото милионер разбрал за печалбата с 4 дни закъснение\t\t\t"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%ba%d0%b0%d1%82%d0%be-%d0%bb%d0%b8%d0%b4%d0%b5%d1%80-%d0%bd%d0%b0-%d0%bf%d0%b5%d1%81-%d1%81%d1%82%d0%b0%d0%bd%d0%b8%d1%88%d0%b5%d0%b2-%d1%82%d1%80%d1%83%d0%b4/", "text": "Лидерът на БСП Корнелия Нинова отрече твърдението, че вчерашният вот, при който Елена Йончева беше избрана да води евролистата на левицата, е подправен и че в залата е имало по-малко хора, отколкото пуснати в урната бюлетини. Това заяви тя пред   и допълни, че другият опонент – Сергей Станишев не е добър избор, защото като лидер на Европейските социалисти, той трябва да поддържа балансирана позиция и трудно ще може да защитава националните интереси в Европейския парламент. „Много е важно да умееш да губиш достойно. Системата на избор беше възможно най-прозрачната – отпред, пред цялата зала – всички гледат урните. Тревожно е, че тези обвинения идват момент, когато БСП пое инициативата за честни и прозрачни избори в България. Заради такава надпартийна кауза напуснахме парламента. В такъв момент да внушаваш, че БСП не прави честни избори е непочтено”, посочи Нинова. Корнелия Нинова посочи, че тя и Сергей Станишев имат различен поглед за правене на политика. „Лидерът на другото голямо европейско семейство – ЕНП, в която членува ГЕРБ, когато избраха Жоузеф Дол за лидер, той се отказа от еродепутатското си място. Същото е и при либералите. Няма нужда един човек да съчетава всички постове. В Европа има едно неписано правило за несъвместяване на постове – нека отворим ветрилото. Защо вместо един българин на два поста, да имаме двама”, заяви лидерът на БСП. По думите на Нинова Елена Йончева е лице на две каузи и европейски, и български – справедливост и свобода. „Справедливост чрез всичко, което тя направи до сега, за осветли корупционни схеми и да търси справедливост и свобода, защото и като журналист се бори за свободата на изразяване, свободата на медиите, свободните права”, коментира лидерът на столетницата. Корнелия Нинова заяви, че проблемът с корупцията не е само български въпрос, а европейска тема. „В Европа в момента се създава специален орган – Европейка прокуратура, която да се бори със злоупотребата с евросредства. Защото тези пари са необходими и за социални политики, и за доходи, и за пенсии, и за благоустройство”, каза лидерът на левицата и допълни, че подкрепя кандидатурата на румънката Лаура Кьовеши за европейски главен прокурор. Лидерът на БСП беше категорична, че докато ГЕРБ не изпълнят изискванията им, левицата няма да се върне в парламента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2019.03.18", "title": " Нинова: Като лидер на ПЕС, Станишев трудно ще може да защитава националните интереси в Европарламента"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%bd%d0%b5-%d0%b5-%d0%b7%d0%b0%d0%b4%d1%8a%d1%80%d0%b6%d0%b0%d0%bb%d0%b0-%d0%b8%d0%b7%d0%b4%d0%b8/", "text": "Френската полиция не е задържала   както бе съобщено по-рано днес, а друго лице. При по-подробна проверка на самоличността на арестувания се оказало, че името му се различава с една буква от това на издирвания терорист. Външният му вид също не съответства на описанието на джихадиста, предаде  . По-рано , че френската полиция е задържала днес през нощта в Париж обявен за издирване с европейска заповед радикален ислямист, който планирал атентати във френската столица и в България. Мъжът, който е французин, е арестуван на „Шанз Елизе“ след проверка на автомобила „Ситроен“, в който се возел. Проверката била провокирана от нетрезвото състояние на шофьора, който е задържан заради употреба на алкохол. Първоначално служителите на органите на реда сметнали, че спътникът му е издирван и особено опасен джихадист, за когото има издадени три издадени заповеди за арест, включително европейска, но подозренията им в крайна сметка не се оправдали. Издирваният е обект на заповед за задържане заради престъпен сговор с цел подготовка на терористични актове в района на Париж и в България, съобщи запознат източник.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Френската полиция не е задържала издирван джихадист, планирал атаки в България и Париж\t\t\t"}
{"url": "https://trud.bg/%d1%81%d0%bf%d0%b5%d1%86%d1%81%d1%8a%d0%b4%d1%8a%d1%82-%d0%bf%d1%83%d1%81%d0%bd%d0%b0-%d0%bc%d0%b8%d0%bd%d1%8e-%d1%81%d1%82%d0%b0%d0%b9%d0%ba%d0%be%d0%b2-%d0%bf%d0%be%d0%b4-%d0%b3%d0%b0%d1%80%d0%b0/", "text": "Специализираният наказателен съд пусна под парична гаранция от половин милион лева алкохолния бос Миню Стайков и определи 50 000 лв. гаранция за сина на кмета на Карнобат Иван Димитров. Решението на магистратите не е окончателно и може да бъде обжалвано. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.18", "title": " Спецсъдът пусна Миню Стайков под гаранция от половин милион лева"}
{"url": "https://trud.bg/%d0%b1%d0%be%d0%bb%d0%bd%d0%b8%d1%86%d0%b8-%d1%89%d0%b5-%d0%b7%d0%b0%d1%82%d0%b2%d0%b0%d1%80%d1%8f%d1%82-%d0%b7%d0%b0%d1%80%d0%b0%d0%b4%d0%b8-%d0%bb%d0%b8%d0%bf%d1%81%d0%b0-%d0%bd%d0%b0-%d1%81%d0%b5/", "text": "Министър Ананиев обеща бързи мерки Болници ще затварят  заради липса на здравни работници. Много специалисти работят на две и повече места и спасяват здравната система от колапс; прекомерната умора се отразява негативно на здравето и качеството им на работа; пренебрегват се и най-минималните стандарти за съотношение между медицински специалисти и брой обгрижвани пациенти. Това се посочва в позиция на Българската асоциация на професионалистите по здравни грижи до институциите. Белите престилки излязоха на протест в София, Варна, Бургас, Пловдив, Плевен, Ямбол, Благоевград, Кюстендил, Пазарджик и Казанлък с искане за достойно заплащане и решаване на проблема с кадровата криза. Те дадоха 20-дневен срок за изготвяне на дългосрочен план. След среща с техни представители здравният министър Кирил Ананиев обеща бързи мерки.", "date": "2019.03.18", "title": " Болници ще затварят заради липса на сестри\t\t\t"}
{"url": "https://trud.bg/%d0%ba%d0%be%d1%80%d0%b8%d0%b3%d0%b8%d1%80%d0%b0%d1%85%d0%b0-%d1%84%d0%be%d1%80%d0%bc%d1%83%d0%bb%d0%b0%d1%82%d0%b0-%d0%b7%d0%b0-%d1%82%d0%b5%d0%bb%d0%ba/", "text": "Новата наредба е качена за обществено обсъждане Министерството на здравеопазването пусна за обществено обсъждане проекта за изменение на Наредбата за медицинска експертиза. Той предвижда ТЕЛК комисиите по нов начин да изчисляват формулата за инвалидност. Корекциите се наложиха по настояване на представителните организации на хората с увреждания, според които има ощетени след предходната промяна, извършена през август 2018 г. Настоящите корекции на здравното ведомство предвиждат, ако две заболявания носят общо 50% инвалидност на дадено лице, към тях да могат да се добавят още 20% от придружаващи здравословни проблеми. Целта на наредбата е да се установи и по-добър контрол върху работата на ТЕЛК. Досега формулата за медицинска експертиза беше събиране на процента на заболяванията да се прави единствено, ако водещата диагноза води до 80% инвалидност, а придружаващите – над 50%. Според анализ на здравното министерство обаче това е водело до постановяване на по-нисък процент инвалидност от страна на ТЕЛК при близо 8% от лицата. Според организациите на хората с увреждания пък този процент е 14.5. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Коригираха формулата за ТЕЛК\t\t\t"}
{"url": "https://trud.bg/%d0%bd%d0%b0%d0%b4-30-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b8-91-%d1%80%d0%b0%d0%bd%d0%b5%d0%bd%d0%b8-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b2%d0%bb%d0%b0%d0%ba-%d0%b4/", "text": "Товарен влак, превозващ пътници, пътували гратис, дерайлира в Конго. 32 души загинаха, а 91 бяха ранени. Длъжностни лица съобщават, че сред загиналите има голям брой деца. Влакът е излязъл от релсите в централната провинция Касай. От ранените 18 са в тежко състояние, каза окръжен служител пред АФП. Товарният влак е излязъл от релсите, докато преминавал мост над река, пише БГНЕС. „Много от вагоните паднаха във водата от моста над река Луембе“, заяви полицай на гара Бена Лека. В Конго пътниците гратисчии са често срещани. Това е третата железопътна катастрофа в рамките на месец в централната част на Конго. Миналия месец 5 души бяха убити, когато пътнически влак се разби на станция Календа. Железопътните произшествия в разрастващата се бивша белгийска колония са чести и нерядко смъртоносни заради неподдържани трасета и застаряващи локомотиви от 60-те години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Над 30 загинали и 91 ранени, след като влак дерайлира в Конго"}
{"url": "https://trud.bg/%d1%81%d1%80%d0%b5%d0%b4%d0%bd%d0%be%d1%88%d0%ba%d0%be%d0%bb%d1%86%d0%b8-%d0%be%d1%82-21-%d1%83%d1%87%d0%b8%d0%bb%d0%b8%d1%89%d0%b0-%d1%83%d1%87%d0%b0%d1%81%d1%82%d0%b2%d0%b0%d1%85%d0%b0-%d0%b2-%d0%bd/", "text": "Стопанската академия „Димитър А. Ценов” в Свищов организира 32-то поредно издание на Националното ученическо състезание по икономика, което се проведе в две направления – „Предприемачество” и „Икономикс”. В състезанието участваха 117 ученици от 21 средни училища от Ботевград, Варна, Велико Търново (2), Враца (2), Габрово, Дряново, Левски, Луковит, Оряхово, Плевен, Пловдив, Полски Тръмбеш, Попово, Русе, Свищов, Севлиево, София, Стара Загора и Червен бряг. Състезанието бе организирано от Академичен център за кариерно консултиране и връзки с обществеността, съвместно с катедрите „Индустриален бизнес и предприемачество” и „Обща теория на икономиката”. След официалното откриване на състезанието, учениците започнаха работа по зададените от катедрите казуси. Разпределени в различни аудитории по екипи или за индивидуално представяне, състезателите бяха подпомагани от 13 ментори, в лицето на асистенти, докторанти и изявени студенти от съответните катедри.  Състезанието в направление „Икономикс” бе индивидуално и всеки участник имаше възможност да избира дали да участва с есе или с тест. Катедрата-организатор подготви тест от 30 закрити въпроса, а за предпочелите да напишат есе бе определена темата „Моето бъдеще в икономиката на България”. В направлението се състезаваха 27 ученици от пет училища. Журито за оценка на решения тест и представеното есе беше в състав доц. д-р Людмил Несторов – ръководител катедра, ас. Елица Пекова и докторант Таня Рисемова. За най-добре представилите се участници на теста по „Икономикс” бяха връчени три награди, които завоюваха възпитаници на Старопрестолна професионална гимназия по икономика във В. Търново. С наградата на Ректора на Стопанска академия бе отличена Десислава Димитрова. При участниците с есе бяха връчени две награди от името на катедрата-организатор, които бяха присъдени на ученици от ПГСС – Попово. Първата награда завоюва Анна Марчева. Направление „Предприемачество” предизвика 84 участници от 19 училища в 17 града. Сформираните 18 сборни екипа от различни училища, генерираха предприемачески идеи и оформиха предложения за разработване и предлагане на нов продукт на българския пазар, съответстващ на традициите и възможностите на „ТЕД-Производство” АД, и съдействащ за увеличаване на пазарния дял на дружеството. Заданието бе свързано с избор на наименование и правна форма за регистриране на самостоятелно обособена фирма, дефиниране наименованието на новия продукт, определяне на необходимите материални, финансови, човешки и др. ресурси, основните фирмени конкуренти и потенциални клиенти, формулиране на силните и слабите страни на дружеството, възможностите и заплахите, оформяне на виждане за прогнозни приходи и пазарен дял. Акцентът бе поставен върху оригиналното мислене и креативните способности на учениците да предлагат нови идеи за развитие на бизнеса и формулират възможни начини за повишаване на пазарния потенциал. В помощ на екипите бяха осем ментори, а презентациите на учениците оценяваше жури, председателствано от доц. д-р Искра Пантелеева. В състава на журито бяха преподавателите от катедра ИБП доц. д-р Сергей Найденов, гл. ас. д-р Зоя Иванова, гл. ас. д-р Емил Николов и представители на община Свищов: Борислав Замфиров – зам.-кмет „Стопанска, финансова политика и спорт”; д-р Кристиян Кирилов – председател на Общински съвет; Нина Йосифова – старши експерт „Общински поземлен фонд”. В направлението бяха връчени награди за 1, 2, 3 място, грамоти и специални награди. Организаторите в направление „Предприемачество” проведоха и кръгла маса на тема „Бизнесът и образованието в областта на предприемачеството – перспективи и предизвикателства”, в която участваха преподаватели от катедра ИБП, ментори и представителни на практиката. В рамките на 32-то Национално ученическо състезание се проведе и традиционната учебно-методическа среща с учители от участващите училищата. От страна на домакините, в работната среща участваха гл. ас. д-р Юлиян Господинов – координатор „Образователен маркетинг” към АЦККВО, ръководителите на катедрите-организатори в двете направления и доц. д-р Христо Сирашки – директор на академичните центрове за следдипломно и факултативно обучение. Двете страни дискутираха преподаването на икономически дисциплини в средните училища и възможности за продължаващо обучение, с които Стопанска академия може да бъде полезна на учителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Средношколци от 21 училища участваха в Национално ученическо състезание в Стопанска академия"}
{"url": "https://trud.bg/%d0%b2%d1%81%d0%b5%d0%ba%d0%b8-%d1%82%d1%80%d0%b5%d1%82%d0%b8-%d1%81-%d0%bf%d0%be-%d0%bd%d0%b8%d1%81%d0%ba%d0%b0-%d0%bf%d0%b5%d0%bd%d1%81%d0%b8%d1%8f/", "text": "Проверяват за фалшиви трудови книжки  Всеки трети ще получава по-ниска пенсия заради новата формула за изчисляване на пенсиите. Това показва предварителен анализ на Националния осигурителен институт. В него са участвали 67 881 осигурени лица, на които от НОИ са изпратени уведомителни писма през 2018 г., че им предстои да навършат изискуемите години за пенсия през следващата година. Изключването на доходите за 1997, 1998 и 1999 г. и налагането на ограничение върху крайната стойност на индивидуалния коефициент води до увеличение в размера на пенсиите при 56,8% от обхванатите лица, без промяна остават 11,9%, а при 31,3% се получава намаление, съобщиха от НОИ. От тази година в пенсионната формула се взима предвид осигурителният доход на кандидата за пенсия, натрупан след 1 януари 2000 г. без да се включват трите най-добри години от времето преди това. По-ниска пенсия ще взимат предимно хората, които в периода 1997-1998 са се осигурявали върху по-ниски доходи, обясняват данните от НОИ. Оттам изчисляват, че от гледна точка на бюджета, очакванията са промяната да доведе до намаление на разходите за пенсии с 9,1 млн. лв. за 2019 г., което е само 0,09% от общия разход за пенсии. По-рано социалният министър Бисер Петков обяви, че формулата за изчисляване на пенсиите ще бъде сменена, ако анализът на НОИ покаже, че ощетява възрастните хора. “Нека видим какво ще покажат данните, които НОИ ще представи, и тогава ще се прецени наистина дали има основание нещо да се променя”, коментира Петков. Министърът обяви още, че започва проверка по сигнала за издаване на нерегламентирани трудови книжки с фалшиви формуляри. Ако има престъпление, ще бъде сигнализирана прокуратурата”, допълни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Всеки трети с по-ниска пенсия\t\t\t"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%b2%d0%b5%d1%80%d0%b3%d0%b8%d0%b5%d0%b2-%d0%b7%d0%b0%d0%b5%d0%bc%d0%b0-%d0%bc%d1%8f%d1%81%d1%82%d0%be%d1%82%d0%be-%d0%bd%d0%b0-%d1%81%d0%bb%d0%b0%d0%b2%d1%87/", "text": "Централната избирателна комисия обяви Георги Вергиев за народен представител от листата на „БСП за България“, на мястото на подалия оставка Славчо Велков. Това се посочва в решение, публикувано на сайта на Комисията. Предстои решението да се обнародва в „Държавен вестник“. На 14 март парламентът прекрати правомощията на Славчо Велков като народен представител от ПГ на „БСП за България“. Той изтъкна, че причина е влошеното му здравословно състояние и необходимостта от продължително лечение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Георги Вергиев заема мястото на Славчо Велков в Народното събрание"}
{"url": "https://trud.bg/%d0%be%d0%b3%d0%bb%d1%83%d0%bf%d1%8f%d0%b2%d0%b0%d0%bc%d0%b5-%d0%b1%d1%8a%d1%80%d0%b7%d0%be-%d0%bd%d0%b5%d1%83%d1%81%d0%b5%d1%82%d0%bd%d0%be-%d0%b4%d0%be%d1%80%d0%b8/", "text": "Собствената ни глупост, като норма за обществено поведение Вие сте прости и аз съм прост, затова се разбираме, беше казал премиерът Борисов пред множество свои почитатели. Дали това откровение е истинско прозрение или популистки флирт, не се наемам да съдя. Питам се дали пък не е белег на времето, в което живеем. Сигурен съм само, че дълго ще се помни. Достатъчно е да проследиш новините по телевизията, за да се усетиш в царството на глупостта. Ето как, би казала незабравимата Нери. Лидерът на „Воля“ обяви ,че напуска парламента, но първо щял да говори с управляващите. И без хапчета ще съмне в парламента каза Каракачанов, като имаше предвид аптекарския бизнес на Марешки. След като държа населението в напрежение едно денонощие, героят на деня откри, че е доказал колко важна е неговата партия за кворума и се върна в парламента. Покрай тази суматоха не бе обърнато внимание на ултиматума на „Локхийд Мартин“, че до края на май трябва да подпишем договора за „Ф-16“, ако искаме доставката до 36 месеца. Завод за части в България няма да се строи. Цената може да бъде и повишена. В това време вниманието ни бе заето с Марешки и неговите хапчета. Пак по това време кметът на София ни „успокои“, че „нещо по-високо и безопасно“ ще смени перките на „Графа“. После систематизира : „Нещо по-естетично и по-ниско или по-сигурно и по-високо“, като водеща ще е безопасността. И докато разчетем тази енигма, миловидната кметица внесе ново объркване – „Ремонтът на „Графа“ ще приключи през втората половина на април, но това не трябва да означава приключване на обекта, защото договореният срок за изпълнение не е приключил.“ Междувременно пиарът на общината заработи с обвинения към софиянци, че не можело да им се угоди. А хората се питат на какви проектанти се възлагат тези поръчки, че все раждат някакви безумия. Както катаджиите бяха измислили да се отнема ловното оръжие на шофьори, хванати да карат с превишена скорост. Какво общо има едното с другото? Наистина царство на глупостта! Но какво да искаме от разните синекури, когато самите управляващи си направиха такива поразии, че се питам дали след време няма да обясняват , че нарочно на загубили изборите. След като се оплетоха с преференциите и настроиха срещу себе си всички гласоподаватели, „мозъците“ от ГЕРБ сътвориха сложен пазарлък с ДПС, след което оповестиха лекомислено, че се опрощават дълговете на всички вероизповедания и харчовете им се поемат от държавата. Оказа се, че от 8-те милиона дългове на всички вероизповедания тези на мюфтийството са…. 8 милиона. И ни разкриха, че това се прави, за да се спре финансирането на мюсюлманската религия от Дианета на турската държава. Тогава пък говорителят на мюфтийството Джелал Фаик внесе нов смут , като ни обясни, че парите били за спиране на радикалния ислям и турската държава ще продължи да финансира българските мюсюлмани. Тогава излязоха едни данни за 1400 имота и друга собственост на мюфтийството. Надигна се буря с неизвестен край. Колкото повече говореха и ни обясняваха, толкова повече нарастваше недоволството. Заговорниците биха отбой на „поправителна сесия“ на парламента, като разсрочиха дълговете на мюфтийството за десет години. Управляващите изглежда се изплашиха, че наистина могат да загубят изборите и заговориха колко излишна институция е служебното правителство. Т.е., ако има извънредни избори, да няма служебен кабинет, назначен от президента Радев. Освен това общественото мнение бе насочено към фриволната проява на Десислава Радева, която целуна по бузата словенския президент Борут Пахор и след това почисти червилото внимателно. Подробни репортажи, мнения на „експерти“ по протокола, все едно сме английски двор и треперим за правилата. Малко свежест, която да разсее горчилката от гафовете на управляващите, внесе министърът на финансите Владислав Горанов, който разказа как данъчните под прикритие от НАП се озовали на нудистки круиз и се наложило…не се казва какво точно да направят. А пък друг път проникнали на сбирка на самодейци и им се наложило да играят няколко часа хора и ръченици, за да хванат самодейците , че не издават бележки за лев и 50 стотинки… Какви герои само! Не питайте защо не залавят грешниците, които крият данъци за стотици милиони левове. Я само си представете, че са на мисия под прикрие на околовръстното, за да заловят мургавите жрици на любовта , че не издават касови бележки. Като какви да се маскират бирниците —като загорели турски шофьори ли, или като премръзнали проститутки? Всичко това се случва в нашето царство във времето, когато прецъфтяха кокичетата и поникнаха минзухарите. Безгрижно царство, в което хората са доволни и щастливи. Забавляват се хората. Гледат по телевизията музикални и кулинарни състезания. Не че и там всичко е наред.   Отново ли ни мамят? В предишен коментар отдадох предпочитанията си на „Като две капки вода“, като най-добро развлекателно шоу. Защо ли ми трябваше? Следващото издание беше пълен провал. Първо на самите певци. Всички те се чувстваха неловко в чуждите образи. Но големият гаф дойде накрая, когато участниците трябваше да определят чрез жребий кого ще имитират в следващото издание. Нещо се случи и машината започна сама да спира, без да е ударена от певците. Настана хаос, който смути дори водещите Рачков и Зуека, които набързо закриха шоуто заради…новините. Но машината издаде номера като взе да отговаря сама. Паника. Водещите закриват. Остана силно съмнение, че този жребий е дирижиран, каквото съмнение съм изказвал неведнъж. Ако е така, провалът с „Господарите на ефира“ може да се повтори.      ", "date": "2019.03.18", "title": " Оглупяваме бързо, неусетно дори"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%8f%d1%82-%d0%b2%d0%b5%d1%82%d0%b5%d1%80%d0%b0%d0%bd-%d1%80%d0%b0%d0%b7%d1%83%d0%b7%d0%bd%d0%b0%d0%b2%d0%b0%d1%87-%d0%b1%d1%80/", "text": "Инвестицията в сигурността не зависи от размера на заплахата, а от мащаба на мишените Още преди 1917 г. Русия е била винаги много добра в информационните операции Настъпващият мраз в международните отношения последните години провокира мнозина експерти и наблюдатели да заговорят с пълна пара за завръщането на нова Студена война на планетата. Доказателствата за това, съпътствани с взаимни обвинения се следват от всички посоки –  опити за покушения, хакерски атаки, изборни манипулации, явни и тайни кампании за дезинформация – виновни изглеждат всички сериозни „играчи“, невинни са само обектите на натиск. Отвъд новите и старите „лагери“ на геополитически интереси обаче, заедно с напредъка на съвременните технологии, интернет и възхода на социалните мрежи, които ни съпътстват вече второ десетилетие, терористичната заплаха на религиозна и идеологическа основа на планетата също еволюира и се трансформира непредсказуемо. Двойният атентат в Нова Зеландия от миналата седмица доказа за пореден път липсата на готовност на съвременните общества да посрещнат навреме рисковете и осъзнаят новите предизвикателства на глобализиращия се свят. За мнение върху някои от тези въпроси имахме възможността да се допитаме до американският ветеран от сенчестия фронт, експерт по борбата с тероризма и старши съветник по въпросите на сигурността към директора на корпорацията „РАНД“,  , който бе в София за представяне на новата си книга, „Размисли върху сенките“. – Г-н Дженкинс, нека да започнем с въпрос възникнал от книгата Ви, за която сте в България –  „Размисли върху сенките“. В нея застъпвате тезата, че само за няколко десетилетия, заплахата от тероризма във всякакви форми и идеологии вече се е превърнала в неотменна част от всекидневието ни и ще съпътства неотлъчно в бъдеще. Случилото се преди няколко дни в Нова Зеландия несъмнено затвърждава това Ви заключение?  – Да определено. Макар че наблюдението то има предистория. Ако се върнем назад към 1970-те и обърнем внимание на тенденцията на увеличаване на терористичните прояви  – отвличания, атентати, покушения – още оттогава една от основните цели на службите за сигурност по света беше не само да осигури превенция срещу подобни нападения, но и да се ограничи възможността самото явление тероризъм да се „нормализира“, да го кажем. Да се превърне в нормално средство за политическо изразяване. И в тези усилия определено се провалихме. Редица терористични групировки бяха победени, но тероризмът все повече се превърна в част от политическия пейзаж. И като средство във въоръжен конфликт, и като инструмент за политическо изразяване. И този последен епизод, за който говорите, според мен показва, няколко нови аспекта. Особено що се касае до технологичния напредък. Преди години, когато обмисляхме какви оръжия ще влизат на въоръжение в армиите на бъдещето, основният ни въпрос беше кои сред тях ще могат да бъдат най-лесно адаптирани за нуждите на терористи. И през годините се тревожихме за ракети с прецизно насочване, ръчни ракетни установки, в наши дни вече дронове – но това което подценихме, беше най-важното – интернет. Още от най-ранните му години. И това имаше много сериозен ефект върху всичко. На първо време да разгледаме тероризма като един вид театър, в който хореографията представлява драматични кървави инциденти, предизвикани от терористите, за да рекламират себе си, каузите си, за да създават масов страх. Още от края на 1950-те и началото на 1960-те с навлизането на телевизията, терористите се сдобиха с глобална публика – идването на интернет им осигури, без редакторска намеса директен достъп както до техните последователи, така и до целия свят. Нещата отиват и отвъд това, разбира се, защото интернет имаше и глобален ефект върху самата организационна структура на тероризма, тъй като позволи създаването на „онлайн-общности“, които се вдъхновяват едни от други и нямат нуждата от „организацията“ в класическия й смисъл. В случаят на терористът от Нова Зеландия, на основание това което бе разкрито за него на първо време, вероятно се е саморадикализирал по същия начин – чел е различни теории на конспирацията, вдъхновил се от нападението в Норвегия от 2011 г. – и всичко това създава една картина, видна само за него в собственото му съзнание. И изведнъж той се превръща в оперативна единица, която се посвещава на и извършва това ужасяващо нападение. – Не ли парадоксално, че именно държави като Норвегия и Нова Зеландия – които с цялото разстояние помежду им се смятат за едни от най-толерантните в света във всяко едно отношение, стават арена на подобни безпрецедентни прояви на насилие, в случая с Брайвик от 2011 г. и сега?  – Несъмнено има много поле за размисъл върху това, но е рано според мен сега да се прави подобен сравнителен анализ. – Като ветеран от специални операции и дългогодишен съветник по сигурността на президенти, правителства и корпорации, как оценявате готовността на обществата и властите – на Запад, в Европа и в България в частност, да посрещнат тази тенденция, за която говорите – тероризма да се превръща в съпътстваща част от всекидневието?  – Трудно е да говорим за подобен вид готовност. Ако дам за пример Съединените щати – от 11 септември 2001 г. насам сме инвестирали огромни ресурси – само във военно отношение се включихме и все още сме ангажирани в цяла серия конфликти зад граница. Американски военнослужещи в момента има на територията на над 70 държави, участващи в съвместни операции, в това число със съюзниците ни от НАТО и България. Отделно, разбира се, инвестирахме много в разузнавателни усилия – както на глобално ниво, така и във вътрешно отношение – с което успяхме значително да подкопаем много оперативните възможности на враждебни групировки. И въпреки това продължаваме да имаме терористични нападения в САЩ. Колкото и мрачно съвпадение да е числото, но при нападението в Нова Зеландия първоначалната бройка на загиналите беше 49 души, колкото хора бяха убити от терориста при нападението срещу нощния клуб в Орландо, Флорида през 2016 г. Това че една страна е готова да направи всички необходими инвестиции, не й гарантира имунитет срещу терористично нападение. И това важи в Европа със същата сила. Балансът, що се отнася до сигурността – без значение дали говорим за джихадисти или за крайно-десни – е свързан с цикълът на живота, през който преминават индивидите, които се оказват замесени. От радикализиране или саморадикализиране, през преминаването към действие – терористичен акт, до смърт или затвор. В САЩ се съсредоточаваме върху разрушаването на върха на айсберга – върху самите терористи, там, където се появяват. Където се оказваме по-малко успешни обаче е в прекъсването на самия процес на радикализиране от една страна, и дерадикализиране от друга. Що се отнася до България – има едно интересно наблюдение; хиляди доброволци заминаха от европейските страни към Сирия (б.р. – да се присъединят към „Ислямска държава“ след 2012 г.), но не знаем сред да има българи. По същия начин в САЩ, от държава с 320 млн. души население в процентно съотношение приносът ни към числото джихадисти е нищожен в сравнение с този на европейски държави като Германия, Франция, Белгия или Англия. И това се дължи на факта, че тази идеология намери много малко почва в нашите страни. – В България имахме неотдавна процес срещу имами проповядвали радикални тълкувания…  – Да, спомням си, и е възможно да е имало и други единични арести (б.р. – извършвани в България). Но и двете страни имахме шанс по този въпрос. И за да си върна на готовността – уравнението не е балансирано. Имам предвид, че един единствен вид терористична заплаха изисква огромни усилия от гледна точка на сигурността. Едно отвличане на самолет налага нови мерки за сигурност по летищата. Но имаме 450 граждански летища. И инвестицията в сигурността не зависи от размера на заплахата, а от мащаба на мишените. Затова и тероризмът е ефективен в задължаването на страните да отклоняват значителни ресурси за превенцията му. Хората казват: „но това са само шепа хора“; Да, уви, така е! (усмихва се) Аз лично съм изразявал притесненията си от това с години – ограничена група хора, с още по-ограничени възможности предизвикват непропорционален ефект. Имам предвид дава им сила в най-простия смисъл на думата – силата да убиват, да разрушават, да всяват страх, да принуждават правителства да отклоняват огромни ресурси. Тази сила е в ръцете на малки групи, на банди, на отделни индивиди – чиито недоволства, били те истински или въображаеми – не могат винаги да бъдат задоволени. И въпросът е как в крайна сметка ще се справим с това – един вид да „демократизираме насилието“ в контекста на демократичните общества, в които живеем, запазвайки ценностите, които изповядваме. Това е едно от предизвикателствата, пред които сме изправени. – В свои статии и в книгата си говорите за „манипулиране на възприятията“ – другата нова заплаха във всекидневната ни действителност – т. нар. „чуждестранни намеси“ в разбиранията ни за света, имате ли конкретни идеи, които препоръчвате да се вземат предвид? С оглед примерно на предстоящите кампании за избори в Европа и у нас? Имаше много открити предупреждения наскоро за очаквана „руска намеса“ в изборите.  – Що се отнася до „скорошни“ предупреждения за руска намеса – вижте, аз съм човек на възраст и доста години следя събитията. И се учудвам, когато по-младите хора реагират сякаш става въпрос за нещо ново – „операции за оказване на руско влияние“ и тн. По време на СССР се наричаха „активни мероприятия“. Да не говорим, че още преди 1917 г. Имперска Русия е била винаги много добра в информационните операции зад граница, нещо което сами разработват. Кое е новото? През 2013 г. началникът на генералният щаб на Русия генерал Герасимов написа един изключителен материал, в който обърна внимание, че в изучаване на еволюцията на военното дело, различните от военни средства ще стават все по-важни и дори ще надхвърлят по значение обикновените въоръжения. И това трябва да се обследва внимателно. Аз лично винаги съм се интересувал именно от това как еволюират военните конфликти в тези сенчести области, в които се срещат конвенционалната война и дипломацията. Тези методи не са нови, просто благодарение на технологии се променят похватите. Руснаците се оказа че се справят доста ловко с това. Но и не са единствената държава. От друга гледна точка, когато четеш статията на генерал Герасимов, за която споменах, няма как да не си зададеш въпроса какво точно има на ум, какви примери взема предвид? И случаите, които той използваше бяха свързани с разпадането на Югославия и цветните революции в Грузия и Украйна. Тезата му беше основана на това че Западът, оказва подкрепа за различни неправителствени организации, осигурява финансови средства за тези демократични движения и прокарват по този начин своята пропаганда – вижте само как го правят!? – Има ли основание Герасимов да разсъждава така, отвъд общоприетата руска позиция, че са сами на света и всеки по един или друг начин заговорничи срещу интересите на Русия?  – Аз лично смятам, че ни отдава малко повече значение, отколкото заслужаваме. Защото докато безспорно напредъка на демокрацията беше наша цел, ние нямаше как ефективно да оркестрираме всичко, в което ни обвинява. Но въпреки това той вижда в това оръжие. Което ме наведе на мисълта накъде отива всичко това? Да погледнем на терористите като на примитивни пионери в манипулирането на възприятията. Защото терористите не могат да победят на бойното поле – видяхме какво се случи, ако се опитат. Единственият начин, по който могат да бъдат ефективни е посредством манипулиране на възприятията. И от другия край вече имаме държави, които вече го разглеждат като средство за война и си казват, че могат да го използват, за да оказват влияние по други начини. Лично смятам, че бъдещите военни противопоставяния ще са все повече основани върху манипулирането на възприятията. Това не означава, че армиите ще излязат от употреба или че капацитетът за компетентно водене на война няма да продължи да е необходим – с войници, военновъздушни сили и тн. – но предполага, че голям компонент от това, което може да се постигне с тези оръжия ще бъде основано върху манипулирането на възприятия. Също така означава, че победата на бойното поле може вече да не се пренася в политическо или друго постижение. Защото вече се прекъсва връзката между едното и другото. А манипулирането на възприятията е само по себе си паралелна вселена на военното дело. Нашият гост  Брайън Майкъл Дженкинс е роден през 1942 г. в Чикаго. На 19-годишна възраст се присъединява към пехотата на въоръжените сили на САЩ. Като десантчик последователно служи в състава на Седма и Пета дивизия на специалните части (Зелени барети) в Доминиканската република и Виетнам. След като напуска армията с чин капитан, Дженкинс се завръща в Югоизточна Азия в края на 1960-те в Групата за стратегическо планиране като цивилен съветник на командващия американските военни операции във Виетнам, генерал Крейтън Адамс. През 1980-те до първата половина на 1990-те Брайън Дженкинс работи като заместник-директор по въпросите на сигурността към видната нюйоркска консултантска компания по управление на рисковете „Крол“. Президентът на САЩ Бил Клинтън го назначава през 1996 г. за член на комисията по авиационна сигурност и безопасност към Белия дом и в последствие като съветник към Националната комисия по въпросите на тероризма, където остава до 2000 г. Като експерт по сигурността Брайън Дженкинс консултирал още Държавния департамент, Пентагона, министерството на енергетиката и комисията за ядрено регулиране на САЩ, Католическата и Англиканската църкви. От години е старши съветник по въпросите на сигурността на директора на един от мастодонтите на военно-промишленият комплекс на САЩ корпорацията „РАНД“, Майкъл Рич. Автор е над 10 книги и множество статии, посветени на борбата с тероризма и съвременните рискове за сигурността. ", "date": "2019.03.18", "title": " Американският ветеран-разузнавач Брайън Дженкинс пред „Труд“: Манипулирането на възприятията е ядрото на новото военно дело"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%bd%d0%b0-%d0%b4%d0%be%d0%b8%d0%b7%d0%b6%d0%b8%d0%b2%d1%8f%d0%b2%d0%b0%d0%bd%d0%b5/", "text": "Депутатите се познават по това, че говорят в пленарната зала най-арогантно по въпроси, които не познават Този парламент очевидно е влязъл в режим на доизживявяне. Не защото БСП го напусна или Марешки ги последва за един следобед. Заради профанизацията на парламентаризма. В Народното събрание – по думите на човекът-парламент Гиньо Ганев – има депутати, които би трябвало да се стесняват от себе си – толкова са далече от същността и механизмите на работа в парламента. Те се познават по това, че говорят в пленарната зала най-дръзко, арогантно и без никакво стеснение по въпроси, които не познават. Не се стесняват нито от другите, нито от човешкото познание, което им е чуждо. Освен това, у нас не се разискват проблемите, а се ругае по опонента. Колкото по-рунтави са попържните по адрес на „врага“, толкова по-телешки е възторга на съответното партийно племе. Но пък за сметка на това толкова по-отвратени са гражданите от партии, политици и депутати. Това обаче е скритата мечта на разноцветните партийни апаратчици, издържани щедро с партийни субсидии от данъкоплатците. Колкото повече са отблъснатите от политиката граждани, толкова повече власт остава за апаратчиците. Изминалите седмици са христоматиен пример за тези процеси. Управляващите затънаха в серия от тежки гафове. Хаосът с Изборния кодекс и опитът да се пробута опрощаване на дълговете на мюфтийството без държавата да получава нищо насреща, извадиха на показ хроничния дефицит на компетентност, който доминира българската политика от години. Калпави идеи, моментни хрумвания, лобизъм в частен интерес. Това е съдържанието на голяма част от законодателството, гласувано в действащото 44-то Народно събрание. Уравляващите чуват само собствения си глас, опозицията не може да надскочи себе си, и всички заедно са си напълно самодостатъчни. Широкият обществен интерес е големият отсъстващ от този парламент. Партиите и тяхната клиентела са се превърнали в каста, която живее във виртуална  реалност. Докато народът обитава действителността, в която поредният партиен скандал и депутатска ругатня са толкова далеч от истинските проблеми, колкото френската монархия, която е яла пасти, докато хората са мизерствали без хляб. Това, че ГЕРБ се извъртат на сто и осемдесет градуса винаги, когато „дойде жегата“ на справедливия обществен гняв, не е атестат за добро управление. Защото за да е такова, едно управление трябва да притежава политически сензори, които предварително оценяват рисковете и ефектите от дадена законодателна инициатива. Да провежда пълноценни експертни и обществени дискусии по планираните политики, за да се намират правилните баланси. Първо се мобилизира подкрепа за един законопроект сред заинтересованите социални групи, а после се внася в деловодството. Защото отдавна формулата „партията реши, вие ще слушате“ е невалидна. Но за подобна законодателна политика е необходима ясна политическа визия и държавническо, а не конюнктурно мислене. Парламентът е политическия форум на една нация, в който по пътя на свободните избори са представени най-отчетливите в съответния социален и исторически контекст политически и ценностни тенденции и групи в обществото. Сблъсъкът на идеи, интереси и позиции, който политическите представители осъществяват на парламентарната арена, е в основата на политиката и законите. Чрез този сблъсък се поддържат баланса и равновесието в обществото. Парламентарното управление е управление чрез дискусия. Това е силата му – обществената енергия се канализира, политическите конфликти се обличат в институционална форма. В парламента са представени основните настроения в обществото, докато при едноличната президентска власт, по правило една значима част от обществото, остава непредставена. Президентската власт декретира, а не дискутира. И това често нажежава страстите в обществото. Вижте например как се тресе месеци наред Франция, която е полупрезидентска система. Вижте и традиционния конфликт между двата политически полюса в САЩ – тези, които спечелиха президентската власт и онези, които я изгубиха. Обратно, при парламентарното управление, дебатите в парламента по големите теми на нацията са част от имунната система на обществото. Търсенето на съгласие, разумните компромиси, взаимните отстъпки по въпросите на законодателството, когато те са продиктувани от идейни съображения и почиват на реалните искания и интереси на съответната група избиратели, са сърцевината на модерния парламентаризъм. Ако има стремеж към политика на национално съгласие, тя трябва да се прави и да се търси там, а не другаде. Това са фундаменти на конституционната теория. Народното събрание не е просто фабрика, която трябва да бълва законодателна конфекция. Там трябва да се обсъжда бъдещето на нацията, да звучат гледните точки на значими групи в обществото. Затова има някои невидими граници, които не бива да се преминават. Най-важната сред тях е, че не бива заради персонала на институциите да бъдат мразени и унизявани самите институции. По времето на кабинета „Орешарски“ ГЕРБ прегази тази граница по отношение на парламента с безпринципно блокиране и напускане на парламента – за да не им „правели кворума“. Днес БСП им го връща тъпкано – напуснаха парламента, за да не легитимирали управлението. Но и тогава, и сега от подобен волунтаризъм не печели държавността, нито пък гражданите. Истината е, че парламентът легитимира партиите, а не те него. Политическото представителство има смисъл в пленарната зала и комисиите на Народното събрание, а не на улицата. Бойкотът на парламента е един от крайните инструменти на политическата борба. Има смисъл обаче само, когато от него следват предсрочни избори. Преди години, по времето на VII ВНС, напускането на 39-те депутати от крайните среди на тогавашното СДС изигра такава роля – принуди мнозинството да ускори приемането на Конституцията и доведе до саморазпускане на ВНС. Сегашният парламент може да заседава и без БСП. Сигурно даже ще са щастливи. Може ли това да доведе до предсрочни избори? Трудно. Общественото недоволство от управлението е далеч от масови бунтовни настроения и на този етап не е решаващият фактор, който може да катализира свалянето на властта. Показват го рехавите, хаотични протести. Поне засега изглежда, че не може да се очаква европейските избори да станат предмостие към предсрочен парламентарен вот. Ако се случи очакваната според социологическите проучвания поредна победа на ГЕРБ, това ще анихилира идеята за предсрочни избори, а БСП ще бъде лишена от аргументи за оставането си вън от парламента. Ако пък стане малко вероятният, но все пак вероятен, пробив, и „Позитано“ получи повече евромандати от ГЕРБ, то управляващите имат на въоръжение една дежурна интерпретация, с която да оправдаят оставането си на власт до края на мандата. И тя е, че евроизборите нямат пряка връзка с вътрешната политика, следователно не са оценка за тяхното управление, а избирателната активност традиционно е значително по-ниска, поради което не е достатъчно представителна за обществените настроения. При всички положения най-голям потенциал да предизвика предсрочни избори има самият ГЕРБ. Поради извънреден скандал или пък в резултат от партийни калкулации, че вот „две в едно“ наесен заедно с общинските избори ще бъде изгоден вариант за тях. Изгоден, защото в местния вот мотивацията на местния актив е по-висока, а партиите, които разполагат със стройна политическа машина, стигаща до всяко село, имат подчертано предимство. На този фон полуразпадът на обединилите се за кратко „патриоти“ ще играе по-скоро ролята на сдържащ фактор за предсрочни избори. Страхът ще крепи пълния мандат, независимо от вътрешните скандали. Пародията на партия, която представлява присъствието на Марешки и неговия фирмен персонал в този парламент е без значение. Дефицитите на предвидимост в неговото и на „патриотите“ поведение, могат да бъдат компенсирани от ДПС. Целият въпрос обаче е, че която и от тези хипотези да се реализира, големият губещ са хората. Защото с парламент на доизживяване или с проста смяна от типа „стани да седна“, но без радикална промяна в политиката, парламентаризмът ще продължи да вегетира.              ", "date": "2019.03.18", "title": " Парламент на доизживяване\t\t\t"}
{"url": "https://trud.bg/%d0%b8%d0%b7%d0%bf%d1%80%d0%b0%d0%b2%d1%8f%d1%82-%d0%bd%d0%b0-%d1%81%d1%8a%d0%b4-%d0%bc%d1%8a%d0%b6-%d0%b7%d0%b0-%d0%b7%d0%b0%d0%ba%d0%b0%d0%bd%d0%b0-%d0%b7%d0%b0-%d1%83%d0%b1%d0%b8%d0%b9%d1%81%d1%82/", "text": "Районна прокуратура – Велико Търново внесен в съда обвинителен акт срещу мъж със закана за убийство.  Обвинението срещу Д. Б. е за това, че на 3 октомври миналата година във великотърновското село Беляковец зпалашил П. Х. с убийство. Обвиняемият живеел в селото и от много години били с влошени отношения с пострадалия, заради наследствен имот. В злополучния ден Д. Б. вървял по улицата. Пред една от къщите на пейка седели П. Х. и негов познат. Д. Б. директно се насочил и застанал пред П. Х., надвесил се над него и го заплашил с думите: „Какво искаш да делиш, какво си внесъл в тази къща?!“. С ръка ударил козирката на шапката му и с висок тон му казал: „Ще те убия!“, „Ще те изпазя, когато няма никой и ще те убия!“, „Ще платя на двама да те изнесат от къщата.“ Докато отправял тези закани, вдигнал лявата си ръка, в която държал метален бокс, над главата на П. Х., като посегнал да го удари с него. Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Изправят на съд мъж за закана за убийство\t\t\t"}
{"url": "https://trud.bg/%d1%85%d0%be%d0%bb%d0%b0%d0%bd%d0%b4%d1%81%d0%ba%d0%b0%d1%82%d0%b0-%d0%b7%d0%bf%d0%be%d0%bb%d0%b8%d1%86%d0%b8%d1%8f-%d1%82%d1%8a%d1%80%d1%81%d0%b8-%d1%82%d1%83%d1%80%d1%87%d0%b8%d0%bd-%d0%b7%d0%b0/", "text": "Полицията в Утрехт пусна снимка на заподозрения за   в Утрехт, при която загина един човек, а поне 9 са ранени. Според информация от властите мъжът се казва Гьокмeн Танис на 37 години и е роден в Турция. Холандският журналист Йероен Виелаерт е бил в квартала, където живее Танис. Съседи са признали пред него, че мъжът е емоционално нестабилен. Холандските медии пуснаха непотвърдена информация за Танис, а именно, че преди две седмици той е бил изправен пред съда по обвинение в изнасилване. Името му го има архивите, но адвокатът му отказа да потвърди, че става въпрос за същия човек. Според телевизионния канал „RTV Utrecht“ Танис е бил задържан от полицията за опит за убийство и обиди към жена.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.18", "title": " Холандската полиция търси 37-годишен турчин за стрелбата в Утрехт (СНИМКА)"}
{"url": "https://trud.bg/%d0%bb%d0%b5%d0%ba%d0%b0%d1%80%d1%81%d1%82%d0%b2%d0%b0-%d0%b7%d0%b0-%d0%ba%d1%80%d1%8a%d0%b2%d0%bd%d0%be-%d0%bc%d0%be%d0%b3%d0%b0%d1%82-%d0%b4%d0%b0-%d1%83%d0%b2%d0%b5%d0%bb%d0%b8%d1%87%d0%b0%d1%82/", "text": "Лекарствени препарати за понижаване на кръвното налягане и срещу стенокардия могат да доведат до внезапно спиране фунционирането на сърцето, съобщи Юрик алърт, позовавайки се на съобщение на Европейското дружество по кардиология. Става въпрос за лекарства, съдържащи нифедипин. В съобщението се отбелязва, че високите дози от това съединение увеличават риска от камерна фибрилация. Нифедипин и амлодипин често се предписват от кардиолози, а изборът на лекарството в редица случаи зависи от предпочитанията и опита на лекаря, поясниха авторите на изследването. Двата препарата обикновено са смятани за еднакво ефикасни и безвредни, като нито един от тях не е свързан с внезапно спиране функционирането на сърцето. Резултатите от изследването навеждат на мисълта, че високите дози нифедипин могат да увеличат риска от внезапно спиране функционирането на сърцето вследствие на фатална сърдечна аритмия, за разлика от амлодипин.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Лекарства за кръвно могат да увеличат риска от внезапно спиране на сърцето"}
{"url": "https://trud.bg/%d0%ba%d1%80%d0%b0%d0%b4%d1%86%d0%b8-%d0%bd%d0%b0-%d0%b7%d0%b0%d0%b9%d1%86%d0%b8-%d1%89%d0%b5-%d1%81%d0%b5-%d0%bf%d0%be%d0%bf%d1%80%d0%b0%d0%b2%d1%8f%d1%82-%d1%81-%d1%82%d1%80%d1%83%d0%b4-%d0%b2/", "text": "Крадци на зайци от Търговищко ще се поправят с безвъзмезден труд в полза на обществото, след като се наложило да върнат 13 откраднати дългоушковци, но така и не били намерени останалите 28, които стопаните твърдели, че също са изчезнали. Зайцекрадците ще трябва да се срещат с пробационен служител в продължение на 9 месеца. В рамките на 1 година пък трябва да полагат и поправителен труд от по 150 часа. Присъдите им са произнесени от Районния съд в Търговище, който ги признал за виновни за кражбата на 13 зайци от имот в кв. Въбел. Двамата младежи нахлули в стопанския двор на семейство през септември и напълнили живата стока в стари чували. Метнали се на мотопеди без регистрация и стоварили краденото в техните си дворове в съседни села. Действали под прикритието на нощта. Тъй като полицията ги намерили бързичко, зайците били спасени и върнати на собствениците. Оказало се обаче, че са открити 13 животинки за 250 лв. Така и не се разбрало имало ли е още 28, както казвали стопаните, нито дали крадците не са изпозагубили останалите при отварянето на клетките и транспортирането. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Крадци на зайци ще се поправят с труд в полза на обществото"}
{"url": "https://trud.bg/%d0%b7%d0%be%d0%bd%d1%82%d0%b0-%d0%ba%d0%bb%d1%83%d0%b1-%d0%b8-%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d0%b2-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8/", "text": "11 жени се възползваха в понеделник от безплатните гинекологични прегледи в АГО на горнооряховската болница. Кампанията за профилактични прегледи е съвместна между МБАЛ „Свети Иван Рилски“ и Зонта клуб в рамките на проекта „100 х 100 здрави“. Прегледите продължават четири дни, от 18 до 21 март, като се извършват от началника на отделението д-р Михаил Милатович. Те включват ехографско изследване с новия апарат, който бе дарен през юни м.г. от дамите от Зонта Интернешънъл. Днес от преминалите жени, преобладаващ брой са били здрави, а малка част са били са оплаквания, като те са консултирани и с назначена терапия от д-р Милатович. Най- възрастната пациентка е била 73-годишна, а най- младата- на 42 г. Записаните за гинекологични прегледи жени са общо 50, съобщи д-р Милатович. В края на днешната акция отделението посетиха две от дамите от Зонта клуб – президентът Красимир Коцева и Дарина Узунова. Г-жа Коцева отчете още и успешните акции в СБАЛ по кардиология и в очен медицински център „Визус“ на д-р Петя Цветанова в Горна Оряховица. През целия ден на 13 март, екипът на очния център е преглеждал безплатно жени, като преминалите през него 40 . Десетки са прегледаните и от лекари кардиолози на същия ден в СБАЛ във Велико Търново. Следващата дата за профилактика на кардиологичните проблеми в специализираната болница, е 20 март.  Зонта клуб развива активна дейност и благотворителни инициативи в областта на детското и майчиното здраве. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Зонта клуб и болницата в Горна Оряховица организираха безплатни гинекологични прегледи\t\t\t"}
{"url": "https://trud.bg/%d0%bc%d0%b5%d1%81%d0%b8-%d0%bd%d0%b0%d1%81%d1%82%d0%b8%d0%b3%d0%b0-%d1%80%d0%be%d0%bd%d0%b0%d0%bb%d0%b4%d0%be-%d0%b7%d0%b0-%d1%80%d0%b5%d0%ba%d0%be%d1%80%d0%b4-%d0%b2-%d0%bf%d1%80%d0%b8%d0%bc%d0%b5/", "text": "Хеттрик №33 в Примера дивисион. Рекордна 477-а победа с екипа на „Барселона“. Почти всеки мач на Лео Меси се превръща в рекорд. Когато аржентинецът вкара три гола на „Бетис“ за 4:1, феновете на домакините от Севиля станаха на крака и започнаха да ръкопляскат. „Много благодаря за отношението“, отвърна им капитанът на шампиона. Меси изглежда съвсем близо до изравняване на рекорд на Кристиано Роналдо. С „Реал“ португалецът вкара по три гола в 34 мача от испанското първенство. През този сезон Меси има 27 попадения и води в класацията за „Златната обувка“ на Европа. Четири от головете са от пряк свободен удар – никой друг от най-добрите пет първенства няма толкова. „ Барселона“ вече води с 10 точки пред „Атлетико“, има още 10 кръга до края. Срещу „Бетис“ каталунците владяха топката само 43,9 процента от времето, което е най-малката им кота в историята.", "date": "2019.03.18", "title": " Меси настига Роналдо за рекорд в Примера"}
{"url": "https://trud.bg/%d0%b1%d0%b4%d0%b6-%d1%81%d1%8a%d0%be%d0%b1%d1%89%d0%b0%d0%b2%d0%b0%d1%82-%d0%b7%d0%b0-%d0%b7%d0%b0%d1%87%d0%b5%d1%81%d1%82%d1%8f%d0%b2%d0%b0%d0%bd%d0%b5-%d0%bd%d0%b0-%d1%81%d0%bb%d1%83%d1%87%d0%b0/", "text": "През последните две седмици зачестиха случаите на замеряния на влакове с камъни, съобщават от БДЖ. Изключително тревожна е тенденцията през периода от 4-и до 16-и март, за който са регистрирани 8 случая. От началото на 2019 г. регистрираните случаи на замеряне на влакове с камъни са общо 12. За сравнение през същия период на миналата 2018 г. случаите са 7. Подобни вандалски прояви нанасят значителни материални щети за „БДЖ – Пътнически превози” ЕООД, като фактически саботират всички усилия на ръководството за предлагане на по-добро и по-качествено обслужване на клиентите. През цялата 2018 г. са регистрирани общо 45 случая, щетите от които са оценени на  50 хил. лв. Най-важното измерение на тези посегателства, обаче, е застрашаването на сигурността на движението на влаковете, както и живота и здравето на клиентите и служителите на БДЖ. Хвърлянето на камъни по влаковете може да има трагични последствия. При средна скорост на влака 65 км/ч, дори и малко камъче може да пробие стъклото и да рани човек, съобщават от железниците. Ръководството на БДЖ предприема съвместни мерки с МВР за уведомяване в рисковите райони какви са опасностите от подобни необмислени действия с цел превенция и ограничаване на тези явления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " БДЖ съобщава за зачестяване на случаите на замеряния на влакове с камъни"}
{"url": "https://trud.bg/%d0%b7%d0%b0%d0%b3%d0%b8%d0%b2%d0%b0-%d1%81%d1%82%d0%be%d0%b3%d0%be%d0%b4%d0%b8%d1%88%d0%bd%d0%b0-%d1%86%d1%8a%d1%80%d0%ba%d0%b2%d0%b0-%d0%b2-%d1%81%d0%b5%d0%bb%d0%be-%d0%b3%d0%bb%d0%b0%d0%b2%d0%b0/", "text": "Спомен за добрините на лейди Страгфорд Една църква, построена през 1921 г. за изкупление на грях се гуши и загива в пловдивското село Главатар. Храмът е вече на сто години, но е приемал вярващи едва 28 от тях, защото след 9 септември 1944 г. е превърнат в обор за телета. Оттогава селото няма църква, но има църковно настоятелство. Именно начело с Васил Бахчевански, води трудна борба за възстановяването на божия дом. Мечтата на хората е да ремонтират църквата и да я отворят за 100-годишнината й през 2021 г. Малцина вярват обаче, че тази мечта ще стане действителност. Църквата носи името “Свети Атанасий”. То е избрано от Анна Неделчева – една вярваща жена, която е поръчала построяването й след като са починали съпругът и петте й деца. Съпругът й се казвал Атанас. За него се знае, че е злоупотребил с пари, които една англичанка – лейди Странгфорд е дала н помощ на жертвите от Априлското възстание. Жена му е била убедена, че и неговата смърт и тази на петте им рожби е наказание за греха му. “За историята на храма се знае малко, но аз я проучвам от години – разказва Васил Бахчевански. – Преди време попаднах на интересни сведения за нея в автобиографичната книга на художника Никола Димитров, който се е познавал добре с Анна Неделчева. Той разказва, че съпругът й Атанас, когото нарича “дядо Тани”, е бил начело на Абаджийския еснаф в Пловдив преди Освобождението. Когато лейди Странгфорд решила да помогне на вдивиците и сираците от Априлското въстание, се обърнала към председателите на еснафите, защото нямало как иначе да издири пострадалите един по един. Дядо Тани взел пари от англичанката, но дал твърде малко за нейната кауза. За сметка на това си това си построил още няколко дюкяна и воденица в село Ризкьой, което сега се нарича Главатар.“ Божието възмездие не закъснява. Скоро умира съпругата на крадеца. Той се жени за прислужницата си Анна, която му ражда 5 деца – 4 дъщери и един син. Четирите момичета обаче умират от туберкулоза малко преди да ненавършят 18 години. Анна, която по тогавашната традиция в селото наричат баба Таньовица, се моли денонощно на Бог да запази поне живота на сина й, но той също умира, както и грешният й съпруг. Тогава почернената жена решава да построи църква за изкупление и в памет на скъпите си мъртавци. Но и на храма не му върви. След около две десетилетия той затваря врати за хората, за да приюти животни.  Храмът не е голям, около стотина квадрата, но е със стабилна конструкция и много красив, въпреки възрастта на участта си. Бил е укрепван с железни елементи след голямото земетресение през 1928 г. В началото на прехода към демокрация сламата него е изнесена и е започнал ремонт, но е останал недовършен. “Преди няколко години избрах да зарежа лудницата в Пловдив и да се преместя в тихото село Главатар. Много искам да се отвори църквата тук и правя за това всичко възможно. Не казвам, че го правя за хората. Искам на мен да ми е хубаво – селото да е поддържано и да си има църква”, откровеничи Бахчевански. Той се е свързал с протосингела на Пловдивската епархия отец Тодор, който му обещал подкрепа, но когато администритавните процедури по възстановяването на сградата бъдат завършени. “Църквата е стабилна. Ако е за едното боядисване, мога и аз да го направя. Но това не е достатъчно. Пловдивският архитект Родион Петров обеща да направи проект, като преди това поръча изследване на конструкцията. Нямам пари да му платя на този етап. Но се надявам, когато проектът бъде готов, съберем дарения” – прави планове църковният настоятел. “Сега, като слушаме по телевизията покрай опростените данъци на мюфрийството, че 8 млн. лв. за държавата не са много пари, се надяваме да се намерят и за църква като нашата”, коментира той. „Селото не е голямо – 76 къщи и 193 жители по данни на ГРАО. Те няма да си избират кмет на предстоящите местни избори, а ще им се назначи наместник. Така че няма да имаме кандидати за поста, които да ни обещаят предизборно ремонт на църквата и после от кумова срама да изпълнят поне част от обещанието си. Но пък една жена от селото, която живее в САЩ, е проявила желание да помогне в набирането на средства за храма в Главатар. А момиче от селото, което учи иконопис сега, ще я изографиса безплатно” мечтае църковният настоятел.  ", "date": "2019.03.18", "title": " Загива стогодишна църква в село Главатар\t\t\t"}
{"url": "https://trud.bg/%d1%80%d0%be%d1%81%d0%b0%d1%82%d0%be%d0%bc-%d1%89%d0%b5-%d0%bf%d0%be%d1%81%d1%82%d1%80%d0%be%d0%b8%d0%bc-%d0%b0%d0%b5%d1%86-%d0%b1%d0%b5%d0%bb%d0%b5%d0%bd%d0%b5-%d0%bd%d0%be-%d0%bf%d1%80/", "text": "„Росатом“ е готова да построи АЕЦ „Белене“, но само ако бъдат приети нейните условия от София. Освен това ще има поставени изисквания „гарантиращи изгодата на Русия от реализацията на проекта“. Това казва шефът на руската атомна корпорация Алексей Лихачев, цитиран от руския сайт „Политексперт“. Медията припомня, че премиерът на Русия Дмитрий Медведев, който бе в България на 4 март е обещал да реализира проекта за втора атомна централа в България, ако такова искане постъпи от българското правителство. Москва има печален опит в сътрудничеството си със София по този проект, след като през 2006 година спечели търг за изграждането на АЕЦ „Белене“, но проекта бе замразен през 2009 година, казва Антон Хлопков, директор на Центъра по енергетика и безопасност. Той е уверен, че да построят днес АЕЦ за определените от България 10 милиарда евро могат само Русия и Китай. Но тъй като документацията и произведените реактори са руски, то „Росатом“ има много по-сериозен шанс да получи поръчката. „Русия има право на строга стратегия по отношение на българските партньори. Политическите рискове трябва да подлежат на сериозни санкции, за да се премахнат проблемите на руската страна“, каза още Хоплов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.18", "title": " „Росатом“: Ще построим АЕЦ „Белене“, но при изисквания, гарантиращи изгодата на Русия от реализацията на проекта"}
{"url": "https://trud.bg/%d0%b6%d0%b5%d1%80%d0%b2%d1%82%d0%b2%d0%b8%d1%82%d0%b5-%d0%bd%d0%b0-%d1%81%d1%82%d1%80%d0%b5%d0%bb%d0%b1%d0%b0%d1%82%d0%b0-%d0%b2-%d1%83%d1%82%d1%80%d0%b5%d1%85%d1%82-%d1%81%d1%82%d0%b0%d0%bd%d0%b0/", "text": "Поне трима души са загинали в следствие на   заяви кметът Ян ван Занен в Туитър. Най-малко девет души са били ранени.   Междувременно премиерът на Холандия Марк Рюте осъди нападението и заяви, че „мислите ми са с пострадалите и с близките на жертвите. Това не е просто стрелба, а нападение над нашия народ, толерантността и обществото ни. Ако случаят се окаже терористичен акт ние ще отговорим както подобава, а именно с цялата сила на закона. Нашата демокрация е по-силна от фанатизма и насилието“. Рюте добави, че полицията все още издирва виновника и не може да каже дали нападателят е бил само един. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.18", "title": " Жервтвите на стрелбата в Утрехт станаха три"}
{"url": "https://trud.bg/%d1%83%d0%b5%d1%84%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d1%80%d0%be%d0%bd%d0%b0%d0%bb%d0%b4%d0%be/", "text": "УЕФА започна разследване срещу Кристиано Роналдо. Звездата на „Ювентус“ ще трябва да обясни поведението си от мача с „Атлетико“ (Мадрид) при успеха с 3:0. Португалецът и автор на трите попадения в срещата имитира действията на наставника на испанците Диего Симеоне от първия мач. За същите жестове аржентинският специалист вече бе глобен с 20 000 евро от европейската футболна асоциация. Очаква се сега 34-годишният нападател отново да бъде санкциониран финансово, но да бъде на разположение на „Старата госпожа“ за 1/4-финалните сблъсъци с „Аякс“ от турнира на богатите.", "date": "2019.03.18", "title": " УЕФА разследва Роналдо"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8-%d0%b3%d0%b8%d0%bc%d0%bd%d0%b0%d0%b7%d0%b8%d1%81%d1%82%d0%b8-%d0%be%d1%82%d0%bd%d0%be%d0%b2%d0%be-%d1%81%d0%b0-%d0%bf%d1%8a%d1%80%d0%b2%d0%b8/", "text": "Ученици от варненската Математическа гимназия „Д-р Петър Берон“ спечелиха две първи места в престижния конкурс на НАСА и Националното космическо общество на САЩ за проектиране на колонии в Космоса. В конкуренция с 12 899 участници от над 30 държави в индивидуалната надпревара призьор стана единадесетокласничката Катерина Саматовна с проекта си GENESIS-369, а девет нейни съученици грабнаха първото място в категорията за голяма група с уникалния Град на учените, в който има космически ускорител на елементарни частици. „Подготовката на този проект отне две години и половина, като участниците преминаха и обучение в ЦЕРН. Там правиха лабораторни експерименти и се запознаха с големия андронен колайдер, за да сътворят своята машина на времето в Космоса. Градът им е нестандартен, много красив и има интересна животоподдържаща система“, разказа пред „Труд“ ръководителят на варненските таланти доц. д-р Веселка Радева, началник на Планетариума във ВВМУ „Никола Вапцаров“. Деца от нейната школа вече 13 г. участват в конкурсите на НАСА и всяка година печелят призови места. „Обучила съм повече от 2000 „колониалисти“, които са като едно голямо семейство. Реализират се в различни сфери, но по-големите винаги помагат на по-малките и всички заедно представят достойно България пред световното космическо общество“, добави доц. Радева. Според нея последната победа е ценна и заради новия регламент на конкурса, според който всички проекти се представят пред журито от Националното космическо общество на САЩ единствено в дигитален вид. Победителите са поканени на Конференция на НАСА за международно комсическо развитие. От 6 до 9 юни във Вашингтон варненските гимназисти ще могат лично да презентират проектите си пред астронавти и световноизвестни експерти. Предстои им да направят постери и 10-минутен филм за бъдещите колонии. „За пътуването отново разчитаме на помощ от МОН и от община Варна, която винаги ни подкрепя. Търсим и спонсори, готови да финансират представянето на талантливите деца на България на авторитетния форум“, уточни доц. Радева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Варненски гимназисти отново са първи в конкурс на НАСА"}
{"url": "https://trud.bg/%d0%b8%d0%bd%d1%82%d0%b5%d1%80-%d0%bd%d0%b0%d0%bd%d0%b5%d1%81%d0%b5-%d1%82%d1%80%d0%be%d0%b5%d0%bd-%d1%83%d0%b4%d0%b0%d1%80-%d0%bd%d0%b0-%d0%bc%d0%b8%d0%bb%d0%b0%d0%bd/", "text": "Троен удар претърпя „Милан“ в 170-то издание на дербито с „Интер“. Тимът, воден от Дженаро Гатузо, отстъпи с 2:3 на големия съперник пред пълните трибуни на „Сан Сиро“. „Росонерите“ бяха надиграни от сочения за аутсайдер в мача съперник, а Лучано Спалети спечели тактическия сблъсък със своя по-млад колега. За целта „нерадзурите“ обезвредиха тотално голямото оръжие на „червено-черните“ – полският нападател Кшиштоф Пионтек. Вторият удар за „Милан“ дойде в хода на срещата, когато Франки Кесие се спречка със своя съотборник Лукас Билия на резервната скамейка. Африканецът бе заменен след почивката, а на излизане размени остри думи с опитния полузащитник. Наложи се двамата да бъдат разтървавани.  „Трябва да има уважение в съблекалнята, а въпросният инцидент е неприемлив – призна след загубата Дженаро Гатузо. – Аз съм треньорът и мое задължение е да има дисциплина. Може да ме вините за тактиката, но моята кариера винаги се е осланяла на отборната етика, уважението, защитаването на фланелката. Именно затова ударът от този мач за мен е двоен.“  След срещата провинилите се играчи побързаха да се извинят публично, уточнявайки, че е ставало въпрос за момент на напрежение. По-бдителните на Апенините обаче показаха видео отпреди седмица, когато Билия се разписа срещу Киево“, а Кесие не го поздрави. Тройният удар за „Милан“ пък е съпроводен от факта, че „Интер“ успя да го измести от 3-то място. След успеха от щаба на „нерадзурите“ признаха, че са близо до разрешаването на казуса с Мауро Икарди, който иска нов договор и докато него получи явно ще бойкотира.", "date": "2019.03.18", "title": " “Интер“ нанесе троен удар на „Милан“"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b6%d0%b5%d0%bb%d1%8f%d0%b7%d0%ba%d0%be%d0%b2-%d0%b7%d0%b0%d0%b2%d0%b8-%d1%87%d0%b5-4-%d0%bc%d0%b8%d0%bb%d0%b8%d0%b0%d1%80%d0%b4%d0%b0-%d0%bb%d0%b5/", "text": "Необходимият бюджет за реализацията на всички стратегически жп проекти у нас след 2021 г. е 4 млрд. лева. Това заяви министърът на транспорта, информационните технологии и съобщенията Росен Желязков по време на работна закуска с представители на Германо-българската индустриално-търговска камара (ГБИТК) и на Австрийското търговско представителство Advantage Austria, пише  По думите му това включва жп връзките със Сърбия и Македония, участъците Видин-Медковец, Карнобат-Синдел, внедряване на Европейска система за управление на влаковете в няколко участъка в страната, както и развитие на жп възел Варна и този в Горна Оряховица, предават от Министерството транспорта, информационните технологии и съобщенията. „Като страна членка на ЕС, ние следваме ясна политика, в съответствие с европейските приоритети, като целта е да се постигне оптимална интеграция на транспортните мрежи в Съюза“, обясни Росен Желязков. Според транспортния министър до 2030 г. следва да бъдат завършени проектите, разположени на основната TEN-T мрежа, а до 2050 г. – всички проекти на широкообхватната мрежа. Пред представителите на германския и австрийския бизнес, министър Желязков заяви, че ще бъдат реализирани редица проекти и в пътния сектор. Той посочи, че предстои строителството на автомагистрали „Русе – Велико Търново“ и „Калотина“, и скоростни пътища „Видин – Монтана – Враца“ и „Мездра – Ботевград“. „Индикативният бюджет на тези четири проекта е 3,605 млрд. лева, като в това число не е включено завършването на автомагистралите „Струма“ и „Хемус“, които са в процес на изпълнение“, обясни Желязков. В рамките на срещата бяха обсъдени и текущите концесионни процедури, на които Министерството е възложител, както и предстоящото въвеждане на толсистема за тежкотоварните превозни средства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Министър Желязков: 4 милиарда лева е необходимият бюджет за реализацията на всички стратегически жп проекти у нас"}
{"url": "https://trud.bg/%d0%bf%d0%be%d1%81%d1%82%d0%b0%d0%b2%d0%b8%d1%85%d0%b0-15-%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d0%be%d0%bd%d0%bd%d0%b8-%d1%82%d0%b0%d0%b1%d0%b5%d0%bb%d0%b8-%d0%bf%d1%80%d0%b5%d0%b4/", "text": "По предложение на Туристическия информационен център /ТИЦ/ в Свищов са изработени и монтирани 15 нови информационни табели. Те са поставени пред най-значимите туристически забележителности в крайдунавския град, а информацията на тях е изписана на български и английски език. За всяка от забележителностите накратко е разказано най-важното, със съответните свързани дати и събития. Идеята на ТИЦ – Свищов възниква след множество запитвания от туроператори и групи, които са изявили желание да посетят града през новия туристически сезон. С новите информационни табели посетителите ще могат да се информират на място за историята на съответната забележителност и да се запознаят накратко с част от културното наследство на града. Ръководството на община Свищов има за цел постепенно да постави информационни табели и на останалите забележителности в града, като междувременно ще бъдат монтирани редица указателни табели, които да улесняват туристите при посещението на обектите. Към момента, монтирани табели има на паметниците в Градската градина, Часовниковата кула, сградата на ПБНЧ „Еленка и Кирил Д. Аврамови – 1856“, сградата на ПДТГ „Димитър Хадживасилев“, музейните експозиции на Исторически музей – Свищов, къщата музей „Алеко Константинов“ и църковните храмове в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Поставиха 15 информационни табели пред най-значимите забележителности в Свищов"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b4%d0%b6%d0%b8%d1%85%d0%b0%d0%b4%d0%b8%d1%81%d1%82-%d0%bd%d0%b0-%d1%88%d0%b0%d0%bd%d0%b7-%d0%b5%d0%bb%d0%b8%d0%b7%d0%b5-%d0%bf/", "text": "Джихадист е арестуван през нощта в Париж, а шофьорът, който го возел, е бил пиян на „Шанз-Елизе“, съобщава  . Вниманието на полицаи от отряда за борба с престъпността е привлечено от поведението на шофьор на автомобил „Ситроен“. „Той показа всички признаци на пиянство. Арестуван е за шофиране под въздействието на алкохол“, коментира източник и допълва, че когато служителите проверяват документите за самоличност станало ясно, че единият е издирван. По време на проверката, задържаният е идентифициран в три списъка, включително S (държавна сигурност), за принадлежност към джихадистко движение. За него има издадена заповед за арест заради престъпна конспирация за подготовка на терористични актове в региона на Париж и България. Заподозреният е издирван и за криминален заговор за подготовка на престъпление за нападение срещу хора. След ареста му се очаква да бъде прехвърлен към специализираните служби. За момента няма повече информация за разкритите му планове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.18", "title": " Арестуваха джихадист на „Шанз-Елизе“, подготвял атентати в Париж и България"}
{"url": "https://trud.bg/%d1%81%d0%bf%d0%b5%d1%86%d1%81%d1%8a%d0%b4%d1%8a%d1%82-%d0%b3%d0%bb%d0%b5%d0%b4%d0%b0-%d0%bf%d1%80%d0%b8-%d0%b7%d0%b0%d0%ba%d1%80%d0%b8%d1%82%d0%b8-%d0%b2%d1%80%d0%b0%d1%82%d0%b8-%d0%bc%d0%be%d0%bb/", "text": "Специализираният наказателен съд гледа при закрити врати молбата за по-лека мярка за неотклонение на алкохолния бос Миню Стайков и сина на кмета на Карнобат Иван Димитров. По тяхна молба съдът закри заседанието, тъй като ще бъдат обсъждани интимни подробности и детайли за здравословното им състояние, които трябва да бъдат публично разгласявани. Стайков отново бе доведен в залата в инвалидна количка. Той бе настанен в болницата към затвора след прекаран инсулт.", "date": "2019.03.18", "title": " Спецсъдът гледа при закрити врати молбата за по-лека мярка за неотклонение на Миню Стайков"}
{"url": "https://trud.bg/%d1%84%d0%b5%d1%81%d1%82%d0%b8%d0%b2%d0%b0%d0%bb%d1%8a%d1%82-%d0%be%d1%80%d1%84%d0%b5%d0%b5%d0%b2%d0%be-%d0%b8%d0%b7%d0%b2%d0%be%d1%80%d1%87%d0%b5-%d1%81%d1%8a%d0%b1%d0%b8%d1%80/", "text": "19-ото издание на Националния детски музикално-фолклорен конкурс „Орфеево изворче“ ще се проведе от 22 до 24 март в Стара Загора. Официалното откриване е на 23 март от 11:00 часа в Народно читалище „Климент Охридски 1858“, а от 19:00 часа ще започне гала концерт, посветен на 26 март – Ден на Тракия. Във фестивала ще участват над 2000 деца от цялата страна. Ще бъдат раздадени много награди и стипендии. Конкурсната програма ще премине в залите на Народно читалище „Св. Климент Охридски 1858“, Младежки дом, Зала № 33 на Регионален исторически музей и танцовата зала на Общински фолклорен ансамбъл „Загоре“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Фестивалът „Орфеево изворче“ събира над 2000 деца в Стара Загора"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b2-%d1%82%d0%b5%d0%bb%d0%b5%d0%b3%d1%80%d0%b0%d0%bc%d0%b0-%d0%b4%d0%be-%d0%bc%d0%b0%d1%80%d0%ba-%d1%80%d1%8e%d1%82%d0%b5-%d0%b1%d1%8a%d0%bb%d0%b3%d0%b0/", "text": "Премиерът Бойко Борисов изпрати телеграма до министър-председателя на Нидерландия Марк Рюте във връзка с   граждани в холандския град Утрехт. “Сериозно съм загрижен от трагичните събития в Утрехт и изразявам искрената си съпричастност към пострадалите и техните близки“, пише българският министър-председател. Това съобщиха от правителствената информационна служба. Борисов посочва още, че България е солидарна и подкрепя Нидерландия в този тежък момент. „Продължаващите нападения срещу цивилни граждани потвърждават необходимостта от единни и решителни действия на международната общност срещу всяко грубо посегателство върху здравето, живота, свободата и демократичните ценности”, пише още министър-председателят в писмото си до премиера Марк Рюте.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.18", "title": " Борисов в телеграма до Марк Рюте: България е солидарна и подкрепя Нидерландия в този тежък момент"}
{"url": "https://trud.bg/%d0%b1%d0%be%d1%82%d0%b0%d1%81-%d0%b8-%d1%85%d0%b0%d0%bc%d0%b8%d0%bb%d1%82%d1%8a%d0%bd-%d0%bf%d1%80%d0%b5%d0%bd%d0%b5%d0%b1%d1%80%d0%b5%d0%b3%d0%bd%d0%b0%d0%bb%d0%b8-%d1%88%d0%b5%d1%84%d0%b0-%d0%b2/", "text": "Пилотите на „Мерцедес“ безцеремонно пренебрегнали указанията на шефа на тима Тото Волф да не се опитват да правят най-бърза обиколка по време на Гран при на Австралия. От тази година рекордният тур носи допълнителна точка, която отиде на сметката на победителя Валтери Ботас. Финландецът и съотборникът му Люис Хамилтън обаче имали изрична забрана от Волф да преследват тази цел и да застрашават двойната победа на тима.  „Сутринта говорихме за стратегията и им казах, че няма да правим най-бърза обиколка, ако се движим на първите три места – заяви Волф. – Но по време на състезанието всички в отбора ме игнорираха. Явно е имало договорка между пилотите и инженерите, които им помагаха. Ще преслушам отново разговорите по радиото, за да разбера какво стана. Щастлив съм, че всичко завърши добре, но мисля, че когато преследваш голяма цел, няма смисъл да се разсейваш със странични неща заради една точка.“  Хамилтън пък смята, че не е имал шансове да се бори за победата в Мелбърн.  „Още след старта ми стана ясно, че Валтери има по-добро темпо в колата си – призна шампионът. – Аз се опитвах да пазя гумите и второто място. Затова голямото изоставане не ме притеснява, аз позволих да стане такова.“", "date": "2019.03.18", "title": " Ботас и Хамилтън пренебрегнали шефа в Мелбърн"}
{"url": "https://trud.bg/%d0%b4%d0%b0%d1%80%d0%b8%d1%85%d0%b0-%d0%bd%d0%be%d0%b2%d0%b0-%d1%82%d0%b5%d1%85%d0%bd%d0%b8%d0%ba%d0%b0-%d0%bd%d0%b0-%d1%80%d0%be%d0%b4%d0%b8%d0%bb%d0%bd%d0%be%d1%82%d0%be-%d0%b2-%d1%88%d1%83%d0%bc/", "text": "АГ-отделението на шуменската болница получи три модерни кардио монитора, жизнено важни за родилките и бебетата. Без техниката не минава нито едно раждане – с тях се следят сърдечните тонове на плода и маточните контракции на родилката, обясни д-р Ивелина Маринова. До понеделник родилното в Шумен разполагаше само с 6 стари кардио монитора с разнебитени от ползване копчета, каза лекарката и благодари за дарението, което идва от Община Смядово по инициатива на кмета Иванка Петрова. Както „Труд“ писа, дори на имения си ден градоначалникът призова хората да дарят пари за техниката, вместо да й купуват букети. Идеята да сторят добро хрумнала на Петрова преди новогодишните празниците, докато отваряла поздравителни картички, разказа тя. Замислила се, че е най-добре, вместо да се харчат пари за честитки, да се направи нещо благотворително за болницата, в която се лекуват и смядовчани. От директора д-р Димитър Костов разбрала, че имат нужда от монитори за родилно и така започнала акцията по събиране на средства. Събрали близо 6000 лв. от коледни базари, концерти, викторини, частни фирми и от „пари, вместо цветя за кмета“. „Радвам се, че помогнахме и сме полезни. Оттука започва животът и всички трябва да подкрепим медиците“, каза Петрова. От началото на годината в шуменското родилно са проплакали 215 деца. В понеделник на бял свят дойдоха две, а акушерите очакваха още едно. Новите кардио монитори влизат в действие още тази седмица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Дариха нова техника на родилното в Шумен\t\t\t"}
{"url": "https://trud.bg/%d0%b7%d0%bd%d0%b0%d0%bc%d0%b5%d0%bd%d0%b8%d1%82%d0%be%d1%81%d1%82%d0%b8%d1%82%d0%b5-%d0%ba%d0%be%d0%b8%d1%82%d0%be-%d0%b7%d0%b0%d1%89%d0%b8%d1%82%d0%b0%d0%b2%d0%b0%d1%82-%d0%bc%d0%b0%d0%b9%d0%ba/", "text": "След излизането на документалния филм „Leaving Neverland“, посветен на обвиненията за сексуален тормоз срещу Майкъл Джексън, масовата реакция бе негативна, а филмът определен като „непоносим“, „ужасяващ“ и дори „невъзможен за гледане“. Въпреки това се появиха и хора, които не повярваха в обвиненията, отправени към легендарния певец. Сред тях са и едни от най-популярните и обичани знаменитости. Пиърс Морган е сред най-върлите поддръжници на певеца, който не вярва сляпо на всичко, показано във филма и се опитва да достигне до истината. Журналистът неколкократно повдига темата и въпроса за промяна на историите на потърпевшите през годините, с което се опитва да докаже, че всичко е направено с единствената цел семейството на Майкъл да заплати щедри обезщетения. Водещата Уенди Уилиямс е по-категорична от Пиърс в опита си да защити певеца: „ „. Други, като рапъра TI, бяха по-неутрални. Той публикува пост, в който твърди, че обвиненията срещу Майкъл Джексън са повдигнати само защото той е цветнокож. „Оставете човека да говори за себе си и да защити наследството си. О, почакайте… Мъртвите не могат да говорят. Какъв е смисълът тогава? Просто унищожавате още една цветнокожа легенда?!“, написа той. Въпреки че не са коментирали лентата, много звезди през годините са се застъпвали за Майкъл Джексън и са вярвали, че той е напълно невинен. Сред тях са Кание Уест, който наскоро защити творчеството на Майкъл Джексън по време на свой концерт, Елизабет Тейлър, която е била много близка с певеца, Никол Ричи, която дори твърди, че е спала в едно легло с изпълнителя, но нищо не се е случило. Списъкът продължава и с Бритни Спиърс, която определя Майкъл като „брилянтен певец, с огромно сърце“ и Мадона, защитила го още след първия документален филм за него, както и Упи Голдбърг, която признава, че е оставяла децата си в компанията на Джако без никакви притеснения и последствия. Семейството на изпълнителя непоклатимо отстоява невинността му, като най-активна сред е дъщеря му Парис Джаксън. Тя използва платформата Twitter, където отговаря на почти всяка нападка за покойния й баща и се старае да отрича слуховете, възникнали по неин адрес. Един от тях е за спешен прием в болница, след опита за самоубийство. Въпреки това Парис получава подкрепа и разбиране от своите фенове, един от които е и българският влогър Емил Конрад. В Twitter той публикува пост, с който защитава дъщерята на Майкъл Джексън, описвайки я като прекрасна, умна и с добро възпитание. „Славата на баща й не е причина да я нападате“, написа нашенецът. Парис, от своя страна, отговори: „ „.", "date": "2019.03.18", "title": " Знаменитостите, които защитават Майкъл Джексън след „Да напуснеш Невърленд“\t\t\t"}
{"url": "https://trud.bg/%d0%be%d0%b1%d1%83%d1%87%d0%b0%d0%b2%d0%b0%d1%82-%d0%b1%d0%b5%d0%b7%d1%80%d0%b0%d0%b1%d0%be%d1%82%d0%bd%d0%b8-%d0%b7%d0%b0-%d0%bf%d1%80%d0%be%d0%b4%d0%b0%d0%b2%d0%b0%d1%87%d0%b8-%d0%b8-%d0%b7%d0%b0/", "text": "Бюрото по труда в Шумен търси желаещи да бъдат обучени за продавач-консултанти и финансисти, които ще се занимават със застраховане и осигурително дело. Кандидатите трябва да са регистрирани на борсата, да търсят работа от 1 г. и да нямат професионална квалификация, възрастта е без значение. Местата са за общо 40 души. Курсовете са от април до юни. По време на обучението курсистите ще получават стипендия от 8 лв. за всеки присъствен ден. Ще им бъдат заплащани и транспортни разходи – по 15 лв. за тези, които живеят извън Шумен. Обученията са финансирани със средства от Държавния бюджет по проект „Трудова активност”, реализиран от Агенцията по заетостта в партньорство с Българска стопанска камара. На поне половината от обучените ще бъде предложена работа по придобитата професия, съобщават от Бюрото по труда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Обучават безработни за продавачи и застрахователи\t\t\t"}
{"url": "https://trud.bg/%d0%bf%d0%be%d1%87%d0%b5%d1%82%d0%b8%d0%bd%d0%be-%d0%be%d1%89%d0%b5-%d0%b5-%d1%84%d0%b0%d0%b2%d0%be%d1%80%d0%b8%d1%82-%d0%b7%d0%b0-%d1%8e%d0%bd%d0%b0%d0%b9%d1%82%d0%b5%d0%b4/", "text": "Маурисио Почетино все още е фаворит №1 да поеме „Манчестър Юнайтед“ от лятото. Аржентинецът води „Тотнъм“ в момента. Оле Гунар Солскяр пое „червените дяволи“ до края на сезона и записа фантастичен старт. Но в миналата седмица претърпя две загуби, като втората беше фатална – 1:2 от „Уулвърхемптън“ и отпадане за купата на Англия. Затова и Солскяр не получава предложение за постоянен договор. Явно на „Олд Трафорд“ чакат Почетино до последно.", "date": "2019.03.18", "title": " Почетино още е фаворит за „Юнайтед“"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d1%81%d0%b5%d0%bb%d0%b0-%d0%b2-%d1%81%d0%b2%d0%b8%d1%89%d0%be%d0%b2%d1%81%d0%ba%d0%be-%d0%bf%d0%be%d1%81/", "text": "Само за една година в свищовското село Царевец са инвестирани повече средства, отколкото през последните 15 години. Това коментираха жители на селото и представители на местната власт, по време на поредна изнесена приемна на народния представител от ГЕРБ Станислава Стоянова и председателя на Общинския съвет д-р Кристиян Кирилов. Благодарение инициативността на настоящата свищовска управа, правителството финансира редица местни начинания. Над 200 000 лв. са вложени в инфраструктурата, като последните 50 000 лв. дойдоха с постановление на Министерски съвет, отреждащо пари за пътни ремонти във всичките 15 населени места на община Свищов. Вече е напреднал ремонтът на бившето основно училище в с. Царевец, закрито през 2000 година. Чрез активността на депутатите от ГЕРБ, статутът на училището беше променен, за да може общината да кандидатства по проект за развитие на културния туризъм по ТГС „ИНТЕРРЕГ V-A Румъния – България 2014-2020“. В момента, в рушащата се до скоро база се изгражда Център за култура, образование и отдих. Кметът на с. Царевец Марин Любенов и кметът на Свищов Генчо Генчев, които също бяха на приемната на народния представител обясниха, че това нямаше да бъде възможно без бързата промяна на статута, случила се със съдействието на Станислава Стоянова и лично на председателя на ПГ на ГЕРБ Цветан Цветанов. Спечеленото финансиране дава възможност да се извърши ремонт, преустройство и промяна на сградното предназначение на имота. Това включва външна облицовка и топлоизолация, смяната на дограми и врати, вътрешно боядисване на всички помещения, подмяна на фаянс и санитария, нови подови настилки и др. Ремонтът ще завърши до лятото, планирано е тази година новият Център за култура, образование и отдих да започне пълноценното си функциониране. В Царевец са в ход изграждане на детска площадка и облагородяване на чешмата в селото, със средства по ПУДООС за чиста околна среда. С финансиране от ОПРР “Региони в растеж” пък предстои да започне ремонт за около 800 000 лв. на читалище „Светлина-Царевец 1927“. По време на приемната жители на селото информираха ,че пътят Свищов -Царевец се нуждае от рехабилитация и освежаване на пътната маркировка, като изразиха надежда, че с добрата работа на правителството и високата събираемост, държавата ще продължава да отделя средства, за да се решават проблемите по места.  „С работата си сме доказали категорично, че няма „червени“ или „сини“ населени места и общини“, категорична бе Станислава Стоянова в с. Царевец, чийто управник е излъчен от редиците на БСП. В Българско Сливово народният представител, заедно със свищовския градоначалник Генчо Генчев и кмета на селото Радослав Атанасов, дадоха старт на проект за обновяване на централния площад. Първата копка бе направена и в присъствието на местни жители. Ремонтът ще струва над 60 000 лв, а парите са от капиталовата програма и програмата за местни инициативи на Община Свищов. Със средства от републиканския бюджет пък вече са асфалтирани 3 улици в селото, видя народният представител. Пред Станислава Стоянова местни жители споделиха, че има проблем с водоснабдяването в по-високи части. Д-р Кристиян Кирилов информира, че във връзка с това вече са проведени разговори с ръководството на ВиК „Йовковци“ и в бизнесплана за тази година има предвидени 70 000 лв. за реконструкция на местния черпателен резервоар. В Българско Сливово информираха народния представител, че има изготвен инвестиционен проект и в момента се търси финансиране, за да бъде ремонтирана сградата на НЧ „Възраждане“ в селото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Десетки жители на села в Свищовско посетиха изнесени приемни на депутата от ГЕРБ Станислава Стоянова"}
{"url": "https://trud.bg/%d1%81%d1%8a%d0%b4%d1%8f%d1%82-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%b7%d0%b0-%d0%ba%d1%80%d0%b0%d0%b6%d0%b1%d0%b0-%d0%bd%d0%b0-%d0%b4%d1%80%d0%b5%d1%85%d0%b8-%d0%be%d1%82/", "text": "39-годишен варненец, препитавал се чрез кражби, ще бъде съден заради задигнати дрехи от голям търговски център, съобщиха от прокуратурата. Мариан Я. извършил престъплението на 10 януари, докато бил в изпитателен срок по предходна присъда. Влязъл в магазин на известна търговска марка в Grand Mall Варна с намерението да поднови гардероба си, без да плаща. Взел две якета и три пуловера и се усамотил в пробната. Забавил се дълго там и излязъл видимо по-дебел. Бдителен служител, предупреден, че в последно време в обекта стават кражби, забелязал подозрителното поведение на клиента и промяната във вида му и сигнализирал полицията. Униформени спрели за проверка Мариан пред магазина. Оказало се, че под дънковото си яке той е навлякъл друго, а около кръста му бил увит пуловер. За да не го спипат на изхода, изрязал алармата и етикетите на задигнатите облекла и ги натъпкал в джобовете на другото пробвано яке. Подсъдимият има дълго съдебно досие и ако бъде признат за виновен от варненските районни магистрати, може да получи от 1 до 10 г. лишаване от свобода, уточниха от прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Съдят рецидивист за кражба на дрехи от мол"}
{"url": "https://trud.bg/%d1%82%d1%83%d1%80%d1%87%d0%b8%d0%bd%d1%8a%d1%82-%d0%b7%d0%b0%d0%bf%d0%be%d0%b4%d0%be%d0%b7%d1%80%d1%8f%d0%bd-%d0%b7%d0%b0-%d1%81%d1%82%d1%80%d0%b5%d0%bb%d0%b1%d0%b0%d1%82%d0%b0-%d0%b2-%d1%83%d1%82/", "text": ", който е заподозрян за стрелбата в холандския град Утрехт, по-рано е бил задържан от правозащитните органи на кралството по подозрение за връзки с терористичната групировка „Ислямска държава“, съобщава в понеделник турската редакция на британската BBC, позовавайки се на турски предприемач, живеещ в Утрехт, предава  „Преди няколко години го задържаха във връзка с подозрения, че е член на „Ислямска държава“, но след това го пуснаха. Той не беше част от турското общество (в Нидерландия), а по-скоро бе отшелник“, е заявил събеседникът на BBC.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.18", "title": " Турчинът, заподозрян за стрелбата в Утрехт, е бил задъ́ржан заради предполагаеми връзки с ИДИЛ"}
{"url": "https://trud.bg/%d0%be%d1%82%d0%bb%d0%b8%d1%87%d0%b0%d0%b2%d0%b0%d1%82-%d0%b4%d0%be%d1%86-%d0%b4-%d1%80-%d1%81%d0%b2%d0%b5%d1%82%d0%bb%d0%be%d0%b7%d0%b0%d1%80-%d1%81%d1%82%d0%be%d0%b9%d0%ba%d0%be%d0%b2-%d0%b8-%d0%b0/", "text": "Доц. д-р Светлозар Стойков и арх. Румяна Брайнова ще бъдат тазгодишните носители на наградата „Велико Търново“, съобщи зам.-кметът Ганчо Карабаджаков, председател на деветчленната комисия, разгледала постъпилите пет номинации. Доц. д-р Светлозар Стойков е началник на Акушеро-гинекологичното отделение в МОБАЛ „Д-р Стефан Черкезов”, номиниран е от д-р Мавроди Калейнски. В предложението се посочва, че доц. Стойков заслужава това отличие „За неговите значителни заслуги към Велико Търново, за високи постижения и особен принос в развитието на града и общината в сферата на здравеопазването, демографията и медицинското образование”. Три организации са подкрепили номинацията на арх. Румяна Брайнова за носител на наградата „Велико Търново” – „Зонта Интернешънъл“, Културно-просветно сдружение „ Клуб -Велико Търново“ и Регионалната библиотека „П.Р.Славейков“ – за изключителния й принос в опазването, съхранението и адаптирането на недвижимите паметници на културата във Велико Търново и общината. Другите предложения, разгледани от комисията бяха за дългогодишния учител и музикант Иван Данчев, издигнат от Асоциацията на фолклорните фестивали и общинската организация на съюза на пенсионерите, бившият управител на Интерхотел „Велико Търново“ Йордан Андреев, номиниран от Общински комитет „Васил Левски” и за Нели Лозева, делегат на УЕФА, издигната от инициативен комитет. Наградите ще бъдат връчени на тържествената сесия на Великотърновския общинския съвет на 22 март. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Отличават доц. д-р Светлозар Стойков и арх. Румяна Брайнова с наградата „Велико Търново“"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-16-%d0%b3%d0%be%d0%b4%d0%b8%d1%88%d0%b5%d0%bd-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%be-%d0%bf%d1%80%d0%be%d1%8f%d0%b2/", "text": "Служители на Шесто Районно управление – СДВР съвместно с техни колеги от Трето Районно управление, са установили и задържали извършител на грабежи. Това съобщиха от пресслужбата на МВР. На 11 март 20-годишна жена съобщила в Шесто Районно управление – СДВР, че ден по-рано, на спирка на градския транспорт в ж.к. „Овча купел“, била нападната от непознат, който издърпал от ръцете й мобилния телефон и избягал. В резултат на предприетите оперативно-издирвателни действия, служителите на реда задържали извършителя – 16-годишен криминално проявен столичанин. В хода на разследването е изяснено, че непълнолетният е извършител на още две идентични посегателства, извършени на територията на столицата. След доклад на събраните материали в Софийска районна прокуратура, 16-годишният е привлечен като обвиняем по чл. 198 от НК и му е наложена мярка за неотклонение „задържане под стража“. Работата по документиране на цялостната му престъпна дейност продължава.       АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Арестуваха 16-годишен криминално проявен, отмъкнал телефона на жена на столична спирка\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%bd%d0%b5-%d0%b2%d0%b8%d0%b6%d0%b4%d0%b0-%d0%b3%d0%b0%d1%84-%d0%bf%d1%80%d0%b8-%d0%b8%d0%bd%d1%86%d0%b8%d0%b4%d0%b5%d0%bd%d1%82%d0%b0-%d1%81/", "text": "Напълно правомерно действие с цел спасяване на затиснати хора, частично провалено от вятъра – така от полицията виждат   на протест в центъра на София в събота, съобщава  . Кадрите, на които се вижда как предимно служители на реда страдат от ефектите на сълзотворното вещество, предизвикаха множество коментари в социалните мрежи. Днес на брифинг началникът на „Охранителна полиция” в СДВР Борислав Муеров подчерта на няколко пъти, че демонстрацията е била нерегламентирана и участниците не са се подчинявали на никакви разпореждания – но същевременно от полицията не били изненадани. Така, по думите му, се стигнало до ситуация в района на Партийния дом, при която няколко души били притиснати от останалите протестиращи до паркиран полицейски автомобил. Водачът му преценил, че единственият начин да се предотврати инцидент с тежко пострадали в бутаницата е да използва спрея. „Там са доста променящи се атмосферните условия. Когато натиснал бутона на спрея е било нормално, но после веднага се е обърнало течението на вятъра така, че всички са пострадали от самия спрей”, обясни Муеров. Началникът на „Специализирани полицейски сили” и ръководител на операцията Радослав Стойнев беше категоричен, че униформеният е имал добър поглед върху ситуацията и е решил, че няма време да слиза от буса. „Провежда се обучение, всеки един служител, който използва такова средство, предварително е изпитал върху себе си действието му”, подчерта той. Защо обаче полицаите не са със защитно облекло? „Когато има такова мероприятие и оборудваме полицейските служители със снарaжение, ефектът е отрицателен спрямо гражданите”, отговори Муеров. Това, оказва се, не е първа употреба на лютивия спрей. От думите на полицаите стана ясно, че той не е бил пръскан по футболни агитки. „При грубо нарушаване на обществения ред в циганските махали можем да използваме такова нещо”, коментира Борислав Муеров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.18", "title": " Полицията не вижда гаф при инцидента с лютивия спрей"}
{"url": "https://trud.bg/%d0%bf%d1%83%d1%82%d0%b8%d0%bd-%d1%80%d1%83%d1%81%d0%b8%d1%8f-%d1%89%d0%b5-%d1%81%d0%b2%d0%b0%d0%bb%d0%b8-%d0%be%d1%82%d0%b2%d0%b5%d1%82%d0%bd%d0%b8%d1%82%d0%b5-%d1%81%d0%b0%d0%bd%d0%ba%d1%86%d0%b8/", "text": "Русия ще свали ответните санкции, ако ЕС отмени своите ограничения в областта на селското стопанство, заяви днес руският президент Владимир Путин на среща с френски политици в кримската столица Симферопол, предаде  . „Моят отговор няма да зарадва руските земеделски производители, но съм принуден да ви кажа, че ако европейските санкции бъдат свалени, то ние ще бъдем принудени да свалим ответните мерки, тъй като първоначалните причини за въвеждането им ще изчезнат“, каза Путин на среща с ръководителя на френската делегация Тиери Мариани. От януари т.г. Мариани е член на популисткия и евроскептичен Национален сбор на Марин льо Пен. Според Путин въвеждането на санкции не е било от полза за никого, въпреки че рестрикциите се превърнали в стимул за руските производители да усвоят своя пазар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2019.03.18", "title": " Путин: Русия ще свали ответните санкции, ако ЕС отмени ограниченията в областта на селското стопанство"}
{"url": "https://trud.bg/10-%d0%bf%d0%be%d0%b6%d0%b0%d1%80%d0%b0-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd%d0%b8-%d0%bd%d0%b0-%d1%82%d0%b5%d1%80%d0%b8%d1%82%d0%be%d1%80%d0%b8%d1%8f%d1%82%d0%b0-%d0%bd/", "text": "Над 130 служители на Югозападното държавно предприятие гасят 10 пожара, възникнали само през днешния ден на територията на предприятието. Огнените инциденти са регистрирани в районите на Кюстендил, Тетевен, Радомир, Брезник, Етрополе, Невестино. Между 30 и 50 дка черборова култура е обхванал огънят в района на с. Елешница. Пожарът е върхов, тръгнал е от запалването на сухи и треви и отпадъци при почистване на земеделски имоти, а силният вятър бързо го е пренесъл в гората. Мобилизирани в потушаването му са екипи от държавните горски стопанства в Елешница, Разлог и Якоруда, оборудвани със специализирани противопожарни автомобили. Няма опасност за хората и близките населени места. ЮЗДП призовава за повишено внимание и отговорно отношение при боравене с огън на открито. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " 10 пожара регистрирани на територията на ЮЗДП само за ден"}
{"url": "https://trud.bg/%d1%82%d0%b8%d0%b9%d0%bc-%d1%81-%d0%bf%d1%8a%d1%80%d0%b2%d0%b0-%d0%bc%d0%b0%d1%81%d1%82%d1%8a%d1%80%d1%81-%d1%82%d0%b8%d1%82%d0%bb%d0%b0/", "text": "Доминик Тийм не позволи на Роджър Федерер да вдигне трофей №101 в кариерата си. Австриецът спечели първа титла от категорията „Мастърс“, след като надигра с 3:6, 6:3, 7:5 Маестрото във финала в Индиън Уелс (САЩ).  „Не съм разочарован, защото играх добре“, заяви швейцарският ветеран.  При жените пък първа купа в кариерата си вдигна 18-годишната Бианка Андрееску (Канада). Тя стана втората дебютанка, печелила турнира след Серина Уилямс преди 20 години. На финала участващата с уайлд кард тенисистка победи германската звезда Анжелик Кербер с 6:4, 3:6, 6:4 и прибра над 1 милион долара от наградния фонд – повече от спечеленото в кариерата й досега.", "date": "2019.03.18", "title": " Тийм с първа „Мастърс“ титла"}
{"url": "https://trud.bg/%d0%ba%d0%be%d0%bd%d1%84%d0%b5%d1%80%d0%b5%d0%bd%d1%86%d0%b8%d1%8f-%d0%bd%d0%b0-%d0%bc%d0%bb%d0%b0%d0%b4%d0%b8-%d1%84%d0%b8%d0%bb%d0%be%d1%81%d0%be%d1%84%d0%b8-%d0%ba%d1%80%d0%b0%d0%b9-%d0%bc%d0%be/", "text": "Бургас ще е домакин на ХХIІІ Национална ученическа философска конференция „Човек – Свят“, която ще се проведе на 21 и 22 март в Средно училище „Епископ Константин Преславски“. Работата на конференцията ще протече в три възрастови групи и ще участват общо 90 ученика от 30 училища в страната. За учениците от IV до V клас предизвикателството ще бъде под мотото „Приказки с неочакван край“ и те ще имат за задача да довършват приказка по избор, като акцентират върху морални качества и духовни ценности. Учениците от VI и VII клас ще представят проекти на тема „Не мога да се върна към вчерашния ден – тогава бях друг човек.“ от „Алиса в страната на чудесата“ на Луис Карол. Най-големите участници: от VІІІ до XII клас, ще трябва да защитават есета, разкази, разсъждения по зададените предварително теми. Уменията ще бъдат оценявани от жури, а резултатите от конференцията на учениците в XII клас са приети като балообразуващи при кандидатстване в част от българските висши училища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Конференция на млади философи край морето"}
{"url": "https://trud.bg/%d1%85%d0%b2%d0%b0%d0%bb%d1%8f%d1%82-%d0%bb%d1%8c%d0%be%d0%ba%d0%bb%d0%b5%d1%80-%d1%87%d0%b5-%d1%81%d0%b5-%d0%be%d1%81%d1%82%d0%b0%d0%b2%d0%b8%d0%bb-%d0%bd%d0%b0-%d1%84%d0%b5%d1%82%d0%b5%d0%bb/", "text": "Новият пилот на „Ферари“ Шарл Льоклер получи куп похвали за представянето при дебюта си за „скудерията“. 20-годишният пилот от Монако финишра пети, като имаше шанс да атакува четвъртото място, но от бокса му забраниха да изпреварва съотборника си Себастиан Фетел.  „Щастлив съм, че се прояви като отборен играч – заяви шефът на тима Матия Биното. – Ние имаме много по-голям потенциал от това, но по една или друга причина не успяхме да го покажем в Австралия.“  Самият Льоклер обаче смята, че е можел да постигне повече.  „За мен уикендът не мина толкова добре, колкото можеше да се очаква – заяви младокът. – Едва през втората част от състезанието с меките гуми почувствах, че колата е стабилна. Ще трябва да анализираме защо преди това не беше така. Но и пистата тук невинаги отразява реалните възможности на колите. В Бахрейн нещата ще си проличат по-добре.“", "date": "2019.03.18", "title": " Хвалят Льоклер, че се оставил на Фетел"}
{"url": "https://trud.bg/%d1%81%d1%82%d1%80%d0%b5%d0%bb%d0%b5%d1%86%d1%8a%d1%82-%d0%be%d1%82-%d1%83%d1%82%d1%80%d0%b5%d1%85%d1%82-%d0%b1%d0%b8%d0%bb-%d1%84%d0%be%d0%ba%d1%83%d1%81%d0%b8%d1%80%d0%b0%d0%bd-%d0%b2%d1%8a%d1%80/", "text": "Стрелецът,  , е бил фокусиран върху определен човек. Това твърди очевидец, който е бил в трамвая, в който се случи инцидентът. 21-годишният Ниелс разказа, че „стрелецът се беше фокусирал върху една жена. После нападна и хората, които се опитаха да й помогнат“. Подобно нещо твърди и друг човек, оцелял при стрелбата. „Качих се в предната част на трамвая. Оказа се, че съм извадил късмет, защото всичко се случи отзад. Изведнъж спряхме да се движим и всички се затичаха към една жена“, разказва очевидецът. По думите му млад мъж, облечен с яке, държал оръжие в ръка и нападнал хората, които се опитали да помогнат на жената. „Изглеждаше сякаш иска да се добере отново до нея“, смята той. Очевидецът описа преживяното като сцена от американски уестърн. Междувременно полицията в града отново заяви, че това е била единствената стрелба в Утрехт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.18", "title": " Стрелецът от Утрехт бил фокусиран върху определен човек"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8-%d1%81%d1%82%d1%83%d0%b4%d0%b5%d0%bd%d1%82%d0%b8-%d0%b1%d0%bb%d0%be%d0%ba%d0%b8%d1%80%d0%b0%d1%85%d0%b0-%d0%b4%d0%b2%d0%b8/", "text": "Студентите в Белград продължават протестите. Съученици и приятели на осъдения за участие в демонстрациите срещу управляващите – Павел Цвейч, блокираха движението в центъра на Белград и сградата на полицията, предаде  Матеа Лазаревич е съученик и приятел на Павел. Казва, че ще протестират в негова защита до последно. Момчето е на 18 години, осъдено е на 30 дни затвор. Въпреки че вчера беше блокиран от протеста в сградата на президентството, днес Александър Вучич се появи публично на конференция срещу ударите на НАТО в Бивша Югославия. „Видях как лидерите на опозицията се опитват да се правят на репортери в телевизията. Не очаквам насилие, но ако има насилие, то няма да остане ненаказано“, коментира президентът на Сърбия. А лидерът на сръбската радикална партия – Воислав Шешел, днес обяви, че в ход е план за убийството на президента Вучич. Освен Павел, който е вече осъден, в ареста остават още шестима студенти и ученици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Протестиращи студенти блокираха движението в центъра на Белград и сградата на полицията"}
{"url": "https://trud.bg/%d1%80%d0%be%d0%bc%d0%b0-%d0%bf%d1%80%d0%b0%d0%b2%d0%b8-%d1%80%d0%b5%d0%b2%d0%be%d0%bb%d1%8e%d1%86%d0%b8%d1%8f-%d0%bf%d1%80%d0%b5%d0%b7-%d0%bb%d1%8f%d1%82%d0%be%d1%82%d0%be/", "text": "Маурицио Сари е №1 в списъка на „Рома“ за нов треньор това лято. Преговорите ще стартират при провал на Клаудио Раниери да класира тима в топ 4 на Серия А и участие в Шампионската лига. Задачата може допълнително да се улесни за „вълците“, ако ръководството на „Челси“ уволни италианския мениджър в следващите дни. Такива индикации вече има на Острова, след като в неделя „сините“ паднаха от „Евертън“ с 0:2. А на „Олимпико“ имат и резервен вариант, ако се стигне до треньорска рокада, която не включва Сари. Другите двама наставници в полезрението на „Рома“ също са италианци – Джан Пиеро Гасперини („Аталанта“) и Марко Джампаоло от „Сампдория“. Подготвящата се революция в гранда от Рим включва и чистка сред футболистите. Ако отборът не вземе квота за Шампионската лига, много вероятно е да бъдат продадени Стивън Нзонзи, Костас Манолас, Лоренцо Пелегрини и Ченгиз Юндер, за да бъде попълнен бюджета на отбора. Най-сериозен интерес има към турския суперталант, който е следен от редица грандове. За драстичните промени в „Рома“ се заговори усилено след поредния провал – 1:2 от СПАЛ през уикенда. Допълнително масло в огъня наля и бившият футболист на отбора Антонио Касано, играл 5 сезона в италианския гранд.  „Скандално е, че уволниха Еузебио Ди Франческо – обясни известният със своя буен нрав вече бивш играч. – Допреди шест месеца той бе беше определян за Господ, а сега той и Мончи вече ги няма. Проблемът е, че американските собственици не са в Рим, а директорът Франко Балдини е в Лондон.“", "date": "2019.03.18", "title": " „Рома“ прави революция през лятото"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b8%d1%82%d0%b5-%d1%81%d0%bb%d1%83%d1%88%d0%b0%d0%bc%d0%b5-%d1%85%d1%83%d0%b1%d1%87%d0%b5%d0%b2-%d0%b8-%d0%b1%d0%b8%d0%b5%d0%bc-%d0%b2-%d0%ba%d0%b2/", "text": "Националите на България Страхил Попов, Валентин Антов и Камен Хаджиев се обединиха около мнението, че ако те и съотборниците им слушат указанията на треньора Петър Хубчев, отборът ще стартира с победи европейски квалификации. Това стана малко след като „лъвовете“ се събраха на лагер сбор за двубоите с Черна гора и Косово. „Трикольорите“ стартират кампанията с домакинство. В петък е мачът с черногорците, а три дни по-късно България гостува на Косово. „Трябва да продължим с това, което направихме в Лигата на нациите – каза Попов. – Важно ще бъде кой ще е по-мотивиран. Това ще изиграе роля за крайното класиране“. Дебютантът Антов призна, че е сбъднал мечтата си, след първата повиквателна за България. „Уникално е – каза защитникът на ЦСКА. – Най-важното е да спазваме тактическите указания, да дадем всичко от себе си и каквото трябва ще се случи“. Подобно мнение изрази и друг бранител – Камен Хаджиев. „Очакваме да се представим на високо ниво, а това ще стане, като слушаме треньорското ръководство“, каза защитникът. Съперникът Черна гора е с проблеми. Звездите в тима Стеван Йоветич и Стефан Савич са аут. Двамата не са възстановени от травми. Титулярният страж Даниел Петкович пък не е играл от месец октомври за френския „Лориен“, състезаващ се в Лига 2. „Свикнали сме с проблемите, но ще се справим“, каза стражът. Снимка БФС", "date": "2019.03.18", "title": " Националите: Слушаме Хубчев и бием в квалификациите"}
{"url": "https://trud.bg/%d1%87%d0%b0%d1%81%d0%be%d0%b2%d0%bd%d0%b8%d0%ba%d1%8a%d1%82-%d0%bd%d0%b0-%d0%b1%d1%83%d1%80%d0%b3%d0%b0%d1%81-%d1%81%d0%ba%d0%be%d1%80%d0%be-%d1%89%d0%b5-%d1%80%d0%b0%d0%b1%d0%be%d1%82%d0%b8-%d0%be/", "text": "Община Бургас стартира благоустрояването на пространството около Часовника – любимото място за срещи на поколения бургазлии. С новото архитектурно решение ще бъдат подменени настилките и ще се внесат допълнителни художествени елементи. Старите маринистични пластики, с които жителите на града са свикнали, ще останат по местата си. Скоро след приключване на благоустройството, се очаква и пристигането на поръчания нов часовников механизъм, който да бъде монтиран на обичайното си място. В края на месец януари тази година, екип от специалисти демонтира стария часовников механизъм, който бе повреден. След смяната му, видът на градския символ няма да бъде променен, увериха от общината. Реконструкцията е планирана така, че да се запази познатия му образ с тройния циферблат. Поправките ще засегнат само скритите под кутията части. Старият механизъм ще продължи „да живее“, но вече като част от експозицията на Историческия музей. Бургаският Часовник е поставен още в началото на 20 век. В началото той е бележел пространството пред старата община, която е съборена през 30-те години на миналия век. До 1985- та година е бил монтиран на красива ъглова сграда между двете най- централни улици на Бургас- „Богориди” и „Александровска”.  През 1990-та година старият Часовник става част от скулптурната композиция на художника Кольо Кехайов, която днес е един от най-популярните символи на Бургас, любимо място за срещи на местните хора, концерти и градски празници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Часовникът на Бургас скоро ще работи отново"}
{"url": "https://trud.bg/%d0%b4%d0%b0%d0%b2%d0%b0%d1%82-%d0%bf%d0%be%d0%b2%d0%b5%d1%87%d0%b5-%d0%be%d1%82%d0%bf%d1%83%d1%81%d0%ba%d0%b8-%d0%b8-%d0%b1%d0%be%d0%bd%d1%83%d1%81%d0%b8-%d0%bd%d0%b0-%d0%b2%d0%b0%d1%80%d0%bd%d0%b5/", "text": "По-дълъг платен отпуск, повече средства за работно облекло и за квалификация ще получават над 4500 варненски учители. Придобивките са заложени в новия 2-годишен Колективен трудов договор, който бе подписан от кмета на града Иван Портних и представители на синдикатите, Съюза на работодателите в системата на просветата и Сдружението на директорите в средното образование. От екстрите ще се ползват работещите в детските градини, основни училища и гимназиите в община Варна. Учителите вече ще могат да ползват 57 дни платен отпуск годишно, а за работно облекло ще получават 430 лв. По-високи от договорените в националния КТД ще са и средствата за лекторски час – от 6 до 7,50 лв., според учебното заведение. За всеки отработен час нощен труд възпитателите в общежитията ще получават добавка от 1,20 лв. Бонуси ще има и за педагогическите специалисти, които консултират деца и родители, а младите преподаватели, включени в системата за наставничество, ще получават месечно поне 65 лв. върху заплатата. „Образованието безусловно е главен приоритет на община Варна, тъй като децата са най-ценният капитал за града ни, който гарантира развитието му в перспектива. Правим сериозни инвестиции в подобряване на материалната база, но най-важни за качественото обучение на децата са учителите. Затова Варна е една от малкото общини, която с подписването на този колективен трудов договор надгражда националната рамка. Вярвам, че всички придобивки са в полза на хората“, каза кметът Иван Портних и благодари на социалните партньори за добрия диалог. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Дават повече отпуски и бонуси на варненските учители"}
{"url": "https://trud.bg/%d0%bf%d0%be%d0%b4%d0%bf%d0%b8%d1%81%d0%b0%d0%bd-%d0%b1%d0%b5-%d0%bd%d0%be%d0%b2%d0%b8%d1%8f%d1%82-%d0%ba%d0%be%d0%bb%d0%b5%d0%ba%d1%82%d0%b8%d0%b2%d0%b5%d0%bd-%d1%82%d1%80%d1%83%d0%b4%d0%be%d0%b2/", "text": "Новият колективен трудов договор в сферата на образованието на общинско ниво бе подписан по време на работна среща при кмета на Велико Търново Даниел Панов. Освен от градоначалника, контрактът бе парафиран от председателя на Синдиката на българските учители Янка Такева и представители на синдикалните организации в сферата на образованието. В работната среща участваха още заместник-министърът на просветата Таня Михайлова, началникът на Регионалното управление на образованието Розалия Личева, експерти и педагози. Новият колективен трудов договор запазва всички 14 клаузи, надграждащи националното отраслово споразумение. „Наша обща цел е Велико Търново да продължава да дава пример със социалната политика в сферата на образованието и със социалното партньорство. За поредна годината просветата е водещ приоритет в провежданите местни политики. Чрез всичко това, заедно с инвестициите в материалната база и в човешките ресурси, Старата столица ще продължи да привлича млади учители“, коментира кметът Даниел Панов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Подписан бе новият колективен трудов договор в сферата на образованието в Търново"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%b9%d0%be%d0%bd%d1%87%d0%b5%d0%b2%d0%b0-%d1%87%d0%bb%d0%b5%d0%bd%d0%be%d0%b2%d0%b5%d1%82%d0%b5-%d0%bd%d0%b0-%d0%b1%d1%81%d0%bf-%d0%b3%d0%bb%d0%b0%d1%81%d1%83%d0%b2/", "text": "Българската социалистическа партия излъчи лидера на . Елена Йончева ще води кандидатите на социалистите. На второ място остана лидерът на Партията на европейските социалисти и бивш премиер Сергей Станишев. „Разликата между гласовете, които спечелих аз, и господин Станишев е много малка (20 гласа – б.р.). Благодаря за доверието, това освен доверие, е и огромна отговорност. Давам си сметка за това“.  Така Елена Йончева коментира пред   резултатите от вътрешните избори на БСП. Според нея 80% от българите считат, че еврофондовете в България се печелят от тесен кръг, близък до властта, и се надяват, че в Брюксел тези практики могат да бъдат коригирани. На въпрос как ще работи заедно с Европейския съюз срещу корупцията в България, щом партията й дава разнопосочни сигнали спрямо отношението си към Европа, Йончева отговори: „Ние не сме против Европа по различни теми. Българинът е убеден проевропеец. Проблемът е, че възниква евроскептицизъм и това има своите причини“. Според нея те са липсата на справедливост и усещането, че гражданите не могат да разчитат на институциите. Йончева се позова на доклад на Европейската комисия от февруари месец. Тя сподели и данни от доклад на групата на Зелените в европарламента. „11 милиарда евро според доклада на групата на Зелените в Европейския парламент са средствата, които се крадат в България всяка година. Това е доклад, който е базиран на информация на Евростат, ОЛАФ и Европейската комисия“, каза  тя. Относно отношението й към факта, че лидерът на ПЕС Сергей Станишев беше изместен от първото място в листата на социалистите за евровота, Йончева коментира, че членовете на БСП са гласували демократично и така са решили. „Смятам, че Станишев е един от най-успелите европейски политици. В България имаме двама политици, които имат европейско признание – Ирина Бокова и Сергей Станишев“. Елена Йончева потвърди, че позицията на БСП санкциите срещу Русия да отпаднат, остава непроменена и ще я отстояват в Европейския парламент.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2019.03.18", "title": " Елена Йончева: Членовете на БСП гласуваха демократично листата за евровота"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b7%d0%b0-%d0%b0%d1%82%d0%b5%d0%bd%d1%82%d0%b0%d1%82%d0%b0-%d0%b2-%d1%83%d1%82%d1%80%d0%b5%d1%85%d1%82-%d0%b4/", "text": "Изразяваме нашата солидарност и подкрепа за семействата на жертвите, и всички засегнати в а . Остро осъждаме всеки акт на насилие, който води до загуба на невинни човешки животи. Това написа във фейсбук лидерът на БСП Корнелия Нинова. Страхът и ужасът, които това варварство всява, няма да успеят, ако бъдем единни и съпричастни в борбата с тероризма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.18", "title": " Корнелия Нинова за атентата в Утрехт: Да бъдем единни и съпричастни в борбата срещу тероризма"}
{"url": "https://trud.bg/%d0%bf%d0%bb%d0%b0%d1%89%d0%b0%d0%bc%d0%b5-%d1%82%d0%b0%d0%ba%d1%81%d0%b0-%d0%b2%d1%85%d0%be%d0%b4-%d1%81-%d0%b4%d0%b0%d0%bd%d1%8a%d0%ba%d0%b0-%d0%b7%d0%b0-%d0%b6%d0%b8%d0%bb%d0%b8/", "text": "Без право да продадем апартамента си, ако дължим пари за чистачка и асансьор Частни съдебни изпълнители срещу неизрядни съседи Дължимите суми за чистачка и ремонт на общите части в блока да се плащат от неизрядните съседи заедно с местните данъци и такси в началото на всяка година. Това е едно от предложенията, които са получени в Министерство на регионалното развитие и благоустройството за промени в Закона за етажната собственост. Събираемостта на сумите, разпределението на таксите и поддържането на реда, тишината и чистотата в блока са основните проблеми при управлението на етажната собственост, става ясно от постъпилите предложения на граждани и браншови организации в рамките на обществено обсъждане на промени в закона. Апартаментът да не може да бъде продаван или отдаван под наем, ако не са платени дължимите такси за поддръжка и ремонт на общите части във входа, е едно от направените предложения. Като друга мярка за събиране на месечните суми се предлага при нежелание за плащане на част от живущите в блока, дължимите пари за чистене на входа или ремонт на асансьора да могат да се събират с помощта на частен съдебен изпълнител. Освен това съседите искат да могат да глобяват недобросъвестните си комшии, а санкцията да е в размер на 5% от минималната работна заплата, което към момента прави 28 лв. Апартаментите, които нямат свои представител на общото събрание, да бъдат лишавани от право на глас относно общите части на блока за срок от 5 години, настояват още граждани. Средствата от таксите за почистване, ремонт и поддръжка да се отделят в специална банкова сметка на етажната собственост за по-голяма отчетност на разходите и ограничаване на злоупотребите, настояват още включилите се с предложения граждани. Има и различни идеите за това как трябва да се определят събираните месечни такси – дали според броя на живущите или процентно според дяловете в общите части. Разгорещени са споровете и за това дали трябва живущите на 1-я и 2-я етаж да плащат такса за асансьора. Една от идеите е задължителното ползване на асансьора с чип, за да е ясно кой точно трябва да плаща за движението между етажите.   Отдавате дома под наем през Airbnb  Отдаването под наем на апартаменти през платформи като Airbnb и Booking да става само след уведомяване на етажната собственост и съгласие от страна на съседите, предлагат граждани. При подобна практика да се дължи петкратно по-висока такса за поддръжка и ремонт на общите части във входа, настояват още комшии. Според други всички наематели в блока трябва да плащат предварително депозит, който да се използва при разрушаване на общи части от тяхна страна. Сред предложенията има и идея въобще да не се събират пари за бъдещи ремонти във входа, тъй като собствеността може да се смени и някой да плаща за ремонт, който ще се извърши когато той вече не живее в етажната собственост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.18", "title": " Плащаме такса „вход“ с данъка за жилището"}
{"url": "https://trud.bg/%d1%85%d0%be%d0%bb%d0%b0%d0%bd%d0%b4%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b5-%d0%b7%d0%b0%d0%b4%d1%8a%d1%80%d0%b6%d0%b0%d0%bb%d0%b0-%d0%b7%d0%b0%d0%bf%d0%be/", "text": "Холандската полиция задържа заподозрения за стрелбата в Утрехт, при която бяха убити трима души, а девет бяха ранени, съобщи агенция  . От прокуратурата в Холандия потвърдиха, че заподозреният е стар познайник на полицията. От там допълниха, че мотивите за нападението не са все още ясни, като може да става дума за семейна вражда. По-рано днес полицията в Утрехт разпространи снимка на заподозрения за стрелбата. Според информация от властите мъжът се казва Гьокман Танис, който е на 37 години и е роден в Турция. Припомняме, че първото нападение беше извършено в 11.45 часа българско време. Стрелецът откри безразборен огън в трамвай. Това стана в района на оживен площад в западната част на Утрехт. Движението на трамваи и влакове беше спряно, а местните жители бяха призовани да не напускат домовете си. Подробностите все още се изясняват. Холандските власти засилиха мерките за сигурност на ключови сгради и летища в страната. Премиерът Марк Рюте свика кризисна среща на правителството. Заради стрелбата в Утрехт Германия засили проверките по границата си с Холандия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.03.18", "title": " Холандската полиция е задържала заподозрения за стрелбата в Утрехт"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-365/", "text": "Падат акциите на чиновника в 142 закона Хората няма да бъдат „куриери” между различни служби. Спират да изискват свидетелство за съдимост.             Какво трябва да знаете, ако работите на срочен трудов договор Трудово-правна консултация на „Труд“.             Кой кого и с колко победи в БСП Елена срещу Сергей или Троянската война за Европа. По-важно e накъде пътува моторът. Пък ездачите да си се сменят – коментар на Пламен Енчев.               “Бъди войник” броди из страната С покази и концерти армията иска да попълни празните щатове – анализ на Спирдон Спирдонов.               Училището стана инкубатор за клиенти на правораздаването Има необходимост от Закон за защита на учителя, казва д-р Юлиян Петров, председател на Синдикат „Образование“ към КТ „Подкрепа“, в интервю за „Труд“.         Скрит фаворит Силует на пилота от Формула 1 Валтери Ботас.", "date": "2019.03.18", "title": " Вижте акцентите в броя на вестник „Труд“ във вторник, 19 март 2019"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d0%b2-%d1%83%d1%82%d1%80%d0%b5%d1%85%d1%82-%d0%bf%d1%80%d0%b8%d1%82%d0%b5%d1%81%d0%bd%d0%b5%d0%bd%d0%b8-%d1%81%d0%bc%d0%b5-%d1%87%d0%b5-%d0%bd%d0%b0/", "text": "Българският магазин в Утрехт е на няколко стотин метра от . Галя Савова научава за стрелбата, след като забелязва хаоса на улицата пред търговския обект. „Първите 15-20 минути ние не знаехме какво точно се е случило, защото имаше само линейки, полиция и много хора и си помислихме, че нещо, някакъв пътен инцидент е, може би. Много хора се струпаха, пътищата бяха затворени“, разказва пред   Галя. Тя обясни, че тя и сънародниците й се притесняват, че   е все още на свобода. „Всички са притеснени тук наоколо, зад нас има две училища, децата вътре са били заключени и са съобщили никой да не излиза. Има много уплашени“, казва още Галя. В квартала, където се е провела атаката, живеят много наши сънародници. А подобна атака е изненада за Холандия, обяснява журналистът Марияна Яниш. По думите й това е неочаквана е ситуацията за Холандия, където всичко е добре наблюдавано и организирано. В Холандия предстоят местни избори след няколко дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Българка в Утрехт: Притеснени сме, че нападателят все още е на свобода"}
{"url": "https://trud.bg/%d1%80%d1%83%d1%81%d0%b8%d1%8f-%d0%bf%d1%80%d0%b8%d0%b7%d0%bd%d0%b0-%d1%80%d0%b5%d0%bf%d1%83%d0%b1%d0%bb%d0%b8%d0%ba%d0%b0-%d1%81%d0%b5%d0%b2%d0%b5%d1%80%d0%bd%d0%b0-%d0%bc%d0%b0%d0%ba%d0%b5%d0%b4/", "text": "Русия призна Република Северна Македония за новото име на Македония, съобщиха от руското външно министерство. „На 19 февруари 2019 г. руското посолство в Скопие получи бележка от Министерството на външните работи на Република Македония с уведомление за промяната на официалното име на тази държава на „Република Северна Македония“. Руската федерация признава тази страна под новото име „Република Северна Македония“, се казва в съобщение, публикувано в официалния сайт на министерството. Гърция и Македония, официално известни по-рано като Бивша югославска република Македония (БЮРМ), бяха ангажирани в спора за името в продължение на много години. Атина се противопоставяше на използването на термина „Македония“, което е и име на регион в Гърция. През юни 2018 г. Скопие и Атина подписаха Договор за новото име на Македония – Република Северна Македония – което бе посрещнато с критики и в двете страни. Въпреки това, на 11 януари парламентът на Македония одобри изменения в Конституцията, за да се промени името на страната. Гръцкият парламент ратифицира споразумението на 25 януари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.03.18", "title": " Русия призна Република Северна Македония"}
{"url": "https://trud.bg/%d0%ba%d0%b0%d0%ba%d0%b2%d0%be-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b7%d0%bd%d0%b0%d0%b5%d1%82%d0%b5-%d0%b0%d0%ba%d0%be-%d1%80%d0%b0%d0%b1%d0%be%d1%82%d0%b8%d1%82%d0%b5-%d0%bd%d0%b0-2/", "text": "Въпрос:  Работя на срочен трудов договор. Има ли разлика в правата ми на работното място спрямо тези колеги, които работят на трудов договор за неопределено време? К. Игнатов, гр. София Отговор:  Срочни трудови договори са тези, в чието съдържание има точно определен или определяем срок. Различните срочни трудови договори са изчерпателно изброени в чл. 68, ал. 1, т. 1-5 от Кодекса на труда (КТ). В чл. 68, ал. 2 от КТ е предвидено, че работниците и служителите по срочен трудов договор по чл. 68, ал. 1 от КТ имат същите права и задължения, каквито имат работниците и служителите по трудов договор за неопределено време. Пълният отговор четете в броя на вестник „Труд“ във вторник.", "date": "2019.03.18", "title": " Какво трябва да знаете, ако работите на срочен трудов договор"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b7%d0%b0%d1%82%d1%80%d1%83%d0%b4%d0%bd%d1%8f%d0%b2%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%bf%d1%8a%d1%82%d1%8f-%d1%81/", "text": "Движението по главния път София – Варна в района на село Сопот е затруднено заради възникнал пожар, съобщава   Горят на сухи треви, храсти и дървета близо до пътното платно. Заради задимяването и липсата на видимост патрули на „Пътната полиция“ регулират движението и в определени моменти то се ограничава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.18", "title": " Пожар затруднява движението по пътя София – Варна\t\t\t"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%be/", "text": "Вицепремиерът и министър на външните работи Екатерина Захариева изпрати съболезнователна телеграма до министъра на външните работи на Холандия Стеф Блок по повод нападението в Утрехт, съобщиха от пресцентъра на МВнР. „С дълбока тревога приех новината за стрелбата срещу цивилни граждани в Утрехт. Искрено съм съпричастна към болката на пострадалите и техните близки. Независимо от характера на атаката, застрашила живота на множество хора, тя предизвиква сериозна загриженост. Наш дълг е да проявим решителност и единство, за да защитим живота и безопасността на нашите граждани“, се казва в телеграмата. По информация на посолството ни в Хага към момента няма данни за пострадали наши сънародници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.18", "title": " Вицепремиерът Екатерина Захариева осъди нападението в Утрехт"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bc%d0%b0%d1%80%d0%b8%d1%8f%d0%bd%d0%b0-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d0%b1%d1%8a%d0%bb%d0%b3/", "text": "„В България има много потенциал за развитие на инвестиции, както и условия за тях, а Тракия икономическа зона е именно такъв пример. Освен това е успешен модел и за плодотворно публично частно партньорство между общините и бизнеса,“ заяви заместник министър-председателят по икономическата и демографската политика Марияна Николова при посещението си в Тракия икономическа зона (ТИЗ), съобщават от Министерски съвет. Вицепремиерът подчерта, че правителството работи за привличането на чуждестранни инвеститори, които да предпочетат България за реализацията на своите бизнес планове. Заместник министър-председателят по икономическата и демографската политика Марияна Николова посети и индустриалните зони Раковски и Марица. След като се запозна с инициативите, които се развиват на територията на Тракия икономическа зона, вицепремиерът Николова обсъди възможностите за подкрепа за бъдещото развитие на икономическата зона край Пловдив заедно с ръководството на ТИЗ, част от кметове на общините участници в ТИЗ, заместник областния управител на областна администрация Пловдив Евелина Апостолова и заместник-кмета на община Пловдив Стефан Стоянов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.18", "title": " Вицепремиерът Марияна Николова: България има много потенциал и условия за развитие на инвестиции"}
