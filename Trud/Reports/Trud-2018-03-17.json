{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b8%d1%85%d0%b0-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5-%d0%bc%d0%b5%d0%b6%d0%b4%d1%83-%d1%88%d0%b2%d0%b5%d0%b4%d1%81%d0%ba/", "text": "Външният министър на Северна Корея и неговият шведски колега са приключили преговорите си, проведени в рамките на тридневното посещение на пхенянския първи дипломат в Стокхолм, предаде Ройтерс, като се позовава на официална информация. Външното ведомство на Швеция заяви в свое становище, че „външните министри са обсъдили възможностите и предизвикателствата за продължаващите дипломатически усилия да се достигне мирно решение на конфликта на Корейския полуостров, както и двустранните връзки“. В разпространеното съобщение се казва също така, че Швеция е „подчертала нуждата Северна Корея да премахне своите ядрени оръжия и програмата за тяхната разработка“. Пристигането на севернокорейския външен министър Ли Йон-хо в Стокхолм в четвъртък предизвика спекулации в някои медии, че в рамките на срещата със своя колега Маргот Валстрьом, ще бъде обсъдена срещата между севернокорейския лидер Ким Чен-ун и американския президент Доналд Тръмп, след като шведският премиер по-рано изрази желанието на страната му да бъде домакин на историческите разговори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Приключиха преговорите между шведския и севернокорейския външен министър"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d0%bf%d0%be%d1%82%d1%80%d0%be%d1%88%d0%b8-%d0%b1%d1%83%d1%80%d0%bd%d0%b8%d1%8f%d1%82-%d0%b2%d1%8f%d1%82%d1%8a%d1%80-%d0%b2-%d1%81%d0%be/", "text": "На 26 сигнала за паднали клони и дървета са се отзовали екипите на дирекция „Аварийна помощ и превенция” на Столична община този следобед в София. Силният вятър в столицата събори дърво върху автомобил в парка „Заимов”. Екипи разчистваха опасна разкъртена мазилка на училищна сграда на ул. “Пиротска”. Какво видя “Труд” по улиците на София, вижте в галерията: АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Вижте какво потроши бурният вятър в София (СНИМКИ)"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d1%8a%d1%82-%d0%bd%d0%b0-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%bd%d0%b8%d1%8f-%d1%86%d1%81%d0%ba%d0%b0-%d1%80%d0%b0%d0%b7%d1%87%d0%b8%d1%82/", "text": "Всеки отбор си има оръжия, и когато те заработят в подходящ момент, се случват невероятни неща – заяви Александър Попов, треньор на ЦСКА. В решителния трети плейоф „червените“ измъкнаха 3:1 срещу гостите от „Хебър“ (Пазарджик) и с общ резултат 2:1 се класираха за полуфиналите на Суперлигата по волейбол при мъжете. „Бяхме концентрирани и разчитахме на тактически приьоми – продължи наставникът. – „Хебър“ е с финансов потенциал и очаквам следващата година да са още по-силни.“  За място на финала „армейците“ ще спорят с „Монтана“.  Двубоите са насрочени за 23 и 24 март, но от „Монтана“ настояват срещите да бъдат изместени с ден по-рано заради ангажираност на залата. „Левски“ обаче отпадна от надпреварата, като загуби серията с 1:2 от „Пирин“. В решителния сблъсък „сините“ отстъпиха с 0:3. „Тимът от Разлог демонстрира игра, ние нямахме облик – критичен бе Владимир Николов, треньор на столичани. – Даваха ни топка, но не реагирахме адекватно. Банални пропуски.“ Същевременно шампионките на „Марица“ победиха „Берое“ (Стара Загора) с 3:1 и спечелиха серията с 2:0. Пловдивчанки ще бранят титлата си срещу „Левски“. Плейофите започват от 21 март.", "date": "2018.03.17", "title": " Треньорът на волейболния ЦСКА: Разчитахме и успяхме с тактически прийоми"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%b7%d0%b0%d1%8f%d0%b2%d0%b8-%d1%87%d0%b5-%d0%b5-%d0%ba%d0%b0%d1%82%d0%b5%d0%b3%d0%be%d1%80%d0%b8%d1%87%d0%bd%d0%be-%d0%bf%d1%80%d0%be%d1%82%d0%b8%d0%b2-%d0%b0%d0%bc/", "text": "Китайското министерство на външните работи изрази “категорична позиция против” подписания от президента на САЩ Доналд Тръмп  , поощряващ двустранните американско-тайвански контакти на официално равнище, предаде Ройтерс. Китай призовава САЩ да се отнасят предпазливо към въпросите за Тайван, за да не се допускат тежки вреди за китайско-американските отношения, както и за мира и стабилността в района на Тайванския проток, заяви министерството. Китай разглежда самоуправляващия се и демократичен Тайван като непокорна провинция, която няма право да поддържа междудържавни отношения, отбелязва Ройтерс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Китай заяви, че е категорично против американския закон за официалните контакти между САЩ и Тайван"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b4%d0%b8%d1%85%d0%b0-%d0%bc%d0%be%d1%80%d1%81%d0%ba%d0%b8-%d0%b5%d0%ba%d0%b8%d0%bf%d0%b0%d0%b6-%d1%81%d0%bf%d0%b0%d1%81%d1%8f%d0%b2%d0%b0%d0%bb-%d0%bc%d0%b8%d0%b3/", "text": "Бургаският кмет Димитър Николов награди морски екипаж, спасявал мигранти в Егейско море. Събитието се състоя в клуба на моряка в Бургас. То бе организирано от Националното доброволческо сдружение за морско спасяване „БУЛСАР“ със съдействието на местната структура на „Съюза на моряците ветерани“. Наградата бе връчена на Александър Бонев, който е командир на героичния гранично-полицейския кораб „Обзор“. Той и неговите колеги са участвали в операция „Посейдон“, която е била ръководена от агенция ФРОНТЕКС. Мисията им е продължила от периода на 1 ноември до 27 декември. Нейната цел е била да охраняват европейската югоизточна морска граница и да се подпомага гръцката брегова охрана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Наградиха морски екипаж, спасявал мигранти"}
{"url": "https://trud.bg/%d1%82%d0%b5%d1%86-%d0%b1%d0%be%d0%b1%d0%be%d0%b2-%d0%b4%d0%be%d0%bb-%d1%81%d0%bf%d1%80%d1%8f-%d1%80%d0%b0%d0%b1%d0%be%d1%82%d0%b0-%d0%bd%d0%b0%d0%bf%d1%8a%d0%bb%d0%bd%d0%be/", "text": "ТЕЦ “Бобов дол” напълно е спрял работа в петък вечерта. Това съобщи изпълнителният директор на дружеството инж. Емил Христов пред  . Причините са профилактика и ниската цена на тока през последните дни. На борсата електроенергията в последните дни се купува от 30 до 35 лева за мегават час, което не е в интерес на дружеството да продължи да работи. Дежурните екипи и работещите на непрекъснат режим са на местата си. Централата ще бъде пусната отново в понеделник с един или с двата 230-магаватови блока според ситуацията и търсенето на електроенергия на пазара и цените на борсата. В централата работят малко над 900 души специалисти. Пълно спиране на мощностите на ТЕЦ “Бобов дол” се прави много рядко и при това регулярно, казаха експерти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " ТЕЦ “Бобов дол” спря работа напълно"}
{"url": "https://trud.bg/%d0%be%d0%bf%d0%b0%d1%81%d0%bd%d0%be%d1%81%d1%82-%d0%be%d1%82-%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d1%8f-%d0%b2-%d1%85%d1%8a%d1%80%d0%b2%d0%b0%d1%82%d0%b8%d1%8f-%d0%b5%d0%b2%d0%b0/", "text": "Високите нива на реките в Хърватия, предизвикани от топенето на снеговете, причиниха опасност от наводнения в страната, съобщава Макфакс. За справяне с бедствието е ангажирана армията, която изгражда насипи около пътища и някои население места, в които е нужна евакуацията на над 600 души. Най-лоша е ситуацията в хърватската област Лика, където има страхове за повтаряне на сценария от 2010 г., когато бяха наводнени над 150 къщи. Нивото на едноименната река се увеличава с около пет сантиметра на час, а междувременно валежите продължават. От топенето на снега най-засегната е хърватска Костайница, където нивото на река Уна вече надминава 419 сантиметра. Електрозахранването в застрашените места е изключено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Опасност от наводнения в Хърватия, евакуират над 600 души"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b1%d0%b8%d0%b0%d1%82%d0%bb%d0%be%d0%bd%d0%b0-%d1%81%d0%be%d1%87%d0%b8-%d0%b1%d1%8c%d0%be%d1%80%d0%bd%d0%b4%d0%b0%d0%bb%d0%b5%d0%bd-%d0%b7%d0%b0-%d0%b7/", "text": "Президентът на Международната федерация по биатлон Андерс Бесеберг разкри, че легендата Уле Ейнар Бьорндален има големи шансове да го наследи на поста.  „Смятам, че той ще може спокойно да започне организационна работа и на оглави организацията – заяви норвежецът. – И съм сигурен на 100 процента, че ще влезе в изпълкома и ще заеме важна позиция.“ Бьорндален, който също е норвежец, е единственият биатлонист с 4 титли от една олимпиада – от Солт лейк сити 2002, а от зимни игри има общо 13 отличия. Световен шампион е 19 пъти!", "date": "2018.03.17", "title": " Шефът на биатлона сочи  Бьорндален за заместник"}
{"url": "https://trud.bg/%d1%83%d0%bc%d0%bd%d0%b8-%d0%b3%d1%80%d0%b0%d0%b4%d0%be%d0%b2%d0%b5-%d1%81%d0%b5-%d1%81%d1%80%d0%b5%d1%89%d0%b0%d1%82-%d0%b2-%d1%82%d0%b5%d0%bb-%d0%b0%d0%b2%d0%b8%d0%b2/", "text": "“Умните градове” и предизвикателствата в условията на развиващите се дигитални, технически и информационни технологии беше основна тема на традиционното събитие MUNI WORLD, годишна среща на кметове в столицата на Израел Тел Авив. На площ от 6000 кв.м в Конферентния център на Тел Авив се проведоха пет събития, като основното бе панаир на десетки различни производители и компании от Израел – от агро и строителния бизнес до компании представящи високите технологии. Експонатите на производителите представяха продукти на свръхмалки предприятия от семеен тип, които показваха продукти като магнитни държачи за смартфони за автомобили, детски люлки за дворове и площадки, до миниатюрни клетъчни системи за автономни комуникации при бедствени ситуации, както и иновации в строителството на “пасивни” сгради, които се охлаждат и отопляват от слънчевата енергия.  Какво ще се случи, когато технологиите в градовете напреднат толкова, че с телефона си ще командваме от дистанция какво да сготви домашния робот, кога да се затопли леглото в спалнята, кога да се включи прахосмукачката и за опасностите от хакерски атаки в софтуера на четката за коса, погледна в близкото бъдеще д-р Джонатан Рейхентал от САЩ. Лекторите насочиха вниманието на градоначалниците да работят за промяна на образованието от най-ранна възраст, защото до 20-30 години близо 60% от сегашните професии няма да съществуват и ще трябват нови специалисти. Сред 500-те гости от цял свят бяха 12 кметове на български общини, организирани от г-н Яков Джераси и фондация “Израел – България”. Нашите кметове получиха предложения за развиване на туристически и земеделски бизнес и посетиха библейските Свети места в Йерусалим като Божи гроб, Западната стена на Соломоновия храм, езерото Галилея, река Йордан и дома на Божията майка в Назарет. Българската делегация бе приета лично от бившия посланик на Израел в България, г-н Шуал Кемиса Раз. Кметът на гр. Мизия д-р Виолин Крушовенски го обяви за почетен гражданин и му връчи знака на града заради кампанията на “Топло сърце” в помощ на пострадалия от наводнение през 2014 г. град. В град Цфат кметовете на израелския град Илан Шохат и на нашия Никопол – д-р Валерий Желязков – се договориха да бъде доставена строителна документация за изграждането на синагога на мястото, където през XVI в. в Никопол е имало образователен център за равини, основан от Йосеф Каро в периода 1523-1536 г.", "date": "2018.03.17", "title": " „Умни градове“ се срещат в Тел Авив\t\t\t"}
{"url": "https://trud.bg/%d0%bd%d0%b0-26-%d1%81%d0%b8%d0%b3%d0%bd%d0%b0%d0%bb%d0%b0-%d0%b7%d0%b0-%d0%bf%d0%b0%d0%b4%d0%bd%d0%b0%d0%bb%d0%b8-%d0%ba%d0%bb%d0%be%d0%bd%d0%b8-%d0%b8-%d0%b4%d1%8a%d1%80%d0%b2%d0%b5%d1%82%d0%b0/", "text": "На 26 сигнала за паднали клони и дървета са се отзовали екипите на дирекция „Аварийна помощ и превенция” на Столична община във връзка със силния вятър този следобед в София, по данни към 17.30 ч., съобщиха от Столична община. Отстранявани са клони от улични платна, паркове, обезопасени са наклонени дървета в зелени площи като парк „Заимов”, Княжевска градина, парк Банкя. Обходи на терен се извършват и екипи на Дирекция „Зелена система” с цел почистване на пешеходните алеи. Аварийните екипи са се отзовали и на сигнали за надвиснали ламарини от строителни обекти. От Столична община напомнят на изпълнителите на строителни обекти да проверят състоянието на строителните огради, кранове, скелета и да предприемат действия по обезопасяването им. Собствениците на търговски и рекламно-информационни елементи също да проверят обектите си. Гражданите да бъдат внимателни и да обезопасят незакрепени предмети от тераси или прозорци на жилища си, призоваха от Общината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " На 26 сигнала за паднали клони и дървета са се отзовали екипите на „Аварийна помощ и превенция”"}
{"url": "https://trud.bg/%d0%b3%d0%be%d1%80%d0%b5%d1%89%d0%b0-%d1%80%d0%b0%d0%b7%d0%bc%d1%8f%d0%bd%d0%b0-%d0%bd%d0%b0-%d1%81%d1%8a%d0%bf%d1%80%d1%83%d0%b3%d0%b8/", "text": "Световното ТВ риалити “Смени жената” направи своята премиера в оригиналния си вид миналата година по bTV, като предложи на зрителите невиждани дотогава емоции и вълнуващи срещи със семейства, които са готови да опитат коренно различен начин на живот, като разменят съпругите за една седмица. По правилата на формата през първите дни на размяната новата съпруга трябва да спазва стриктно правилата в дома и ритъма на живот на жената, с която се разменя, а след това трябва да наложи своите собствени правила в новото си семейство. Успехът на предаването се крие в сблъсъка на различни социални нива и несъвместими всекидневни практики, като подборът на семействата е направен така, че двете разменящи се семейства да бъдат пълни противоположности. Социалният смисъл на тази размяна е не само за героите в телевизионния експеримент, на които им се дава възможност да намерят златната среда и да погледнат на семейните си взаимоотношения от друг ъгъл, но и за зрителите, които имат възможност да си вземат поуки от сблъска на две диаметрално противоположни ценностни системи и начин на живот. Вторият сезон на “Смени жената” започна ударно с нетипични за такъв формат герои. Основателят на “Софтуерен университет” и известен в ИТ средите Светлин Наков и неговата съпруга Вергиния се впуснаха в предизвикателството да се разменят с напълно непознато семейство за една седмица. Вергиния е уважаван професионалист в сферата на корпоративния коучинг, посветена е на кариерата си и държи на реда във всяко едно отношение. Тя загърбва офиса и луксозния си дом в Драгалевци, за да заеме мястото на Снежина Рангелова – 100-процентова домакиня и майка от крайния квартал Надежда. Втората история на предаването пък надникна в ежедневието на най-известното фитнес семейство у нас – моделът и привърженик на здравословното хранене Биляна Йотовска и шампиона по културизъм Димитър Димитров. Биляна, която спортува професионално, автор е на книги за правилно хранене, и има собствена марка за спортни дрехи, трябваше да заживее в дома на Васил – столичен бохем, за когото спортът е табу, а чревоугоднчеството е на почит. Истински шок изживя моделката през първите дни на размяната, когато трябваше стриктно да спазва ритъма на живот в бохемския дом и трябваше да яде свински крачка и мезе за вино. В отговор на това, когато новата съпруга трябва да наложи собствените си правила, Биляна взе крути мерки и изхвърли всичката храна от новата си къща и въведе яденето на плодове и зеленчуци.  Сблъсък на чалгата с рока и на матриархата с патриархата. Така преминa размяната на фолк певицата Роксана в третия епизод на предаването с отговорна майка и съпруга на бивш наемник във Френския легион. В дома на Роксана командва тя. Подобно на световните звезди семейството й живее на хотел, а за отглеждането на детето  помага свекървата и домашната помощница. Ежедневието на поп-фолк певицата е динамично – фотосесии, снимки за клипове и участия. За размяната обаче ромската певица се озовава в покрайнините на София в дома на Пеньо, който е служил осем години в чуждестранния легион. Прислужница няма, а Роксана е принудена сама да се грижи за домакинството и дете на 1 годинка. Поп-певицата Йоана Захариева е друга любопитна и позабравена звезда, която решава да експериментира и да заживее живота на непознато семейство. Без да има предварителна представа за дома, в който ще отиде, родената и отрасла в центъра на София Йоана ще попадне на село, в къщата на заможно фермерско семейство с две малки деца. Най-драматична и шокираща от всички размени обаче ще бъде тази между скандалната двойка Ангела и Чочо от Пловдив със силно вярващи евангелисти с две деца от Перник. Ангела и Чочо станаха известни миналото лято с ексцентричния начин, по който изразяват любовта си един към друг. За да бъдат винаги заедно, Чочо води навсякъде жена си на каишка. Щастието за другата двойка– Беатрис и Марио – пък се заключава в чистотата на мислите и дома, в уюта на семейните взаимоотношения и вярата в Бог. Единствено в телевизионно риалити културният сблъсък на две толкова различни семейства е реално възможен.", "date": "2018.03.17", "title": " Гореща размяна на съпруги\t\t\t"}
{"url": "https://trud.bg/%d1%80%d1%83%d1%81%d0%ba%d0%b8%d0%bd%d1%8f-%d0%b2%d0%b7%d0%b5-%d1%81%d0%ba%d0%b0%d0%bb%d0%bf%d0%b0-%d0%bd%d0%b0-%d1%87%d0%b5%d1%82%d0%b2%d1%8a%d1%80%d1%82%d0%b0-%d1%88%d0%b0%d0%bc%d0%bf%d0%b8%d0%be/", "text": "Рускинята Дария Касаткина затвърди статуса си на „убиец на фаворити“, след като взе скалпа на четвърта шампионка от Големия шлем. След близо три часа игра 20-годишната тенисистка се справи с Винъс Уилямс (САЩ), носителката на 8 титли от престижната верига – 4:6, 6:4, 5:7 и стигна финала в Индиън Уелс. Преди това Касаткина елиминира Слоун Стивънс (САЩ), Каролин Вожняцки (Дания) и Анджелик Кербер (Германия). “Казах си: „Може би това е моментът на живота ми – разкри Касаткина. – Срещу мен стоеше легенда, а аз сервирах. Тежка среща. След мача бях шокирана, не можех да кажа и дума.“  „Тя просто игра малко по-добре в края на срещата – призна Винъс, която има 8 титли за Големия шлем .- Резултатът не ме интересува, който свиква със загубите – трябва да се откаже от живота.“  Титлата рускинята ще си оспорва с японската си връстничка Наоми Осака, който шокира световната №1 Симона Халеп (Румъния) с 6:3, 6:0 за час. Азиатката стана първата непоставена финалистка в Индиън Уелс от 2005 г.. Тогава белгийката Кил Клайстърс вдига и трофея. Преди това другата единствена непоставена шампионка е Серина Уилямс (САЩ) през 1999 г.", "date": "2018.03.17", "title": " Рускиня взе скалпа на четвърта шампионка"}
{"url": "https://trud.bg/%d1%8f%d0%bd%d0%ba%d0%be%d0%b2-%d0%b7%d0%b0%d0%b2%d1%8a%d1%80%d1%88%d0%b8-%d1%88%d0%b5%d1%81%d1%82%d0%b8-%d0%b7%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0-%d0%ba%d1%83%d0%bf/", "text": "Радослав Янков завърши на шесто място за световната купа в своуборда за сезона. Носителят на трофея за 2015/2016 г. приключи с 3520 т., а големия Кристален глобус грабна олимпийският шампион в паралелния слалом Невин Галмарини с 6570 т. Швейцарецът завърши осми във Винтерберг (Германия), но това не му попречи за крайното класиране. Веднага след него се нареди Янков.  Надпреварата бе спечелена от Роланд Фишналер. Италианецът грабна и малката световната купа в дисциплината.  Олимпийската шампионка в сноубордкроса Микаела Мойоли (Италия) пък за втори път след 2016 вдигна големия трофей, след като ликува и на пистата във Вейзона. Александра Жекова не участва, тъй като претърпя тежко падане на тренировка в швейцарския курорт. Тя приключи на 7-мо място за сезона.", "date": "2018.03.17", "title": " Янков завърши шести за световната купа"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%82%d1%80%d0%b5%d0%bd%d0%b8%d1%80%d0%b0-%d1%81-%d0%bf%d0%b0%d0%bb%d0%b0%d1%87%d0%b0-%d1%81%d0%b8/", "text": "Григор Димиров избра да тренира с аржентинеца Гуидо Пея в Маями, който миналата година го победи на същия турнир. Надпреварата започва от 21 март, а фотосът събра доста харесвания в социалните мрежи.  „Страхотна тренировка със страхотен играч, който познавам от 10 години – написа Пея. – Благодаря, Григор!“  Димитров ще бъде поставен под №3 в схемата, след Роджър Федерер и Марин Чилич.  През 2017-а българинът отпадна във втория кръг, но два пъти досега е достигал до осминафиналите.  Асът ни пристигна по-рано в Маями, след като в Индиън Уелс отпадна още на старта от испанеца Фернандо Вердаско.", "date": "2018.03.17", "title": " Григор тренира с „палача си“"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8-%d1%83%d1%87%d0%b5%d0%bd%d0%b8%d1%86%d0%b8-%d1%81%d0%bf%d0%b5%d1%87%d0%b5%d0%bb%d0%b8%d1%85%d0%b0-%d0%ba%d0%be%d0%bd%d0%ba%d1%83%d1%80%d1%81/", "text": "Два екипа от варненски ученици са спечелили първи места в международния конкурс на НАСА за космически колонии, съобщи ръководителят на проектите доц. Веселка Радева от Планетариума на Висшето военно морско училище. Тази година в надпреварата са участвали 10 000 ученици от цял свят, които са представили 2 500 проекта. Единият от наградените български екипи е от Математическата гимназия „Д-р Петър Берон”. Петте момчета са заели първото място в категорията за XII клас. Проектът им, наречен „UniSpace”, предлага разрешаване на проблемите на човечеството чрез изграждане на градове в орбитата, близо до Земята, обясни Радева.  Осемчленният екип на гимназията по ИТ „Екзюпери” във Варна също е класиран на първо място – в категорията XI клас. Проектът предвижда построяването на човешка колония в покрайнините на Слънчевата система.", "date": "2018.03.17", "title": " Варненски ученици спечелиха конкурс на НАСА\t\t\t"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d1%82%d0%b5%d0%b7%d0%b8-%d0%ba%d0%be%d0%b8%d1%82%d0%be-%d0%b8%d1%81%d0%ba%d0%b0%d1%82-%d0%b4%d0%b0-%d0%b1%d1%83/", "text": "Кои са гадовете, които искат да бутнат властта. Тези, които правят политика с партизански методи. Такава позиция изрази вицепремиерът Томислав Дончев пред Канал 3. Основна тема в интервюто бе сделката за ЧЕЗ, за която в парламента дори бе създадена временна комисия. “Нямам притеснение от изводите, до които ще достигне парламентарната комисия. Самата технология  на сделката не предполага каквото и да е било участие на хора от властта. Не българската държава или структура, която е под контрол на правителството е участник в сделката”, обяви вицепремиерът.  “Историята се повторя или само като фарс, или само като трагедия”, допълни той в отговор на въпроса дали вижда сценарий, при който се повтаря историята от 2013 г., когато именно сметките за ток свалиха първият кабинет на Бойко Борисов. “По принцип опасения може да има само поради простата причина, че това е услуга с висока обществена значимост. И ако някой насажда страховете, че ще има проблем с електроснабдяването или пък че цената ще се вдигне, то хората няма как да останат равнодушни и спокойни. За съжаление обаче в последно време това е водещата политическа технология – играта със страховете. Въпросът обаче е друг. Играта със страховете може да позволи на някого да бъде много добър опозиционер. Защото това е технология, която позволява ефективно да се удря властта. Но играта със страховете не е помогнала на никого да бъде добър управленец”, категоричен е Дончев. На въпроса кои са гадовете, които искат да бутнат властта, за които говори преди време премиерът Борисов, Дончев отговори: “Не мога да ги назова поименно, но по принцип всеки, който прави политика с партизански методи, сигурно заслужава подобни прозвища. Дали е гад или нещо друго… Няма значение дали са леви или десни. За мен най-големият проблем е правеното на политика с неполитически средства. Това е „екологичен” проблем. Защото един токсин като се пусне в обществото, той не изчезва, той продължава да се върти и се връща при този, когото го е пуснал”. Вицепремиерът изрази и своята лична позиция относно това каква трябва да бъде ролята на държавата в сделката за ЧЕЗ. “Действията на държавата в енергетиката не бива да бъдат продиктувани от спонтанни действия. Тоест, енергетиката, в това число и електроразпределението, ще бъде, както е решено преди 15 години – ще бъде частно – ще привлечем добри европейски оператори, които ще модернизират мрежата. Това е едното решение. Не можем да кажем по дефиниция дали това е добро или лошо, защото имаме в Европа добри модели на държавно електроразпределение и добри модели на частно. Има и лоши модели на държавно и лоши модели на частно. Другият вариант е държавата да каже: поемаме курс за много по-масирано държавно присъствие, за да могат хората да са спокойни, че има контрол върху тази стратегическа инфраструктура и тя да стане държавна. Само че това не се прави от днес за утре. Прави се със стратегия, с промени в закона… Защото ако нещо е частно към момента, а утре трябва да стане държавно, това трябва да се случи по определен път. Ситуацията обаче не е такава. Ние няма как да вземаме решение с хоризонт 4-5 години. Ситуацията е извънредна, има обществени притеснения, не възникнали от само себе си, в голяма степен политически генерирани. За една голяма част от хората, ако държавата не присъства, има проблем – най-малкото репутационен. Ние не може да си позволим българите да са загрижени и притеснени по отношение на електроснабдяването. Както казах, това е извънредна ситуация и необходимо извънредно решение. Затова е напълно нормално да започнат да се водят разговори или преговори. Държавата има такова желание. Ако този, който продава е склонен, ние бихме участвали. С какъв процент, към момента не е най-важното, защото ние нямаме още принципно съгласие”, коментира Дончев. По отношение на възможното по-голямо присъствие на държавата в сектор “Енергетика”, нещо за което се застъпиха и коалиционните партньори на ГЕРБ от Обединени патриоти, Дончев е на мнение, че “това не винаги е лошо решение”. Той коментира и призивите на БСП да се развали сделката за ЧЕЗ. “Разликата между опозицията и управляващите е, че управляващите трябва да предприемат действия, опозицията може да говори това, което си иска с цел да спечели обществена симпатия”. Според вицепремиера престрелките при патриотите не могат да разклатят управлението.", "date": "2018.03.17", "title": " Томислав Дончев: Тези които искат да бутнат властта с партизански методи, заслужават прозвището “гадове”"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b7%d0%b0%d1%85%d0%b0%d1%80%d0%be%d0%b2%d0%b0-%d1%81%d0%b2%d1%8a%d1%80%d0%b7%d0%b0-%d1%81%d0%bb%d1%83%d1%87%d0%b0%d1%8f-%d1%81%d0%ba%d1%80%d0%b8%d0%bf%d0%b0%d0%bb/", "text": "Говорителката на руското министерство на външните работи Мария Захарова направи връзка между случая Скрипал и сирийския въпрос, предаде ТАСС. Западът се опитва да направи хората на глупаци, за да отвлече вниманието от своите действия в Сирия и Ирак, се аргументира тя в ефира на телевизия “Россия 24”. Захарова отбеляза, че за никого вече не е тайна, че в Сирия се намират американски и британски командоси, които действат в тясна координация с въоръжената опозиция. Всички са наясно и че целта на това присъствие е подялба на интереси, допълни тя. Захарова изрази съжаление, че Лондон не е предоставил на Москва никакви данни във връзка с разследването на отравянето на бившия руски разузнавач, предавал информация на Великобритания, Сергей Скрипал и дъщеря му Юлия. Захарова увери, че в Съветския съюз или в Русия никога не са били правени разработки на химическо вещество под кодово название “Новичок”. Великобритания нарочно използва това име, за да дискредитира Русия, подчерта тя.  Захарова спомена изрично от кои страни може да е дошло използваното при атаката химическо вещество – Великобритания, Словакия, Чехия, Швеция и, под въпрос, Съединените щати. Тези държави от края на 90-те години на миналия век провеждат интензивни изследвания на вещества от проекта “Новичок”, посочи тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Мария Захарова свърза случая “Скрипал” и сирийския въпрос\t\t\t"}
{"url": "https://trud.bg/%d0%b0%d1%80%d1%85%d0%b5%d0%be%d0%bb%d0%be%d0%b3%d1%8a%d1%82-%d0%bf%d1%80%d0%be%d1%84-%d1%85%d0%b8%d1%82%d0%ba%d0%be-%d0%b2%d0%b0%d1%87%d0%b5%d0%b2-%d0%bf%d1%80%d0%b5%d0%b4-%d1%82%d1%80/", "text": " – В продължение на десетилетия основният приоритет в археологическите ми изследвания бе материалната култура на българите от периода XV-XVIII век. Проучването на католическото храмово строителство е сравнително ново направление в родната археология. Искам да подчертая, че  със съдействието на  настоящия директор на Националния исторически музей (НИМ) доц.Бони Петрунова и с бившия директор на Варненския исторически музей  проф. Валентин Плетньов направихме всичко възможно този незаслужено пренебрегван дял да бъде поставен наравно с всички аспекти на българската археология.  За мен приоритетно бе изследването на християнската култова архитектура и църковно изкуство. На православната църковна архитектура и строителство имам посветени няколко монографии. Дадох си сметка обаче, че същата проблематика от тази епоха, която касае католиците, у нас е останала в сянка.  През 2009 г.  ми се наложи да направя археологическо проучване на дубровнишката католическа църква  „Успение на Света Богородица” във Велико Търново. Заедно с нея бе проучен и некрополът. Католическият храм е бил изграден в квартала на чужденците на старата българска столица. През XV в. за нуждите на дубровнишките търговци, развиващи оживена икономическа дейност в района, е построена църквата „Блажена Дева Мария отнесена в небето”, станала през XVII в. собственост на арменската общност в града. През XIX в. тя е изоставена и рухва. Интересна е историята на църковните постройки, използвани от католиците от Дубровник, които по онова време са имали колонии по българските земи. И това е първият изцяло проучен католически храм у нас. През 80-те години на миналия век са проведени разкопки на катедралната църква „Св.Богородица” в Чипровци, но за съжаление резултатите от тях не са публикувани. През 2012 г. проведох изследване на базата на запазени писмени източници за църквите, които са използвани от павликяните в Централна Северна България.  – Те в края на XVI и XVII век са били обект на внимание от страна на католическата църква. Така населението от над 20 селища в района между Свищов и Никопол приема католическата вяра. На този въпрос съм посветил отделна студия. Всичко това обаче ме провокира за написването на обобщаващ труд, посветен на църковното строителство и архитектура на католиците у нас, тъй като техните култови постройки не са запазени до наши дни, се обърнах към писмени свидетелства от епохата. Проучих подробно докладите , изпратени до Рим от католическите архиепископи и други висши църковни дейци, много хроники, както и изключително разнообразен документален  материал. Така успях да изградя реална картина на всичко онова, което е направено, за да могат католиците да упражняват пълноценно своите религиозни ритуали и вярвания. Голяма част от изследването се позовава  на документите оставени от архиепископ Петър Богдан. Той е първият българин написал История на България и която наскоро бе открита в град Модена, Италия.  – Условията за развитие на католическото храмово строителство са били много трудни, защото този процес се е развивал в границите на Османската империя, където официалната религия е мюсюлманската. Независимо обаче от трудните условия, католическото църковно строителство е мащабен процес. Той се обуславя от няколко фактора. Една от най-важните заслуги за изграждането на църкви и манастири е финансирането от страна на Свещената Конгрегация за разпространение на вярата в Рим. Тя изпраща пари, както и художници, които са украсявали интериорите на храмовете. Наред с това, финансирането на градежите е ставало и чрез колективно и индивидуално дарителство. Особено интересен факт е, че с художественото оформление на религиозните домове са се занимавали вещи зографи от Италия и Дубровник.  От една страна в стенописите им се долавя влиянието и традицията на византийската живопис, а от друга-модерните тенденции в тогавашното италианско изкуство. Това се отнася и за църковната утвар, използвана в тези църкви.  Може да се каже, че храмовете на павликяните католици са били от нетрайни материали, предимно от дърво. По външен вид те не са се различавали от околните къщи. Това е било породено от стремежа да не се дразни официалната османска власт.  – В нея правя извод,  че независимо от трудните условия, в които се развиват католическото църковно строителство и архитектура, е постигнато забележително за времето си художествено ниво. И това е част от националната българска култура. То не е случайно, защото тя е създадена под влияние и инициатива на високообразовани църковни дейци и интелектуалци.  Наред с тази проблематика, в  монографията е включено и изследването на католическите некрополи. Проследил съм развитието и  особеностите на католическите погребални обичаи и ритуали и тяхната специфика. Установих и влиянието между погребалната практика на православни и католици.  – Този научен труд е посветен на 330-годишнината от Чипровското въстание. А то е организирано от българите католици за освобождението на страната. Наред с това имах и личен мотив. Бях дал обет, че книгата ще е посветена на трагично починалия мой близък приятел и колега проф.Валентин Плетньов, който се занимаваше с изследване на този исторически период.  – През 2017 г.  продължих археологическото проучване на манастирския комплекс „Успение на Света Богородица” в местността Френкхисар във Велико Търново. Беше проучен некропола на храма и изяснена строителната история. Най-забележителното, което бе открито е една великолепна жилищна кула, която е била богато украсена с керамо-пластични елементи в духа на търновската художествена школа. За първи път в рамките на Средновековната столица бе открито такова съоръжение. Според архитектурния му вид считам, че то има много паралели с прочутата Хрельова кула в Рилския манастир.  Обектът се проучва от 2014 г. Разкрити са останките на великолепен средновековен храм със запазени части от стенописи. Първоначалното издигане на храма е по времето на цар Иван-Асен II в началото на XIII век, а през XIV век по времето на цар Иван-Александър около него е изграден и манастирски комплекс. Анализите от данните от разкопките в съчетание с информацията от писмените извори дава основание да считам, че това е манастирът „Успение на Света Богородица”, чието местоположение не бе известно до момента на разкопките и за него имаше податки единствено в писмените източници. Забележителното е, че в този храм е служил главата на Българската църква-патриарх Евтимий. Във вътрешността на църквата са погребани висши представители на българската средновековна аристокрация, както и висши духовници. За това съдя по откритите златни накити и останки от златотъкани облекла, а в един от гробовете за първи път в България бе намерена в гробно съоръжение тухла с надпис, който се оказа 1-4-ти стих от Евангелието на Йоан. Тухлата пък бе поставена под главата на мъжки индивид като това е практика при погребване на висши духовници. Попаднах и на гроб на друг висш духовник северно от църквата, който бе положен в полуседнало положение, което свидетелства, че той е бил епископ или митрополит.  През този сезон пък усилията ще бъдат съсредоточени върху разкриване на манастирските сгради. Според податките най-вероятно ще разкопавам манастирската трапезария, която има важна роля в провеждането на религиозни ритуали във всекидневния живот на светата обител.  – Големият брой на недвижими културни ценности – десетки хиляди в България, принуждава Съвета за опазването им да работи с максимално натоварване. Това се налага, за да може всеки един от тях да придобие съответния статут. Това пък е превантивна мярка за физическото им опазване.  – В епохата на Второто българско царство в Търново са се съхранявали мощите на 13 светци и други свещени реликви. Това направило средновековната столица толкова прочута в православния свят, че константинополският патриарх Калист нарекъл царския град „Втори Констинопол от Третия Рим”. И до днес се смята, че непревземаемостта на Търново векове наред се е дължала не само на уменията и далновидността на средновековните владетели, но и на силата на светите мощи. Заради това столично Търново се е славело и като Българския Ерусалим. Още с възстановяването на Второто българско царство, в столицата започва да се трупа благодат. Това на езика на средновековните книжовници означава събиране и съхраняване на свети мощи, които да даряват града с чудна и несъкрушима сила. Началото на този процес било поставено от цар Асен I, който през 1195 г пренесъл мощите на най-почитания български светец Св.Иван Рилски от Средец /б.а.древното име на София/ в Търново. Тази духовна дейност била продължена с особена активност от цар Калоян. Негова заслуга е в болярския град да бъдат събрани мощите на Свети Михаил Воин, Свети Иларион Мъгленски, Свети Йоан Поливодски и на Света Филотея. По времето на цар Иван-Асен II пък в Търново се озовали нетленните останки на Света Петка Българска и на Свети Гавраил Лесновски. От запазените писмени източници на средновековните книжовници и най-вече от произведенията на патриарх Евтимий черпим сведения в кои храмове са се съхранявали светините. Мощите на Свети Михаил Воин са били положени в патриаршеската църква „Свето Вознесение Христово.Заедно с тях са били изложени и мощите и на канонизираните български патриарси Йоаким I Макарий и Йоаким III. В църквата на цар Иван-Асен II „Св.40 мъченици” пък са били скътани останките на Свети Иларион Мъгленски на канонизирания в Търново Свети Сава Сръбски. Знае се, че костите на Свети Йоан Поливотски са били в царския манастир „Свети Апостоли Петър и Павел”, а на Света Филотея в древния манастир „Св.Богорица Темнишка” в подножието на крепостта Царевец.  По онова време, преди цели 7 века, за мощите на Света Петка Българска било отредено специално място в дворцовата църква на хълма Царевец. Култът към светицата през 14 век става изключително голям. Тя се е считала за покровителка на Търново. Така при подписването на търговски договор с Венеция, цар Иван-Александър заявява, че ще изпълни задълженията си по споразумението, като се заклева в Света Богорица и Света Петка.", "date": "2018.03.17", "title": " Археологът проф. Хитко Вачев пред „Труд“:  Мощите на  13 светци дарили Търново с чудна сила"}
{"url": "https://trud.bg/%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d0%b0%d0%b3%d1%80%d0%b5%d1%81%d0%b8%d1%8f%d1%82%d0%b0/", "text": "Един погубен човешки живот, една погубена медицинска кариера, две разбити семейства, три деца останали полусираци и други две, които вероятно ще израснат без баща, ако той се озове в затвора. Това е тъжната равносметка на събитията от началото на месеца, когато Георги Джевизов – Плъха беше намерен застрелян в близост до сградата на областната управа в Пловдив. Това е цената на агресията, която обществото ще заплати, а към нея тепърва трябва да се добавят и институционалните разходи – разследването, съдебния процес и евентуалното пребиваване в затвора на обвинения в убийство при превишаване на правата на неизбежната отбрана д-р Иван Димитров няма да бъдат безплатни. Не на последно място, израствайки без баща, децата на убития са в още по-голям риск сами да се превърнат в престъпници един ден. Фактите по случая тепърва ще се изясняват, а версията какво точно се е случило вече се смени два пъти.  Едно обаче е сигурно – решението на Георги Джевизов да влезе с взлом в гаража на д-р Димитров и да го обере е първопричината за трагедията. Без тази първоначална агресия от страна на убития към собствеността на обвинения нямаше да се стигне до ответната агресия довела до смъртта на взломаджията. И тук е моментът да се мине от конкретния случай към абстрактните разсъждения как подобни събития да бъдат предотвратени в бъдеще. Преди да тръгне да обира някого, всеки крадец (било то и не напълно осъзнато) оценява потенциалните ползи и рискове, до които обирът би довел. Само когато ползите надвишават цената на агресията, която крадецът трябва да заплати, той излиза от вкъщи. Нека приемем, че ползите от един час криминална дейност надвишават минимум седмичното възнаграждение, което един обирджия би получил, ако се занимаваше със законен и достопочтен труд. Проблемът в България е, че цената на агресията е безумно ниска, което води до ширеща се битова престъпност. Макар да разполага с общ бюджет от 1,3 милиарда лева и да заделя над половината от него за борба с престъпността, МВР няма нито капацитета, нито достатъчен стимул да разкрива дребни битови кражби. Ако изобщо бъде разкрит и бъде съден, един обирджия чака присъдата си с години. Тя от своя страна може да бъда само условна или ефективна с кратък престой в затвора, където наказаният да се превърне в още по-закоравял престъпник, учейки нови номера от съкилийниците си. На практика, в момента цената на агресията за един крадец е единият час, който трябва да отдели нощем, за да излезе от вкъщи, да прескача огради, да разбива врати и прозорци и да тършува в тъмното. Евентуално и простуда, когато го прави на минусови температури. Как тогава да повишим цената на агресията, за да има по-малко престъпления? Поддръжниците на правните решения, съдебните реформи и ”Румънския модел” биха застъпили тезата, че престъпленията ще намалеят когато приемем препоръките на Венецианската комисиия и вследствие на направените законови промени институциите започнат да вкарват престъпниците в затвора. На теория, една правосъдна реформа би покачила цената на агресията, но на практика тя няма да адресира два основни проблема. Първо, как изобщо крадците ще бъдат разкрити и изправени пред правосъдието. Второ, има един аспект, който често убягва при дискусията на превенцията на престъпления посредством правни решения – човешкият ум има склонността да дисконтира събития, които ще се случат в бъдещето (като една евентуална присъда) и им придава далеч по-малко значение отколкото на такива, които се случват непосредствено. Съответно, в ума на един обирджия почти сигурните ползи от една кражба днес ще продължат да надвишават несигурната ефективна присъда, която може да получи след няколко години. Друга идея, която е била предлагана от политическите партии през годините е “във всяко село полицай”.  Тя има по-добри шансове да повиши разкриваемостта на престъпления, но дребното кокошкарство все пак остава сред тези, които се разкриват по-трудно – според статистиките на МВР нивото на разкриваемост при кражбите и грабежите е в най-добрия случай около 25%. Прилагането на мярката “във всяко село полицай” също така ще бъде свързано и с допълнителни разходи, за които може да се очаква, че по стара традиция ще бъдат в по-голямата си част неефективни. Не на последно място, ако все пак един крадец реши да влиза с взлом в нечий имот, то той би имал предостатъчно време да обере и дори да нарани собствениците му, докато полицията дойде. Все пак съществува едно решение, което мигновено и ефективно ще покачи цената на агресията – свободното право на носене на оръжие. Ако българските граждани започнат масово да разполагат със собствен пистолет, тогава всеки крадец ще знае, че вероятността да бъде наранен или убит при извършването на престъпление е висока. Няма нищо по-ценно за един човек от собствения му живот и това е най-сигурната превенция, че той няма да осъществи необоснована агресия спрямо останалите. Някои биха казали “да не би да искате всички да се изпозастреляме”, но подобна мисъл пропуска именно дисциплиниращия ефект на страха. Имаме реален пример от последните 70 години пред очите си – от появяването на оръжията за масово поразяване насам, кървавите и директни конфликти между големите играчи на световната сцена престанаха и напрежението остана само под форма на „студени войни“. Страхът, че директна война ще доведе до ответна атака с атомни бомби и ядрен Армагедон, ефективно дисциплинира политиците да търсят мирни решения на проблемите си. Същата логика може да се приложи и при въоръжаването на гражданите и превенцията на кражби. Древните римляни неслучайно са вярвали в сентенцията „Ако искаш мир, готви се за война“. Затова най-доброто, което българските законодатели могат да направят, е да разрешат на гражданите да притежават свободно лично оръжие и да бъдат подготвени да се защитават сами от всяка агресия против личността и имуществото им.", "date": "2018.03.17", "title": " Цената на агресията\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d0%ba%d0%b0-%d1%80%d0%b5%d0%bf%d1%83%d0%b1%d0%bb%d0%b8%d0%ba%d0%b0-%d0%bb%d0%b8-%d0%bd%d0%b5-%d1%81%d0%b5%d0%b3%d0%b0/", "text": "Вече три десетилетия България се намира в постоянна социално- икономическа криза и нерешени основни проблеми в държавата – демографската катастрофа, здравеопазването, образованието, сигурността, безпрецедентната по мащаби корупция, духовната безпътица, острата политико-обществена конфронтация. Причина за това тревожно състояние според някои анализатори и политици е неработещият парламентарен модел на управление. Затова изход от тази всестранна криза е неговата смяна с президентска република.  Дългогодишната практика, засвидетелствана от европейската и световната политическата история, показва предимствата, както на парламентарната, така и на президентската форма на управление. И едната, и другата се прилагат успешно в демократичния свят. Изборът между тях се определя от политическите и управленски традиции на държавата и административно териториалното устройство, т.е. унитарна или феодална. Гаранция за успешното функциониране на двете форми на управление обаче е нивото на ръководните екипи, които израстват и се утвърждават като политически елити. Според утвърдената управленска практика от политическите елити израстват големите политици и сериозни държавници, особено в сложни, динамични и дори критични международни процеси и събития.  Факт е, че през последното столетие България не успя да изгради политически елит, от който да бъдат излъчени талантливи държавници. Пречка за това са едноличните монархически режими и неограничената власт на партийните лидери, които брутално потискат и дори физически унищожават изявени и надеждни политически личности и създават непреодолими пречки към формиране на политически елит. Идеята за президентска република естествено заслужава внимание и може да бъде сериозно дискутирана. За нейното реализиране на този етап се поставя един незаобиколим въпрос – кой от политиците на България показва с поведението си необходимите качества и най-вече подготовка, образование и опит, за да му бъде делегирана огромна власт и отговорност за съдбата на държавата. И още по-конкретен въпрос. Има ли през последните почти три десетилетия поне една от първите фигури в България – президенти и премиери, които да имат делови и лични качества да оглавяват една президентска република. Отговорът е категоричен: Не!  С други думи, за президентска република може да се мисли, но не сега. Докато в България не се създадат нормални политически и икономически условия, включително и целенасочена подготовка на млади хора в най-престижните международни образователни институции за обучение на ръководен управленски състав, е недопустимо и твърде рисковано и опасно да се смени парламентарната с президентска република. Впрочем, политическата постановка за властта в ръцете на една персона вече е играна на българската политическа сцена. Резултатите от нея са не само твърде печални, но и катастрофални. Нима българската политическа прослойка, ръководена от собствените си тясно егоистични интереси, доброволно, наивно и най-безотговорно не връчи цяла власт в ръцете на Фердинанд Сакскобургготски. Последиците от този акт на безумие са известни. Две тежки национални катастрофи с огромни човешки и териториални загуби и реална опасност, и то на два пъти, от изчезване на българската държава. Политическият експеримент – цялата власт в ръцете на сина Борис III също завършва катастрофално. Само големите геостратегически интереси на страните-победителки във Втората световна война спасиха българския народ  и дори неговата държавност. А резултатите от едноличния режим на Борис III, който някои очевидно исторически неграмотни или с чувство за черен хумор , наричат “спасител”, са стряскащи. Светът по време на Втората световна война е разделен на два воюващи на живот и смърт лагера – фашистки, включващ три държави и три сателитни режима, и антифашистки, обхващащ цялата планета. Борис III еднолично последователно, упорито и методично подготвя България за съюзник на хитлеристка Германия. Променя й цялото българско законодателство по фашистко-нацистки образец. В лицето на нацисткото управление той вижда единствената гаранция за запазване на престола и то в момент на нарастване на републиканските настроения в България. С влизането на България във фашисткия блок с невиждани дотогава мащаби продължава гражданската война. В почти целия свят битката се води между окупатори и окупирани. В България българи се бият и убиват българи, акт, който десетилетия остави тежки травми в съзнанието на българския народ. Равносметката от едноличния режим на Борис III е ужасяваща. Над 100 хиляди са избитите българи. Това са жертвите преди и след девети септември 1944 г., загиналите по бойните полета в Югославия и Унгария, убитите от англо-американските бомбардировки, умъртвените от титовистите без съд след Втората световна война над 30 хиляди българи от Вардарска Македония, които бяха измамени в обединителната мисия на царя.  По едноличната вина на Борис III българската държава обявява война на Англия и САЩ. Чудовищен акт без аналог в европейската история, с крайно тежки последици за България. От прелетелите над българска територия 23 000 самолета са хвърлени върху 168 населени места 55 хиляди бомби. Разрушени само в София са над 10 000 жилищни сгради и над 1700 училища, църкви, предприятия, фурни, обществени постройки. 200 000 софиянци остават без дом, а 300 000 според  данни на полицията, бягат от столицата. Това е най-голямата до този момент бежанска вълна в Югоизточна Европа, която историята засвидетелства. За да се омаловажат трагичните последици от прогерманската външна политика на Борис III се внушава, че ако България е била противник на Германия, то жертвите и разрушенията щели да бъдат много  по-големи. Пълна заблуда. Противниците на Третия райх Дания и Чехословакия, например, дават много по-малко жертви по време на войната от България. И не столиците Прага и Копенхаген  бяха разрушени, а София бе срината до земята. Подобни внушения се правят и за икономическите успехи на България през едноличния режим. Вярно е, че има такива, но защо се премълчава другата стряскаща истина. Над 73 % от външнотърговския стокообмен се реализира с Германия. Огромна част от стоките обаче през военните години 1939/1944 г. са дадени на отложено плащане или с договореността, че ще бъдат платени след войната. Така българската държава кредитира нацистка Германия със стоки в размер над 23 милиарда марки. Номинирани към днешна дата надхвърлят 100 милиарда евро. След войната Германия престава да съществува като суверенна държава. През втората половина на 50-те години българското правителство поставя въпроса пред ФРГ за уреждане, т.е. изплащане на външния дълг. Правителството в Бон изразява готовност да разговаря по него, но иска в разговорите да участват и представители на ГДР, тъй като тя е била част от хитлеристка Германия и се е облагодетелствала от неизплатените български стоки. Очевидно, поради политически и най-вече “интернационални” съображения българската държава не поставя въпроса за дълга и пред правителството на ГДР, с което казусът с това огромно задължение остава нерешен. Управляващите до 1944 г. и след това скриват този факт от българската общественост. Той обаче хвърля светлина и в известна степен обяснява “цената” на успешния икономически “растеж” на България, в резултат на “ мъдрата” политика на Борис III. Пораженията, които нанася едноличното управление на партийните лидери също е безспорен факт. Злоупотребата с власт, политическите репресии, особено в периода 1944-1953 г., икономическите кризи, участието на българското правителство в най-мащабния еничарски акт в историята на Европа – изкореняването на националното съзнание на българите от Македония и брутално налагане на македонизма са преди всичко резултат на огромната и почти неограничена и безконтролна власт на първите партийни лидери в държавата. Като еднолични разпоредители със съдбата на България се изявиха и лидерите на управляващите след 1989 г. партии. Критерии в кадровата им политика е личната преданост, а не деловите качества. А пълното обезличаване на законодателната власт и подчиняване на съдебната система им осигури неограничени възможности за безпрецедентна по мащаби корупция и за безумни, стигащи до абсурд управленски решения.  Само беглото споменаване на катастрофалните резултати от властта, упражнявана от един човек, е достатъчно на този етап да ни въздържи от идеята за президентска република.", "date": "2018.03.17", "title": " Президентска република ли? Не сега\t\t\t"}
{"url": "https://trud.bg/%d0%b1%d0%bb%d0%b8%d0%b7%d0%be-200-%d0%b4%d1%83%d1%88%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0-%d0%bf%d1%80%d0%b5%d0%b4-%d0%bd%d1%81-%d1%81%d1%80%d0%b5%d1%89/", "text": "Около 200 души се събраха на протест пред Народното събрание, обявен като насочен срещу джендър идеологията. Недоволството на протестиращите е провокирано от възможността да бъде ратифицирана т. нар. Истанбулска конвенция. “Основно право на човекът е да живее непокварен”, “Не на Содом и Гомор в училищата”, пише на част от множеството плакати, които носят протестиращите. Някои от тях заявиха пред   “Човек сам може да определя своя пол и да променя своя пол в противоречие с определения му при раждането му въз основа на неговите биологични характеристики. Тоест игнорират се тези характеристики и полът се определя според вътрешното усещане на човека, какъвто той се усеща, което мислим, че не почива, първо, на обективната наука, и второ – това е разрушително за идентичността на личността”. “Аз съм против насилствения начин тази конвенция да налага определени идеи за брака, за семейството, за възпитанието на децата”, заяви друг от демонстрантите. Протестиращите ще внесат в понеделник в Народното събрание и Министерския съвет декларация срещу повторното внасяне на Истанбулската конвенция за ратифициране в парламента и налагането на джендър-идеологията в българското общество. Подобен протест се провежда и във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Близо 200 души протестираха пред НС срещу джендър идеологията"}
{"url": "https://trud.bg/%d0%bf%d0%be%d1%82%d0%be%d0%bc%d1%86%d0%b8%d1%82%d0%b5-%d0%bd%d0%b0-%d0%b1%d0%b0%d0%b1%d0%b0-%d1%82%d0%be%d0%bd%d0%ba%d0%b0-%d0%bd%d0%b5-%d0%b7%d0%bd%d0%b0%d1%8f%d1%82-%d0%b1%d1%8a%d0%bb%d0%b3%d0%b0/", "text": "Кой е написал най-затрогващите, обвеяни със синовна нежност редове за баба Тонка, богородицата на Свободата, както я нарича Благовеста Касабова? Захари Стоянов, разбира се. В „Записки по българските въстания“ той не пести своята обич и възхита от тази необикновена жена, в чийто дом е бил приютяван години наред. И не защото е неин зет, не защото е женен за Анастасия Обретенова, най-малката в семейството. Малцина знаят, че баба Тонка всъщност се е възпротивявала докрай на този брак. Нещо повече – по този повод е изрекла едни много неприятни думи за нашия голям писател. Баба Тонка (1812-1893) е родена в село Червен, Русчукска околия. Баща й е прост овчар, но заможен човек, семейството му се радва на охолен и спокоен живот. Момичето е отгледано без училище, в стародавната традиция – да бъде “добра ступанка и трудолюбова къщовница”, да може “да се отсрамва пред гости”. През 1831 се омъжва за Тихо Обретенов, любов по сърце. В интерес на истината, преди Тихо в живота й има друг кандидат и тя дори е сгодена за него, но нещо я разочарова и тя разваля годежа. Мома да откаже годеж? Леле, какво характерче е имала още тогава, нали? Отхвърленият момък от срам се запилял чак в Румъния.  Тонка Обретенова ражда 11 деца, живи остават седем – пет момчета и две момичета. Нейната душевна сила и напредничави възгледи, нейният хумор, съобразителност, артистичност, дипломатическите й способности й отреждат още приживе място в Пантеона на безсмъртните българи. Тя превръща дома си и семейството си в гнездо, в убежище и скривалище на самата идея за освобождението на България, съзнавайки огромната опасност, която грози и нея, и децата, и имота й.  Освобождението, за което баба Тонка дава всичко от себе си и което й донася само огорчения и нищета. Пенсията й за заслуги към отечеството, отпусната от княз Батенберг, е толкова малка, че тя купува с нея учебници за бедни ученици. А после, след време, й я отнемат. И четирите й деца са безработни по време на консерваторското правителство.  По различни причини многолюдният род не дава богати издънки. Дъщерята Петрана, учителката, която ушива знамето на Черноводската чета (по-късно то става знаме на Ботевата чета), която най-много помага на майка си в комитските работи, не се омъжва. Дали ергените по това време не са се побоявали от младата, изключително самостоятелна и горда девойка, която на една снимка е заснета в четническа униформа, с пушка в едната ръка и сабя в другата? Анастасия се омъжва за Захари Стоянов през 1882 г. По-точно – пристава на любимия си, защото баба Тонка смята И не ще да чуе за някакви си там чувства помежду им. Защо? Много лесно може да се обясни – майката у баба Тонка, оболена от толкова лични и кръвни загуби и страдания,  искала поне за едно от децата материална сигурност. Та Сия била възпитаничка на московския девически инстутитут и видна русенска хубавица, можела е да избере когото си иска!  Сподиряна от клетви и клюки, Анастасия бяга при любимия си и се жени за него без церемонии и сватбени тържества. После губи първото си дете след едно опасно падане по стълби, губи и второ, третото живее само две години… Бременна, когато Захари Стоянов умира, Анастасия ражда сдем месеца по-късно едно момиченце, Захаринка. На Анастасия дължим издаването на третия том на “Записките”. Тя придружава дъщеря си, докато момичето учи в Германия. Там Захаринка се омъжва и и правнуци на баба Тонка с немската  фамилия Громбах, без да знаят ни дума български език.  Баба Тонка има щастието да прегърне една единствена своя внучка, кръстена с нейното име. Малката Тонка, която дори се е снимала с баба си преди смъртта й, е от Никола, който се жени за Димитра Гегова от Плевен.  Оттук нататък историята е тъжна и срамна. Тонка Обретенова, внучката, завършва в Париж агрономство. Тя работи в Образцов чифлик край Русе, а също и в Ботевград (Орхание). На около 30 години се жени за Нико Просеничков, философ по образование, завършил в Германия, директор на мъжката гимназия в Русе. На 9 септември 1944 г. негов бивш подчинен, Илия Ташев, учител с неморални простъпки, става помощник управител и нарежда да бъдат арестувани Тонка и Нико Просеничкови. Те са разстреляни на 2 ноември 1944 г., а със задна дата пенсионираният училищен директор е осъден на смърт от Народния съд.  Внучката на баба Тонка има две дъщери, Лиляна и Милкана. По-малката, Милкана, умира през 1945 г., няколко месеца след майка си. Лиляна, по-късно съпруга на художника Ненко Балкански, е пратена в концлагер в Разград, а после за две години е въдворена в Русе със задължението всеки ден да се разписва в милицията.  На фона на тази нашенска трагедия затрогващо звучат думите на баба Тонка: “Четирима сина изгубих: двамата в гроба, а другите полуживи. Но още четирима да имах, пак щях да ги накарам да носят българското знаме със златния лъв”.", "date": "2018.03.17", "title": " Потомците на баба Тонка не знаят български\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d1%81%d0%bb%d0%b5%d0%b4-%d1%83%d0%b2%d0%be%d0%bb%d0%bd%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b1%d0%b8%d0%b2%d1%88%d0%b8%d1%8f-%d0%b7%d0%b0%d0%bc-%d0%b4/", "text": "Президентът на САЩ Доналд Тръмп изрази задоволство от уволнението на бившия заместник-директор на ФБР Андрю Маккейб, като го нарече в Туитър “голям ден за демокрацията”, съобщи ДПА. Тръмп написа, че “лицемерният Джеймс Коми” е бил шеф на Маккейб, когото обвини, че е “знаел всичко за “лъжите и корупцията на най-високо равнище във ФБР”.   Маккейб, честа мишена за гнева на президента Тръмп през последната година,  Той е отстранен, защото според дисциплинарния орган на бюрото е разрешил изтичане на информация на медиите и не е бил откровен, дори под клетва, когато е говорил по разследването за имейлите на Хилари Клинтън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Тръмп след уволнението на бившия зам.-директор на ФБР: Днес е голям ден за демокрацията"}
{"url": "https://trud.bg/%d0%bd%d0%b0%d0%b4-80-%d1%82%d1%80%d0%b0%d0%b1%d0%b0%d0%bd%d1%82%d0%b0-%d0%b4%d0%b5%d1%84%d0%b8%d0%bb%d0%b8%d1%80%d0%b0%d1%85%d0%b0-%d0%b2-%d1%82%d1%8a%d1%80%d0%bd%d0%be%d0%b2%d0%be-%d1%81%d0%bd/", "text": "Над 80 трбаната от страната и чужбина за девета поредна година дефилираха в събота по централните улици на Велико Търново. Аткративните немски коли върнаха назад във времето стотиците жители и гости на страта столица.  Собствениците на ретровозилата показаха и тунинговани модели като например трабант – лимузина, 4 по 4 и трабант – кабрио. Запалените колекционери говорят за трабанта не просто като за марка, а като за емоция и страст на четири колела. “Веднъж влюбиш ли се в тази кола, трудно може да изпиташ същата тръпка в друг автомобил”, категорични са колекционерите. Освен, че никога не са изневерявали на марката, някои от тях са накиприли колите със съвремени автоаксесоари и вниманието на стотиците търновци вниманието привличаха трабант лимузина, кабрио и снегорин. „Това трабанче е 601, от 1989 година, и е преработено на 4х4 и на снегорин. Живея в такъв планински район и за това предпочитам да си чистя сам улицита, да не разчитам на общината. Рине сняг, върви навсякъде, много съм доволен“, откровен е Спас Данев. Колекционерът на трабанти Теньо Динев пък преди 4-5 години бил осенен от идеята да направи лимузина.  “Като изпреваря някой автобус, пътниците вадят телефоните, снимат и се радват. Това е уникална машина, на която няма какво да й се счупи“, категоричен е Динев. За страстта към малките картонени коли няма нито възраст, нито пол. Доказателството за това е 71-годишната Марийка Вачкова, която е споделя: „С моят трабант съм вече 33 години. Слуша ме и аз го слушам, зареждам бензини. Едно време бях слабичка, мъничка и трабанта ми приличаше. Не ме е предал и за това толкова години не съм го сменила“ . Освен че представиха своите ретро автомобили, любителите на трабанти показаха умения и по майсторско шофиране по време на традиционния Трабантфест в болярския град.", "date": "2018.03.17", "title": " Над 80 трабанта дефилираха в Търново (СНИМКИ)"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b8%d0%b7%d1%8f%d1%89%d0%bd%d0%b0%d1%82%d0%b0-%d0%bf%d0%bb%d0%b0%d1%81%d1%82%d0%b8%d0%ba%d0%b0-%d0%be%d1%87%d0%b0%d0%ba%d0%b2%d0%b0%d0%bd%d0%b5/", "text": "Склуптурната композиция „Очакване” е вече факт на вълнолома в морската столица. Тя е откровеният варненски поздрав към пристигащите и заминаващи кораби и кратък пластичен израз на чувства, за които обикновено са нужни много, много думи. Това каза на откриването на изящната пластика шефката на общинска дирекция „Култура” Антония Йовчева. Склуптурната композиция с две бронзови фигури на деца в очакване на своя баща да се завърне от морето е проект на арх. Владимир Попов, а изпълнението е на известния наш творец Андрей Лекарски, който пристига от Париж за изработване на склуптурната група. Общо 30 души са участвали в реализацията й в продължение на 8 месеца, като излятата метална част тежи 300 кг, посочи за „Труд „ авторът на проекта. Удивителен знак в цялата композиция е стих на Валери Петров, избран от жури между 20 анонимно представени текстове. „…Бели чайки сред синьото лето,  Бяло корабче с надпис познат,  Мачти, мачти, комини и ето,  Невидял нито къс от морето  Вече влязъл съм в морския град.” 60 хиляди лева струва изящната пластика, която е подарък от община Варна за града и хората му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Откриха изящната пластика „Очакване” на варненския вълнолом\t\t\t"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d1%81%d0%b5-%d1%80%d0%b0%d0%b7%d0%b1%d0%b8-%d0%b2-%d0%ba%d1%8a%d1%89%d0%b0-%d0%b2%d1%8a%d0%b2-%d1%84%d0%b8%d0%bb%d0%b8%d0%bf%d0%b8%d0%bd%d0%b8%d1%82%d0%b5/", "text": "Десет души, включително три деца, загинаха, когато малък двумоторен самолет се разби в къща в северната част на Филипините, съобщиха филипинските власти, цитирани от ДПА. Самолетът “Пайпър 23 Апачи” тъкмо бил излетял от летище в град Пларидел, провинция Булакан, когато започнал да губи скорост и височина, заяви говорител на филипинската агенция за въздухоплаване. Машината летяла за северния филипински град Лаоаг с четирима пасажери и един пилот. Всички са загинали. Трябвало да има и втори пилот, но той уведомил, че няма да може да се яви за полета.  Самолетът се разбил в къща в близко село и избухнал в пламъци. Пет души са загинали на земята, най-вероятно от едно семейство. Къщата е била напълно изпепелена. Все още не е ясна причината за катастрофата. Спрени са всички полети на компанията собственик на самолета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Самолет се разби в къща във Филипините, десет души загинаха"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b3%d0%b0%d1%81%d1%82%d1%80%d0%be%d0%bb%d0%b8%d1%89%d0%b0-%d0%bf%d1%80%d0%be%d1%81%d1%82%d0%b8%d1%82%d1%83%d1%82%d0%ba%d0%b0-%d0%b2%d1%8a/", "text": "41-годишна гастролираща проститутка е била хваната в момент на предоставяне на секс услуги срещу заплащане на стария път Варна –Бургас. Това съобщиха от ОД на МВР във Варна. Позастарялата жрица на платена любов М.Г. е от Генерал Тошево и е известна на полицията. По случая е образувано досъдебно производство и материалите са докладвани в Районна прокуратура Варна. Проститутката е задържана за 24 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Задържаха гастролища проститутка във Варна"}
{"url": "https://trud.bg/%d0%be%d1%82%d0%bd%d0%b5%d1%85%d0%b0-%d1%80%d0%be%d0%b4%d0%b8%d1%82%d0%b5%d0%bb%d1%81%d0%ba%d0%b8%d1%82%d0%b5-%d0%bf%d1%80%d0%b0%d0%b2%d0%b0-%d0%bd%d0%b0-%d0%b0%d0%b7%d0%b8%d1%81/", "text": "Родителските права на фолк певеца Азис са отнети със съдебно решение. Майката на единствената му дъщеря Рая – Гала, го е осъдила след разрив в отношенията им, макар че през дългогодишната си връзка така и не стигнаха до брак. Софийският градски съд е предоставил упражняването на родителските права на Галина Георгиева, както е името на Гала по лична карта, съобщава “Телеграф”. Азис е осъден да плаща и месечна издръжка за Рая в размер на 1000 лева. Той ще трябва да заплати на Софийския районен съд 720 лева, които са държавна такса по делото. Решението не подлежи на обжалване.", "date": "2018.03.17", "title": " Отнеха родителските права на Азис\t\t\t"}
{"url": "https://trud.bg/%d0%b2-%d0%b1%d1%83%d1%80%d0%b3%d0%b0%d1%81-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0-%d1%81%d1%80%d0%b5%d1%89%d1%83-%d0%bc%d1%80%d1%8a%d1%81%d0%bd%d0%b8%d1%8f-%d0%b2/", "text": "За втори път граждани и представители на зелени организации се събраха на протест пред сградата на община Бургас срещу мръсния въздух, информира  . Те настояват отговорните институции да вземат мерки срещу замърсителите на въздуха в морския град.  Зместник-кметът на община Бургас по екология Руска Бояджиева проведе среща преди два дни с протестиращите, с РИОСВ и с представители на основните замърсители – дървопреработващото предприятие “Кроношпан” и рафинерията “Лукойл”. “Срещата беше много важна, защото продължи един сериозен диалог с гражданите и компетентните институции. Важното е, че на тази среща присъстваха и представители на тези предприятия – потенциалните замърсители на територията на града, към които са насочени протестите. Оценяваме факта, че общината инициира тези срещи, за да постави една платформа, на която и граждани, и предприятия да задават въпроси и да търсят отговори. На хората се представя едно реална и достоверна информация, на база на която можем да обясним някои от нещата, които се случват в града. От “Кроношпан” поеха ясен ангажимент да закупят и монтират измервателна станция за въздуха на територията на комплекс “Славейков”, която да позволява мониторинг в реално време. Общината се ангажира със 100% подкрепа за изграждането на тази станция и предоставянето на подходящ терен, където тя да бъде монтирана”, заяви зам.-кметът на община Бургас по екология Руска Бояджиева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " В Бургас протестираха срещу мръсния въздух"}
{"url": "https://trud.bg/%d0%b4%d0%b5%d0%bd-%d0%b7%d0%b0-%d1%80%d0%b0%d0%b7%d0%bc%d0%b8%d1%81%d1%8a%d0%bb-%d0%b2-%d1%80%d1%83%d1%81%d0%b8%d1%8f-%d0%ba%d0%b0%d0%ba%d0%b2%d0%b8-%d1%81%d0%b0-%d1%88%d0%b0%d0%bd%d1%81%d0%be%d0%b2/", "text": "Едва ли нещо може да се промени в днешния ден за размисъл в Русия, коментират международните наблюдатели. Според последните прогнози, оповестени Руския център за проучвания на общественото мнение (ВЦИОМ), изборите ще спечели сегашният президент Владимир Путин. За него биха гласували 69.7%. Втори, но далеч назад, е Павел Грудинин, който се очаква да спечели  7.1%. Според предварителните данни Владимир Жириновски ще получи 5.6%. Григорий Явлински и Ксения Собчак се очаква да имат около процент, докато Титов, Бабурин и Сурайкин ще достигнат до  0.3% от вота. Няма данни как скандалът около отровения бивш агент Сергей Скрипал, който се разгоря последните дни, се е отразил на изборите. Според наблюдатели обаче той по-скоро ще мобилизира поддръжниците на Путин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Ден за размисъл в Русия: Какви са шансовете на кандидатите за президент (в проценти)"}
{"url": "https://trud.bg/%d0%b5%d0%b4%d0%b8-%d1%80%d0%b0%d0%bc%d0%b0-%d0%b1%d0%b5%d0%b7-%d0%b0%d0%bb%d0%b1%d0%b0%d0%bd%d1%86%d0%b8%d1%82%d0%b5-%d0%bd%d1%8f%d0%bc%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f/", "text": "Албанският премиер Еди Рама критикува македонския си колега Георге Иванов, който  , утвърждаващ албанския като втори официален език в Македония, съобщи македонската телевизия Алфа. “Господин Иванов, албанският език не е език на врага, а език на признат от конституцията народ в Македония. Без албанците няма Македония, уважаеми президент Иванов”, написа Рама на профила си във Фейсбук. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Еди Рама: Без албанците няма Македония"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%ba%d0%be%d0%bc%d0%bf%d1%8e%d1%82%d1%8a%d1%80%d0%bd%d0%b8-%d0%bf%d1%80%d0%b5%d1%81%d1%82%d1%8a%d0%bf%d0%bb%d0%b5%d0%bd%d0%b8%d1%8f/", "text": "Трябва да бъдат направени законодателни промени, така че да бъде създаден регистър на педофилите, защото в момента излежават конкретна присъда лишаване от свобода и след като я излежат – органите на реда не знаят къде работят и какво правят. Това заяви началника на „Компютърни престъпления” към ГДБОП Явор Колев на форум днес, предаде  По думите му в другите държави това се следи и е изрично вписано къде работят, за да не може да продължават да експлоатират сексуално деца. Според Колев преди е имало около 200 сайта за запознанства, където педофилите са „върлували”, докато сега техните основни канали са Facebook, Youtube, Snapchat, Viber, jivotnoto.com и пр. Само  тази седмица ГДБОП са заловили двама души от Дупница за педофилия. Единият от тях с фалшив фейсбук профил примамил 13 момичета на възраст между 11 и 13 години. С няколко от тях е злоупотребявано сексуално. Профилът му е закрит, но при задържането в телефона му е открит нов профил с контакти на деца от всички краища на страната, информира  Началникът на „Компютърни престъпления” към ГДБОП призна, че празноти в законодателството пречат педофилите да се проследяват, след като изтърпят наказанията си. Комисарят даде пример със заловен и осъден през 2004 г. педофил. Той изтърпял наказанието си, а скоро случайно се разбрало, че държи детски парти-клуб. „Няма да казвам кой е този детски парти-център. Може да го намерите много лесно в интернет. Рекламно лице на този детски парти-център е известен български певец“, каза Колев. В България няма регистър на осъдените за педофилия. „В други държави, когато един такъв човек се премести, той информира съответните полицейски органи и се знае къде е и с какво се занимава. Няма достъп до деца, няма право да доближава деца, няма право да се занимава с деца“, обясни комисарят. По думите му педофилът обикновено е мъж на възраст между 20 и 50 години с добро образование и начин на живот. Обикновено се стреми да работи с деца или близо до тях. Жертвите обикновено са на възраст от 8 до 16 години. Те биват набелязвани чрез социалните мрежи и платформи, ютюб, когато дават подробна информация за себе си. Стига се до примамване във видеокомуникатори, където са склонявани да осъществяват сексуални действия. После биват изнудвани, че ако не продължат да снимат, видеата ще се публикуват. Колев предупреди, че педофилите обикновено са в детските платформи: „Това, че детето ви е в jivotno.com или в някаква друга игра, не значи, че там няма педофили. Напротив. Те са там. Педофилите няма да ги намерите в порносайтовете“. Децата между 8 и 14 години са най-застрашената група потребители в Интернет пространството поради крехката си възраст и липса на житейски опит, обясни Явор Колев. Най-често виртуалното блудство, сексуалното изнудване, разпространението на материали със сексуална експлоатация, а дори и кибер тормоз, са свързани с деца, живеещи в проблемна семейна среда, с един родител или пък в семейство, в което има липса на контрол и заинтересованост. „Фактът, че родителят е в съседната стая, а детето е на компютъра, не означава, че то е защитено”, заяви Колев. Оказва се, че едва 52% от родителите знаят, че техните деца са получавали съобщения от хора, които са искали да ги експлоатират сексуално. Момчетата по-рядко споделят на родителите си, както и на органите за реда, че са станали жертва на подобен вид посегателство в социалните мрежи. Докато момичетата, от своя страна, често се „влюбват” в насилника си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Шефът на „Компютърни престъпления” Явор Колев поиска регистър на педофилите"}
{"url": "https://trud.bg/%d0%bc%d0%be%d1%89%d0%b5%d0%bd-%d1%86%d0%b8%d0%ba%d0%bb%d0%be%d0%bd-%d0%b2-%d0%b0%d0%b2%d1%81%d1%82%d1%80%d0%b0%d0%bb%d0%b8%d1%8f/", "text": "Мощен циклон в Австралия изкорени дървета и доведе до отмяната на полети. Циклонът „Марк” от втора категория удари Северната територия на Австралия със скорост на вятъра 130 километра в час, информира БТВ. Отменени бяха редица международни полети, включително към Сингапур и Бали.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Мощен циклон в Австралия\t\t\t"}
{"url": "https://trud.bg/%d0%b1%d0%b5%d0%bb%d1%87%d0%b5%d0%b2-%d0%bf%d0%be%d1%81%d0%be%d1%87%d0%b8-%d1%80%d0%b0%d0%b7%d1%88%d0%b8%d1%80%d0%b5%d0%bd%d0%b8%d1%8f-%d1%81%d1%8a%d1%81%d1%82%d0%b0%d0%b2-%d0%b7%d0%b0-%d0%bb%d0%b5/", "text": "Старши треньорът на ЦСКА Стамен Белчев определи група от 21 футболисти за лагера преди мача с Левски. Вечното дерби ще се играе утре (18 март) от 13:00 часа на Националния стадион “Васил Левски”. Георги Китанов, Витаутас Черниаускас, Станислав Манолев, Николай Бодуров, Александър Барт, Божидар Чорбаджийски, Александър Дюлгеров, Стойчо Атанасов, Жеферсон Телес, Тиаго Родригес, Александър Георгиев, Кристиян Малинов, Рубен Пинто, Жан Бланко, Роланд Алберг, Раул Лое, Енрике Рафаел, Кирил Десподов, Фернандо Каранга, Укра, Едвин Джеси", "date": "2018.03.17", "title": " Белчев посочи разширения състав за “Левски“”"}
{"url": "https://trud.bg/%d1%81%d0%b8%d0%bb%d0%b5%d0%bd-%d0%b2%d1%8f%d1%82%d1%8a%d1%80-%d1%83%d0%b4%d0%b0%d1%80%d0%b8-%d1%81%d0%be%d1%84%d0%b8%d1%8f/", "text": "За секунди се преобърна времето в София. Читатели на “Труд” съобщиха за счупени клони, нападали по улиците. Във връзка с обявения жълт код и прогноза за пориви на силен вятър в София от Столична община напомнят на гражданите да обезопасят незакрепени предмети на тераси или прозорци на жилища, офиси и търговски обекти и да бъдат внимателни при придвижването си. От Общината призоваха изпълнителите на строителни обекти да проверят състоянието на строителните огради, кранове, скелета и да предприемат действия по обезопасяването им, а собствениците на търговски и рекламно-информационни елементи също да проверят обектите си. Четири екипа на дирекция „Аварийна помощ и превенция” към Столична община са на терен и реагират на място при сигнали. Предупреждение за силен вятър е в сила за почти цялата страна, сочи справка на сайта на НИМХ при БАН. Оранжев код е обявен в 11 области – Враца, Ловеч, Габрово, Велико Търново, Търговище, Шумен, Пазарджик, Пловдив, Смолян, Кърджали и Бургас, където се очаква поривите на вятъра да достигнат скорост от 25-30 м/сек. Жълт предупредителен код е в сила за областите Монтана, Плевен, Русе, Разград, Силистра, Добрич, Варна, София-град, Софийска област, Перник, Кюстендил, Благоевград, Стара Загора, Сливен, Хасково и Ямбол. Там поривите ще достигнат скорост между 15 и 20 м/сек., за в Западна България до 24 м/сек, което може да доведе до нарушения на обичайните дейности на открито. Жълт код за силен вятър е обявен и за цялото Черноморско крайбрежие. Единствено за област Видин няма обявено предупреждение за опасни метеорологични явления. По-късно днес измервания на вятъра ще направят от НИМХ, съобщи дежурният синоптик Красимир Стоев пред “Труд”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Силен вятър удари София"}
{"url": "https://trud.bg/%d0%b0%d0%bf%d0%b8-%d1%81%d0%bd%d0%b5%d0%b3%d0%be%d0%bf%d0%be%d1%87%d0%b8%d1%81%d1%82%d0%b2%d0%b0%d1%89%d0%b8%d1%82%d0%b5-%d1%84%d0%b8%d1%80%d0%bc%d0%b8-%d1%81%d0%b0-%d0%b2-%d0%b3%d0%be%d1%82%d0%be/", "text": "През нощта и утре се очаква съществена промяна във времето. По високопланинските проходи е възможно дъждът да премине в сняг. По разпореждане на председателя на Управителния съвет на Агенция “Пътна инфраструктура” инж. Дончо Атанасов всички областни пътни управления и снегопочистващите фирми са в готовност за поддържане на републиканските пътища при зимни условия, съобщиха от АПИ. Агенция „Пътна инфраструктура“ апелира шофьорите да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, , интернет страницата на АПИ –  , и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " АПИ: Снегопочистващите фирми са в готовност за зимно поддържане на пътищата"}
{"url": "https://trud.bg/%d0%bc%d0%b0%d1%82-%d0%b4%d0%b5%d0%b9%d0%bc%d1%8a%d0%bd-%d0%bd%d1%8f%d0%bc%d0%b0-%d0%b4%d0%b0-%d1%81%d0%b5-%d0%bc%d0%b5%d1%81%d1%82%d0%b8-%d0%b2-%d0%b0%d0%b2%d1%81%d1%82%d1%80%d0%b0%d0%bb%d0%b8%d1%8f/", "text": "Говорителка на Мат Деймън заяви от негово име, че актьорът няма намерение да се премества да живее със семейството си в Австралия, предаде Асошиейтед прес. По-рано вестник “Телеграф” съобщи, че Деймън щял да си купува къща в Байрън бей в близост до тази на актьора Крис Хемсуърт. Двамата екранни любимци се появиха наскоро заедно във филмовата продукция “Тор: Рагнарок”. Говорителката на Деймън Дженифър Алън заяви, че актьорът често е посещавал Австралия напоследък. Но той не си е закупувал недвижимост в страната-континент, нито имал намерение да се премества да живее по тези места. Неотдавна във в.”Ню Йорк пост” излезе публикация, според която Мат бил споделил с приятели и колеги, че ще се изсели в Австралия, тъй като не бил съгласен с политиката на президента Доналд Тръмп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Мат Деймън няма да се мести в Австралия"}
{"url": "https://trud.bg/%d1%81%d0%b8%d0%bb%d0%bd%d0%b8%d1%8f%d1%82-%d0%b2%d1%8f%d1%82%d1%8a%d1%80-%d1%81%d1%8a%d0%b1%d0%be%d1%80%d0%b8-%d0%b4%d1%8a%d1%80%d0%b2%d0%be-%d0%b2-%d0%bf%d0%b0%d1%80%d0%ba%d0%b0-%d0%b7/", "text": "Силният вятър в столицата събори дърво в парка „Заимов”, съобщи  . То е паднало върху автомобил. Към момента няма данни за пострадали хора. В София е обявен жълт код за силни пориви на вятъра. От Столична община напомнят на гражданите да обезопасят незакрепени предмети по терасите или прозорците на жилищата си, както и да бъдат внимателни в придвижването.  Четири екипа на „Аварийна помощ и превенция” са на терен и реагират на място при сигнали. Към момента екипите са реагирали на два сигнала за паднали клони и дървета в столицата. Предупреждение за опасно силен вятър има още във Враца, Ловеч, Габрово, Велико Търново, Търговище, Шумен, Бургас, Пловдив, Пазарджик, Смолян и Кърджали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Силният вятър събори дърво в парка „Заимов”"}
{"url": "https://trud.bg/%d0%be%d1%80%d0%b0%d0%bd%d0%b6%d0%b5%d0%b2-%d0%ba%d0%be%d0%b4-%d0%b7%d0%b0-%d1%81%d0%b8%d0%bb%d0%b5%d0%bd-%d0%b2%d1%8f%d1%82%d1%8a%d1%80-%d0%b2-%d1%86%d1%8f%d0%bb%d0%b0%d1%82%d0%b0-%d1%81%d1%82%d1%80/", "text": "Оранжев код за силен вятър е в сила за цялата страна, в някои области ще вали обилен дъжд, в други ще се образуват поледици, сочи справка на сайта на НИМХ. В 24 области на страната е в сила оранжев код за силен вятър и обилни валежи:  Ще духа умерен до силен вятър от северната четвърт и с него температурите бързо ще се понижат. Ще има валежи от дъжд, временно интензивни и придружени с гръмотевици. Възможни са и градушки. Сумарни количества между 15 – 25 л/кв.м, в Предбалкана ще са и повече.  Ще има валежи от дъжд, временно интензивни и придружени с гръмотевици. Възможни са и градушки. Сумарни количества между 15 – 35 л/кв.м. Вятърът ще се ориентира от североизток и ще е със средна скорост 10 – 15 м/с и пориви до 20 м/с. Тмпературите бързо ще се понижат.  Ще духа силен и временно бурен североизточен вятър – 15-25 м/с, и с него ще нахлува студен въздух и температурите рязко ще се понижават. След обяд ще има валежи от дъжд, който вечерта в северните райони от областта ще премиват в сняг. Възможни са поледици. Има условия за значителни валежи и гръмотевици. Очаквани количества между 10 и 20 л/кв.м.  Ще духа силен, на пориви и бурен югозападен вятър със средна скорост 15 – 20 м/с, временно до 25 -27 м/с. След обяд ще има и валежи от дъжд, временно интензивни и придружени с гръмотевици. Сумарни количества между 15 – 20 л/кв.м.  Ще духа силен, на пориви и бурен югозападен вятър със средна скорост 15 – 20 м/с, временно до 25 -27 м/с. След обяд ще има и валежи от дъжд, временно интензивни и придружени с гръмотевици. Сумарни количества между 15 – 20 л/кв.м.  Ще има валежи от дъжд, временно интензивни и придружени с гръмотевици. Възможни са и градушки. Сумарни количества между 15 – 35 л/кв.м. Ще духа умерен до силен северозападен вятър със средна скорост 10 – 15 м/с.  В 4 области е в сила  :  Ще духа силен до бурен североизточен вятър и него температурите значително ще се понижат. Ще ума валежи от дъжд, които с понижението на температурите ще преминат в сняг. Ще има условия за образуване на поледици. Сумарни количества между 20 и 35 л/кв.м, в отделни райони и повече.  Ще духа силен и временно бурен североизточен вятър – 15-25 м/с, и с него ще нахлува студен въздух и температурите рязко ще се понижават. След обяд ще има валежи от дъжд, който след обяд в северните райони от областта ще премиват в сняг. Възможни са поледици. Има условия за значителни валежи и гръмотевици. Очаквани количества между 15 и 20 л/кв.м. По   е обявен жълт код. Очаква порив на югозападен вятър до 20 м/сек. /”Фокус”/ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Оранжев код за силен вятър в цялата страна"}
{"url": "https://trud.bg/%d0%b0%d1%80%d0%b5%d1%82%d0%b0-%d1%84%d1%80%d0%b0%d0%bd%d0%ba%d0%bb%d0%b8%d0%bd-%d0%be%d1%82%d0%bc%d0%b5%d0%bd%d0%b8-%d0%ba%d0%be%d0%bd%d1%86%d0%b5%d1%80%d1%82%d0%b8-%d0%bf%d0%be-%d1%81%d1%8a%d0%b2/", "text": "Кралицата на соул музиката Арета Франклин бе принудена да отмени два свои концерта по съвет на лекарите си, предаде Асошиейтед прес. Представители на соул легендата съобщиха, че Франклин няма да се яви пред публиката на Нюарк в щата Ню Джърси на 25 март. Шоуто щеше да отбележи и 76-ия рожден ден на певицата. Франклин отменя участието си и на 28 април на джаз фестивала в Ню Орлиънс. Нейното място на хедлайнер ще бъде заето от Род Стюарт. Лекарите посъветваха Арета Франклин да си вземе пълна почивка най-малко два месеца и да избягва всякаки пътувания и сценични изяви. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Арета Франклин отмени концерти по съвет на лекарите си"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d1%89%d0%b5-%d0%be%d0%b1%d0%bc%d0%b8%d1%81%d0%bb%d0%b8%d0%bc-%d1%81%d0%bb%d0%b5%d0%b4%d0%b2%d0%b0%d1%89%d0%b8%d1%82%d0%b5-%d1%81%d1%82%d1%8a/", "text": "Британският премиер Тереза Мей заяви днес, че страната й “ще обмисли в идните дни заедно със съюзниците и партньорите си следващите стъпки” в спора с Русия за отравянето с нервно-паралитично вещество на британска земя на бившия руски разузнавач Сергей Скрипал, предаде Асошиейтед прес. Мей окачествява извършеното на 4 март нападение срещу Скрипал като “крещящо нарушение на международното право и конвенцията за химическите оръжия”. Тя направи своето изявление, след като по-рано днес Русия обяви, че ще  , след като Великобритания нареди на същия брой служители на руското посолство в Лондон да напуснат страната. Мей говори на конференция на Консервативната партия в Лондон, като в речта си тя заяви, че Великобритания е очаквала предприетия от Русия ход за експулсиране на британски дипломати. Според британския премиер руската държава е отговорна за атаката срещу Скрипал и дъщеря му Юлия. Русия отрича да е замесена в нападението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Тереза Мей: Ще обмислим следващите стъпки по случая Скрипал заедно със съюзниците си"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d1%81%d0%bb%d0%b5%d0%b4-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d1%81-%d0%bc%d0%b8%d0%b3%d1%80/", "text": "Двама души загинаха, а седем бяха ранени в Гърция, след като шофьор загуби контрол над автомобил, превозващ мигранти без документи, при преследване с полицията и колата се преобърна, предаде Асошиейтед прес. Гръцката полиция съобщи, че инцидентът е станал днес сутринта на магистралата в близост до град Ксанти в Северна Гърция. Националността на жертвите все още не е известна, както и дали трафикантът е сред загиналите. Нов инцидент с мигранти стана днес и в Егейско море, предадоха информационните агенции. Малка лодка с мигранти потъна край остров Агатониси, който се намира близо до турския бряг. По последни данни са загинали най-малко 16 души, сред които десет деца, предаде Франс прес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Двама загинали след катастрофа с мигранти в северна Гърция"}
{"url": "https://trud.bg/%d0%b4%d0%bf%d1%81-%d1%88%d1%83%d0%bc%d0%b5%d0%bd-%d1%81%d0%b8-%d0%b8%d0%b7%d0%b1%d1%80%d0%b0-%d0%b7%d0%b0%d0%ba%d0%b0%d0%bb%d0%b5%d0%bd-%d0%bb%d0%b8%d0%b4%d0%b5%d1%80/", "text": "Общинската структура на ДПС-Шумен е с нов лидер – Гюнай Тефиков. Той обаче има зад гърба си три мандата, малко прекъсване и сега отново оглавява движението. Отчетно-изборната конференция на ДПС-Шумен в събота бе предшествана от отчетно – изборни събрания в 17 местни структури, съобщават от движението до медиите. В част от тях местните председатели бяха преизбрани, в други имаше смени. На общинската конференция в събота присъстваха 129 делегати от 160. Отчетен доклад изнесе досегашният лидер Азис Садула. След разискванията и приветствия от гостите, за председател бе издигната кандидатурата на Гюнай Тефиков. Той е бил избран с пълно мнозинство. Новоизбраният Общински съвет включва 27 члена, представители от всички местни структури. Гюнай Тефиков освен че има три лидерски мандата зад гърба си, претърпя и едно временно, няколкодневно изключване от партията през март 2016 г. заедно с още трима съпартийци. Тогава ЦОБ бързо отмени решението на общинския съвет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " ДПС-Шумен си избра закален лидер"}
{"url": "https://trud.bg/%d0%bf%d0%bb%d0%be%d0%b4%d0%be%d0%b2%d0%b5-%d1%87%d0%b0%d0%b9-%d0%b8-%d0%bc%d0%b5%d0%b4-%d0%bb%d0%b5%d0%ba%d1%83%d0%b2%d0%b0%d1%82-%d0%bd%d0%b0%d0%b9-%d0%b4%d0%be%d0%b1%d1%80%d0%b5-%d1%81%d1%80%d0%b5/", "text": "След няколко успешни дълги програми в медицинския център на д-р Емилова, излекувани болести и трайно свалени килограми Галя е убедена, че всичко може да се постигне, ако човек го пожелае. До първото си идване при лекарката тя мислела, че плодолечението е вид диета за отслабване. Доверила се изцяло на впечатляващо компетентния екип на лекарката и научила много неподозирани неща, удобно премълчавани от официалната медицина. През 4-те години, откакто редовно посещава медицинския център, Галя Златкова е започнала да се храни природосъобразно и е щастлива, че не се налага да брои калории, за да е здрава и в отлична форма. Видът й е ослепителен вероятно и заради активната двигателна програма. В центъра може да избира сред многото организирани занимания, но най-много й допадат хората и ръчениците. Не е за вярване, че преди това знаела само правото, а вече умее десетки народни танци.  През 2014 г. Галя тежала 66 кг при ръст 163 см. Имала глаукома, хроничен гастрит, тежка мигрена, повишени нива на лош холестерол, радикулит, неспокоен и непълноценен сън и още обезсърчаващи оплаквания. Още с първото 15-дневно гладуване и 10 дни захранване жената имала чувствително подобрение и свалени близо 5 кг. След третия ден от началото на програмата се наспала пълноценно, постепенно мъчителното главоболие отстъпило, лабораторните и инструментални изследвания се нормализирали. Галя започнала да се храни здравословно, без да прекалява с нищо и без много крайни ограничения. Придържала се към съветите на д-р Емилова за дневното си меню – сутрин задължително приема пробиотик Лактобацилус Булгарикус и билков чай, към 10 ч. хапва плод, обедът е голяма салата с постно ястие. Много често за обед идва до медицинския център, от там си взема за вкъщи и вечеря, която задължително върви с обилна салата от сурови зеленчуци. Рядко яде риба, и то от сигурен източник. Убедена е, че придържането към този начин на живот е много лесно за изпълнение. Освобождава време и енергия за по-ценни от храносмилането занимания. Като икономист по професия, Галя е убедена, че програмата е изгодна и финансово. През годините е успяла да задържи теглото си около 53 кг, но е най-доволна от факта, че с правилно хранене и медикамент на капки нивата на очно налягане са се задържали в нормата. Според д-р Емилова глаукомата – определяна като “тихия крадец на зрение”, може да се повлияе чувствително от дълга програма на плодове, чай и мед /20 и повече дни/. Галя вече има опит и убеденост да прави и сама програмата. Но предпочита да е в медицинския център при всяка възможност, защото средата от съмишленици е важна за постигане на добри резултати. По 20-30 г глава целина, прясна чушка, лук, моркови и праз се нарязват на кубчета и заедно с 1/2 скилидка чесън се покриват с вода и врат 10 мин. Добавят се 50 г червена леща в съотношение с водата 1: 3, по 1 щипка морска или хималайска сол, чубрица и червен пипер и се вари още няколко минути (увира много бързо). Като дръпнем от огъня, се слагат магданоз, малко лимонов сок и 1 с. л. зехтин екстра върджин (зехтина се пропуска, ако сме на захранване).  От червената леща приготвяме и пюре, като всички изброени съставки се варят заедно на слаб огън и после се пасират. Подправките са същите, но без лимонов сок.", "date": "2018.03.17", "title": " Плодове, чай и мед лекуват най-добре сред съмишленици\t\t\t"}
{"url": "https://trud.bg/%d1%83%d1%87%d0%b5%d0%bd%d0%b8-%d0%bf%d0%be%d1%81%d0%be%d1%87%d0%b8%d1%85%d0%b0-%d0%ba%d0%be%d0%b8-%d1%81%d0%bf%d0%be%d0%bc%d0%b5%d0%bd%d0%b8-%d0%b7%d0%b0%d0%bb%d0%b8%d1%87%d0%b0%d0%b2%d0%b0%d0%bc/", "text": "Учени от университета в Кембридж, изследвайки невронните връзки в мозъка, установиха кои спомени хората най-често заличават по време на сън, съобщава сайтът Медикъл експрес. Връзките между невроните, съдържащи актуална информация, по време на сън се засилват. А онези, които са заети с факти от второстепенно значение, отслабват и впоследствие се заличават. Изследователите провели експерименти, за да изяснят какви процеси протичат в мозъка по време на сън. Те стимулирали невронните връзки при опитни мишки, докато те се намирали в състояние, подобно на фазата на бавния сън при хората. Независимо от това, че мозъкът притежава изключителен обем за паметта, поддръжката на невронните връзки и тяхната активност се нуждаят от много енергия. Много по-ефективно е да се запазва само най-необходимото. Дори и да не се съхранява цялата получена информация, човешкият мозък изгаря 20 процента от употребяваните от нас калории. По думите на автора на изследването Ана Гонсалес Руеда, заличаването на спомените помага да се предотврати превъзбуждане на нервната система. Мозъкът може да съхранява важната информация в продължение на дълъг период, без да губи необходимите факти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Учени посочиха кои спомени заличаваме по време на сън"}
{"url": "https://trud.bg/%d0%b2%d0%b8%d0%b4%d0%b5%d0%be%d0%bf%d0%be%d0%b2%d1%82%d0%be%d1%80%d0%b5%d0%bd%d0%b8%d1%8f-%d0%b8-%d1%87%d0%b5%d1%82%d0%b2%d1%8a%d1%80%d1%82%d0%b0-%d1%81%d0%bc%d1%8f%d0%bd%d0%b0-%d0%bd%d0%b0-%d0%bc/", "text": "Системата за видео повторения VAR и четвъртата смяна в мачовете от елиминационната фаза са най-новите въведения за Мондиал 2018 в Русия. Историческото решение бе взето по време на срещата на световната футболна асоциация в столицата на Колумбия Богота.  Видео асистенти вече има на срещите от Серия А, Бундеслигата и ФА Къп. Но дори и тя търпи претърпя редица критики през настоящата кампания.  „Надявам се, че с VAR даваме на съдиите инструмент за намаляване на грешките – призна президентът на ФИФА Джани Инфантино. – Това е особено важно за мачове от голям форум като световното първенство. Абсурдно е в днешно време всеки, който гледа мач от дивана, да знае дали е имало грешка, а реферите – не. В началото и аз бях настроен скептично, но ако не опитате, няма да знаете струвало ли си е нещо или не. Всеки съдия допуска решаваща грешка средно по веднъж на три мача. Анализът ни показа, че благодарение на VAR това вече става един път на 19 срещи.“  Другото важно решение на ФИФА пък засяга Ирак, след като централата вдигна 30-годишната забрана за провеждане на международни срещи в градовете Арбил, Басра и Кербала.  А първите домакински срещи на иракчаните са още този март, когато националният отбор приема Катар и Сирия в приятелски турнир.  Инфантино обеща да разгледа въпроса и за падането на забраната за подобни срещи на територията на Багдад.", "date": "2018.03.17", "title": " Видеоповторения и четвърта смяна на Мондиала"}
{"url": "https://trud.bg/%d0%b5%d0%bd%d0%b2%d0%b5%d1%80-%d1%85%d0%be%d0%b4%d0%b6%d0%b0%d0%b9-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%bf%d0%be%d0%b8%d1%81%d0%ba%d0%b0-%d0%bf%d0%be%d0%bc%d0%be%d1%89-%d0%be/", "text": "Вицепремиерът на Косово Енвер Ходжай заяви в рамките на правителствена среща в Прищина в петък, че Македония е поискала помощ от Косово за прилагане на двуезичността в македонските институции, след като по-рано тази седмица Събранието в Скопие гласува Закона за употреба на езиците, пише Gazeta Express. Според Ходжай, от Скопие са поискали помощ заради опита на Косово при прилагането на двуезичния модел, в случая албански и сръбски, като двата официални езика в страната. Вицепремиерът разкри, че „по искане на правителството на Мекедония, сега, след като бе одобрен закона за използването на албанския език, бе потърсена помощта на правителството на Косово за прилагането на двуезичността в институционното и на други нива в Македония, като се има предвид опитът на Косово“. Според него Прищина наистина може да предложи такава помощ и има политическо желание затова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Енвер Ходжай: Македония поиска помощ от Косово за прилагане на закона за езиците"}
{"url": "https://trud.bg/%d1%83%d1%80%d0%b0%d0%bd-%d0%bd%d0%b0%d0%b4-%d0%bd%d0%be%d1%80%d0%bc%d0%b0%d1%82%d0%b0-%d0%b5-%d1%83%d1%81%d1%82%d0%b0%d0%bd%d0%be%d0%b2%d0%b5%d0%bd-%d0%b2-%d0%bf%d0%b8%d1%82%d0%b5%d0%b9%d0%bd%d0%b0/", "text": "При мониторинг на питейната вода, извършен на централен водоизточник в село Казанка, община Стара Загора, е установено отклонение в показателите на естествения уран. Направени анализи в лаборатория на Институт за ядрени изследвания и ядрена енергетика към Българска академия на науките от два водоизточника показват концентрации от 0,055 mg/l и 0,045 mg/l и тези стойности са над максималната от 0,03 mg/l на естествен уран в питейна вода в селото. Казанка се намира на 23 км по шосе, западно от Стара Загора. Регионална здравна инспекция – Стара Загора направи предписание за временно ограничаване на ползването на водата за питейни нужди и за готвене, което влиза в сила веднага. Водоснабдителното дружество трябва да достави на населението в село Казанка вода за питейно-битови цели, отговаряща на изискването на Наредба № 9 на Министерството на здравеопазването. Нови проби от два водоизточника и взети от домакинство ще бъдат изпратени в Националния център по радиобиология и радиационна защита, за да бъде изследвана отново концентрацията на естествен уран във водата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Уран над нормата е установен в питейната вода на старозагорското дело Казанка"}
{"url": "https://trud.bg/%d1%83%d0%ba%d1%80%d0%b0%d0%b9%d0%bd%d0%b0-%d0%b4%d0%b5%d0%bf%d0%be%d1%80%d1%82%d0%b8%d1%80%d0%b0-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d0%ba%d0%b0-%d0%bd%d0%b0-%d1%80%d1%83%d1%81/", "text": "Службата за сигурност на Украйна (ССУ) заяви днес, че е задържала и депортирала в Русия журналистката от телевизия “Россия-24” Наталия Гончарова, предаде ТАСС. Според ССУ Гончарова е “подготвяла антиукраински видеоматериали”. Тя е депортирана в Русия и й е забранено да влиза в Украйна за 3 години. ССУ обвини журналистката, че подготвени от нея видеоматериали са “навредили на международния образ на Украйна”. Отделно Гончарова е планирала утре да отразява, според ССУ тенденциозно, събитията в Украйна в деня на президентските избори в Русия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Украйна депортира журналистка на руска телевизия"}
{"url": "https://trud.bg/%d0%b0%d0%bb%d0%b1%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d1%80%d0%b0%d0%b7%d0%b1%d0%b8-%d0%b1%d0%b0%d0%bd%d0%b4%d0%b0-%d0%bf%d1%80%d0%b0%d0%b2%d0%b8/", "text": "В голяма полицейска операция в Албания рано тази сутрин е разбита банда, която се занимавала с изработване на фалшиви документи за хора от Албания, желаещи да заминат за САЩ и Канада, предаде агенция МИА. След продължително разследване операцията бе предприета в градовете Кукъс, Шкодра, Тирана, Пешкопия, Корча и Лежа. Арестувани са около 40 души, сред които полицейски служители. Организираната престъпна група, чиято централа била в Лежа, вземала от 15 до 20 хиляди долара за “гарантиран паспорт”, с който клиентите им, главно млади хора, заминавали за САЩ или Канада с фалшива самоличност. Бандата изработвала копия на действителни паспорти, като поставяли на тях снимки на хората, които искали да заминат за САЩ или Канада. Те правели и документи за Западна Европа, но по-изгоден бил бизнесът с презокеански пътувания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Албанската полиция разби банда, правила фалшиви паспорти за САЩ и Канада"}
{"url": "https://trud.bg/%d0%bf%d0%be%d0%ba%d1%80%d0%b8%d0%b2-%d0%bd%d0%b0-%d1%81%d1%83%d0%bf%d0%b5%d1%80%d0%bc%d0%b0%d1%80%d0%ba%d0%b5%d1%82-%d0%bf%d0%b0%d0%b4%d0%bd%d0%b0-%d0%b2%d1%8a%d1%80%d1%85%d1%83-%d0%bf%d0%b0%d1%80/", "text": "Покрив и облицовка на супермаркет в столичния квартал “Младост” 4 се откъсна от силния вятър и падна върху паркиран автомобил, информира  . Инцидентът е станал близо до блок 426 в квартала. Няма пострадали. От МВР съобщават, че има десетки сигнали за паднали предмети от силния вятър в София. По непотвърдена информация има и паднал билборд.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Покрив на супермаркет падна върху паркиран автомобил в София"}
{"url": "https://trud.bg/%d0%b4%d1%8a%d0%b6%d0%b4-%d0%b8-%d1%81%d1%82%d1%83%d0%b4-%d0%be%d1%82-%d0%bd%d0%b5%d0%b4%d0%b5%d0%bb%d1%8f/", "text": "В неделя от запад на изток с валежи и гръмотевици, на места интензивни, ще застудява. Преди обед ще завали над Западна България, а следобед превалявания ще има и на изток. В североизточните райони привечер са възможни поледици и снеговалежи. В понеделник след временно разкъсване на облаците, следобед и привечер отново ще завали. Във вторник и в сряда с прекъсвания ще продължи да превалява. Температурите ще се понижават и освен в планините сняг ще превали и в Северна България и по високите западни полета. В четвъртък и на места в Южна България дъждът ще премине в сняг, но от запад на изток ще започне спиране на валежите. В петък облаците ще се разкъсват и ще започне бавно затопляне.", "date": "2018.03.17", "title": " Дъжд и студ от неделя"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b7%d0%b0%d1%85%d0%b0%d1%80%d0%be%d0%b2%d0%b0-%d0%b2-%d1%80%d1%83%d1%81%d0%b8%d1%8f-%d0%bd%d0%b5-%d0%b5-%d1%80%d0%b0%d0%b7%d1%80%d0%b0%d0%b1%d0%be%d1%82%d0%b2%d0%b0/", "text": "Говорителят на руското външно министерство Мария Захарова заяви, че нито Русия, нито СССР са провеждали изследвания или разработване на химическо вещество, познато като „Новичок“, предаде ТАСС. В рамките на свое интервю за местна телевизия, Захарова подчерта, че „никога на територията на СССР, нито по времето на Съветския съюз, нито по времето на Руската федерация или на нейна територия, не е имало изследвания, които да са имали пряко или косвено кодово име „Новичок“. Говорителят допълни, че „никога в Съветския съюз, нито в Русия думата „Новичок“ не се е използвала в контекста на разработване на химически вещества“. Захарова заяви, че през 90-те години много съветски учени бягат на запад, като според нея, „те са взели със себе си своите разследвания, които след това са развити в западните страни, основно в САЩ, Великобритания, Словакия и Швеция“. „Именно в този момент се появява удивителното название „Новичок“, така засягащо слуха и съвпадащо с идеята за възприемане за руско всичко, свързано с Русия“, каза още говорителят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Мария Захарова: В Русия не е разработван газ „Новичок“"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%82%d1%80%d0%b8%d0%bc%d0%b0-%d1%82%d0%b8%d0%bd%d0%b5%d0%b9%d0%b4%d0%b6%d1%8a%d1%80%d0%b8-%d0%b7%d0%b0-%d0%bf%d1%80%d0%b8%d1%82%d0%b5%d0%b6/", "text": "В хода операция по противодействие на притежанието и разпространението на наркотици на територията на столични училища и в близост до тях, проведена на 15 март т.г., криминалисти на СДВР са задържали 19-годишната Ж.В. и двама 17-годишни – момче и момиче, съобщиха от МВР. Те били засечени в двора на професионална гимназия в ж.к. „Илинден“. Последвали личен обиск и претърсване в дома на Ж.В., при които криминалистите намерили суха тревиста маса, разпределена в множество различни разфасовки, дала реакция на марихуана. Общото количество на иззетата дрога е 69 грама. По случая било образувано досъдебно производство, а материалите – докладвани на Софийска градска прокуратура. С постановление на прокуратурата, 19-годишната е привлечена като обвиняема по чл. 354 а от НК и й е наложена мярка за неотклонение „парична гаранция“ в размер на 1000 лева. Двамата непълнолетни са предадени на родителите, работата по документирането на случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Задържаха трима тинейджъри за притежание на наркотици"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d1%83%d1%87%d0%b8%d1%87-%d0%bd%d0%b0%d0%b9-%d0%b3%d0%be%d0%bb%d0%b5%d0%bc%d0%b8%d1%8f%d1%82-%d0%bf%d1%80%d0%be%d0%b1%d0%bb%d0%b5/", "text": "Сръбският президент Александър Вучич заяви днес, че най-големият проблем на Сърбия е, че няма деца и затова той е решил да формира съвет по демографска политика, предаде агенция Бета. На извънредна пресконференция в президентството Вучич каза, че е крайно време държавата да започне да се занимава с проблема за липсата на деца, и уточни, че съветът ще разглежда мерки за стимулиране на раждаемостта, ще дава предложения и ще прави експертни анализи. Президентът каза, че планът за действие на този орган предвижда майките да получават за раждането на първо дете 100 000 динара /850 евро/ еднократна помощ, за второ дете – 10 000 динара /85 евро/ месечно в продължение на две години, за трето дете – 12 000 динара /102 евро/ месечно в продължение на 10 години и за четвърто дете – 18 000 динара /153 евро/ за 10 години. “В зависимост от решаването на косовския проблем, през 2060 г. Сърбия ще има между 3,9 и 5,5 милиона жители. Във всички случаи ще бъдем по-малко, отколкото сме сега. Сами сме виновни за това”, каза Вучич, като предупреди, че 1,7 милиона от тях ще бъдат пенсионери и това ще означава, че страната вече няма да има никакъв икономически потенциал. След като изнесе поразителни данни за спада в раждаемостта, президентът призова работодателите да уважават майките, да проявяват повече разбиране за отпуските по майчинство, а бременността да не бъде повод за отстраняване от работа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Александър Вучич: Най-големият проблем на Сърбия е, че няма деца"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%be%d0%bf%d0%b8%d1%82%d0%b2%d0%b0-%d0%b4%d0%b0-%d0%b2%d1%8a%d0%b7%d1%81%d1%82%d0%b0/", "text": "Британската полиция се опитва да възстанови маршрута на бившия разузнавач Сергей Скрипал и дъщеря му в критичните часове непосредствено преди да бъдат намерени в безсъзнание в резултат на отравяне с нервно-паралитично вещество, предаде Асошиейтед прес. Разследващите търсят очевидци, които да са видели автомобила на Сергей Скрипал сутринта на 4 март. Целта им е да установят къде е била колата между 9.15 и 13.30 ч. (когато е била забелязана да се движи към центъра на град Солсбъри). Полицията заяви, че Скрипал и дъщеря му посетили пъб, а после и италиански ресторант в града, след което в 16.15 ч. били открити в безсъзнание на пейка. По случая денонощно работят 250 служители от структурите за борба с тероризма. Показания вече са дали 400 очевидци, каза представител на полицията.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Британската полиция опитва да възстанови маршрута на колата на Скрипал"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%81%d0%bb%d0%be%d0%b2%d0%b5%d0%bd%d1%81%d0%ba%d0%b8-%d0%bf%d0%be%d0%bb%d0%b8%d1%82%d0%b8%d0%ba-%d0%b7%d0%b0-%d1%81%d0%b5%d0%ba%d1%81%d0%b8%d1%81%d1%82/", "text": "Словенският политик и кмет на Копер Борис Попович трябва да плати 3500 евро с лихвите заради сексистки и обидни забележки, отправени към журналистка, която отразявала негово съдебно дело, предаде Танюг. Попович бил недоволен от материалите на журналистката Евгения Царл за словенската телевизия във връзка със съдебен процес през 2013 г., в който той бил съден за злоупотреба със служебно положение. Когато тя го помолила за коментар, Попович й казал, че има хубави гърди, които, по неговите думи, похвалила дори и жена му. Между другото обаче, той казал, че Царл изобщо не прилича на Памела Андерсън от “Спасители на плажа”. В съда журналистката казала, че заради тези забележки имала психически проблеми и силни болки в гърба, които според съдебните лекари могат да бъдат от психосоматичен произход. Тя казала още, че Попович многократно й е отправял обидни и сексистки забележки и затова е подала иск за обезщетение от 7000 евро. Съдия Аленка Кочевар отсъди, че Попович трябва да плати и допълнителни 2000 евро за всяка подобна обида срещу журналистката в бъдеще. “Вярвам, че местният политик получи с тази присъда урок, че не е всемогъщ и че езиковата му гимнастика очевидно му струва скъпо”, каза Царл. Междувременно Попович също е завел дело срещу Царл. В процеса, който още не е приключил, той обвинява журналистката, че го е обиждала публично с изрази като “параноичните измислици на кмета” и “глупостите на кмета, които не заслужават коментар”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Осъдиха словенски политик за сексистки забележки към журналистка"}
{"url": "https://trud.bg/%d0%b7%d0%b0%d0%b2%d1%8a%d1%80%d0%bd%d0%b0%d0%bb-%d1%81%d0%b5-%d0%b2%d1%8a%d0%b2-%d1%84%d1%83%d1%82%d0%b1%d0%be%d0%bb%d0%b0-%d1%81%d0%bf%d1%80%d1%8f-%d0%b1%d0%b5%d1%80%d0%be%d0%b5/", "text": "„Витоша“ (Бистрица) изненада „Берое“ в мач от последния кръг на редовния сезон в Първа лига, измъквайки 0:0 в Стара Загора. В герой за гостите се превърна младият страж Николай Георгиев, направил дебют в елита. А след двубоя неговият треньор Костадин Ангелов призна интересна подробност около кариерата на младока.  „Да, той се представи отлично – обясни Лаптопа. – Момчето се беше отказвало от футбола и дори започна да учи в Англия. Но се върна при нас и аз вярвам, че трудът му се отплаща. Иначе съм доволен от отбора, има напредък. Проблемът обаче остава – лесно е да се играе за равен, по-трудно е да победиш. Трябва ни още малко, за да достигнем до този момент.“  На свой ред Александър Томаш, треньорът на домакините пое вината за грешната стъпка.  „Не успяхме да оползотворим малкото ситуации, които имахме – обясни младият специалист. – Много са причините да не победим, може би и аз не успях да предам това, което усещах през седмицата.“", "date": "2018.03.17", "title": " Завърнал се във футбола спря „Берое“"}
{"url": "https://trud.bg/%d0%b3%d0%b5%d0%bd-%d0%ba%d0%b8%d1%80%d1%87%d0%be-%d0%ba%d0%b8%d1%80%d0%be%d0%b2-%d1%81%d0%bb%d1%83%d1%87%d0%b0%d1%8f%d1%82-%d1%81%d0%ba%d1%80%d0%b8%d0%bf%d0%b0%d0%bb-%d0%b5-%d0%b3%d1%80%d0%b0/", "text": "Категорично съм убеден, че това не може да бъде руска наказателна акция. Страната, която е най-малко заинтересована е Русия и Путин. Там утре предстоят избори. Това е грандиозно мероприятие, насочено към Русия. Интерес имат Западните страни, които искат да натикат Русия в ъгъла, да я омаловажат като световна сила. Това каза пред Канал 3 бившият директор на разузнаването, генералът под домашен арест Кирчо Киров. “В Лондон преминават огромни руски потоци и не е изключено смъртта на Глушков да е свързана с това”, смята той. ”Във Великобритания има голяма колония от руснаци, които са настроени против Путин и не е изключено и това да е част от вътрешни разправии между руската емиграция там”, посочи Киров. ”Без съмнение високото посещение на тримата директори на секретни служби на Русия в САЩ е знаково. Досега не се е случвало. На срещата са разгледали всички опции за сътрудничество в борбата с тероризма и въпроси от политически характер”, коментира още Киров. “  се проточи, слуховете тръгнаха още преди година. Той беше човекът в екипа на Тръмп, който не говореше на един език с него”, коментира още разузнавачът. Трета световна война няма да има! Това е виртуална заплаха!, категоричен е Кирчо Киров. ”Сигурен съм, че истината за мен ще възтържествува. Тези дела си имат своите автори – изпълнители и поръчители. Вярвам в хора с морал в съдебната система”, заяви той по повод делата, които се водят срещу него. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Ген. Кирчо Киров: Случаят “Скрипал” е грандиозно мероприятие срещу Русия"}
{"url": "https://trud.bg/%d0%bc%d0%bb%d0%b0%d0%b4%d0%b8-%d1%80%d0%be%d0%ba%d0%b0%d0%b4%d0%b6%d0%b8%d0%b8-%d0%bf%d0%be%d0%ba%d0%b0%d0%b7%d0%b0%d1%85%d0%b0-%d0%be%d1%82%d0%ba%d1%8a%d0%b4%d0%b5-%d0%b8%d0%b7%d0%b3%d1%80%d1%8f/", "text": "В първия топъл ден за сезона, на българската музикална сцена изгря хитът Rising Sun на електро рок групата Innerglow. Това е втори сингъл и видеоклип на Innerglow и се появява година след възникването на групата. „Неслучайно с Rising Sun дойде и хубавото време”, шегува се вокалистът Тодор Ковачев. Клипът е заснет от режисьорката Рая Радичкова. В него блясъкът на слънчевите лъчи се редува с този от фарове на мотори. „В кадрите определено има усещане за свобода, което допълва песента”, казва Тодор за видеото, представящо един екстремен следобед на трима мотористи в малко познато кътче от България. Innerglow е създадена през 2017 г. от Тодор Ковачев (вокали и кийборд), Иван Даскалов (бас), Матей Христосков (ударни) и Петър Желев (китара) и е един от най-новите проекти на българската сцена с фокус върху авторската музика. Като част от лейбъла Home­ovoxmusic, четиримата имат възможността да работят с китариста на ”Остава” Георги Георгиев, който подкрепя групата от самото начало. Тяхната музика прави впечатление с модерното си звучене и силно застъпеното електронно влияние, с поп, денс и фънк елементи, а вокалите са ярко изразени и мелодични. „Стремим се да оформим стил, който е универсален и може да се хареса на хора с различни музикални вкусове. Иска ни се да не сме заключени в строго определена посока”, казва още Тодор. „Според някои хора не свирим точно рок, за други сме рок музиканти. Специално в ”Rising Sun” съчетаваме рок влиянията си с електронния денс по начин, какъвто досега не сме чували. Целта ни е да изградим музика, която няма конкретен аналог в България или в чужбина”, обяснява вокалистът. През първата си година на сцената, момчетата от Innerglow записаха участия във фестивалите „София диша” и пловдивския „Капана Фест”, стъпиха на една сцена с рокаджиите от Jeremy? и преди няколко дни участваха в големия концерт на Hayes & Y в Sofia Live Club. След излизането на новия сингъл, за групата предстои общ концерт с „Остава” на 20 април в „City Stage” и редица участия из страната.", "date": "2018.03.17", "title": " Млади рокаджии показаха откъде изгрява слънцето\t\t\t"}
{"url": "https://trud.bg/%d0%bb%d0%be%d0%ba%d0%be-%d1%81%d0%be%d1%84%d0%b8%d1%8f-%d1%81%d0%b5-%d0%be%d1%82%d0%b4%d0%b0%d0%bb%d0%b5%d1%87%d0%b8-%d0%be%d1%82-%d0%bb%d0%b8%d0%b4%d0%b5%d1%80%d0%b8%d1%82%d0%b5/", "text": "Борещият се за промоция в Първа професионална лига тим на „Локомотив“ (София) допусна изненадващо поражение с 0:1 от „Струмска слава“ в „Надежда“. Единственото попадение Стоян Георгиев още в 4-ата минута. В същото време „Ботев“ (Враца) надви „Поморие“ със същия резултат, а „Монтана“ разгроми „Черноморец“ (Балчик) с 4:0. Лидери с по 44 точки са „Ботев“ и „Царско село“, но тимът на Веселин Великов играе в понеделник със „Созопол“. „Локо“ пък е трети с 38.", "date": "2018.03.17", "title": " „Локо“ (София) се отдалечи от лидерите"}
{"url": "https://trud.bg/%d1%83%d0%b5%d1%81-%d0%bc%d0%b8%d1%87%d1%8a%d0%bb-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%bf%d0%be%d0%b4%d0%ba%d1%80%d0%b5%d0%bf%d0%b0%d1%82%d0%b0-%d0%bd%d0%b0-%d1%81%d0%b0%d1%89-%d0%b7/", "text": "Американският помощник държавен секретар по въпросите за Европа и Евразия Уес Мичъл потвърди подкрепата на САЩ за Кипър, в рамките на свое посещение в Никозия в петък, съобщи гръцкото електронно издание Ekathimerini. Мичъл потвърди, че Кипър има право да разработва ресурсите в своята икономическа морска зона, като подчерта, че Вашингтон подкрепя Никозия в случая. Коментарът му е направен след среща с президента на Република Кипър Никос Анастасиадис. Никозия бе последната дестинация от балканската обиколна на Мичъл, която включваше Атина, Белград, Скопие и Прищина. Изказването на американския дипломат става на фона на обтегнатите отношения между Кипър и Турция, след като от Анкара блокираха проучване за добив на газ край острова, като заявиха, че страната няма да позволи на кипърските гърци да разработват „едностранно“ природните ресурси край острова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Уес Мичъл потвърди подкрепата на САЩ за Кипър"}
{"url": "https://trud.bg/%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d0%be%d1%82-%d0%b1%d0%b0%d1%80%d1%83%d1%82%d0%b8%d0%bd-%d1%81%d0%b8%d0%bb%d0%bd%d0%b8-%d1%81%d0%bc%d0%b5/", "text": "„Обединени, свалихме тоталитарния режим и докарахме демокрацията в нашата родина, върнахме си достойнството, честта, гордостта, само защото бяхме обединени”, това заяви  Мустафа Карадайъ на възпоменателен митинг по случай трагичните събития от т.нар „възродителен процес” от 1972 година. Митингът, организиран от ДПС протече под надслов „Паметта ни помага, настоящето ни свързва, а бъдещето е в собствените ни ръце”, съобщи пресцентърът на партията. Пред събралото се множество председателят на ДПС Мустафа Карадайъ припомни, че по време на т.нар „възродителен процес” тоталитарният режим потъпка достойнството на Западни и  Източните Родопи, на Делиормана, и основната причина е била  разделението. „И в цяла България станахме еднакви в мъката, болката и поруганото достойнство, потъпканата чест. И защо се случи?! Защото бяхме разделени в онази тоталитарна система” Каза Карадайъ.  Той припомни, че  благодарение на  почетният председател на ДПС д-р Ахмед Доган от затворите са се организирали мирните майски протести в България и „Обединени, свалихме тоталитарния режим и докарахме демокрацията в нашата родина, върнахме си достойнството, честта, гордостта, само защото бяхме обедини.”заяви Карадайъ. Председателят на ДПС се обърна към присъстващите с призив „Много сили и много интереси ще се опитват нас да ни разделят. Не позволявайте  лъжи и внушения нас да ни подвеждат и после да съжаляваме”.  В своето емоционално слово лидерът на ДПС отбеляза и своята тревога от участието на националистите във властта.„Националисти управляват в моята Родина. Днес национализма е политиката на моята държава. ГЕРБ  без да има нужда включиха националистите във властта и политиката им стана по-националистическа и от националистите.  За това е време отново да се обединим, отново да сме заедно , отново да сме силни . Националистите вън от властта за да има стабилност, мир   и просперитет в нашата Родина” заключи лидерът на ДПС.   Във връзка с изучаването на т.нар „възродителен процес” в училищата Карадайъ бе категоричен че ДПС ще настоява имената на  героите от този период да бъдат включени за изучаване в учебниците по история. Ние ще следим събитията и имената на героите от Барутин да влязат в учебниците в раздел „възродителен процес” и не само Барутин, но и Корница и Ябланово, Млечино, Могиляне и Пристое,  Тодор Икономово, и Кус, и Климент, но първо Барутин. Всички тези събития трябва да влязат в учебниците по история“ бе категоричен Карадайъ. По време на митинга слова произнесоха зам.председателят на ДПС Ахмед Ахмедов, зам.председатлят на ПГ на ДПС Халил Летифов, евродепутатът и председател на Младежко ДПС Илхан Кючюк и Ерол Мехмед – народен представител от област Кърджали.  На възпоменателното събиране присъсътва още, народните представители Севим Али, Имрен Мехмедова, Велислава Кръстева, Джейхан Ибрямов, Джевдет Чакъров, Хайри Садъков, Хасан Адемов, Танер Али, Елхан Кълков, Сергей Кичиков, Ихсан Хаккъ, евродепутатът Неджми Али,Фахри Ватансевер представител на ДПС в Истанбул, Волкан Танйълдъз-зам.-консул на Р Турция в Пловдив, областният председател на ДПС Смолян-Салих Аршински, областни и  общински председатели на ДПС, кметове и общински съветници на ДПС. След края на митинга ръководството на ДПС и народните представители поднесоха венци и цветя на паметника на загиналите по време на  трагичните събитията от 1972 година.", "date": "2018.03.17", "title": " Мустафа Карадайъ от Барутин: Силни сме, когато сме обединени! Не допускайте да ни разделят отново!"}
{"url": "https://trud.bg/%d0%b8-%d0%b4%d0%b5%d0%bb%d0%b8%d0%be-%d1%80%d0%be%d1%81%d0%b8-%d1%80%d0%b0%d0%b7%d0%ba%d1%80%d0%b8-%d0%b8%d0%b7%d0%b1%d1%80%d0%b0%d0%bd%d0%b8%d1%86%d0%b8%d1%82%d0%b5-%d0%b7%d0%b0-%d0%b4%d0%b5%d1%80/", "text": "Старши-треньорът на “Левски”, италианецът Делио Роси, определи група от 18 футболисти за срещата от 26-ти кръг на Първа лига. Цялата група: Митрев, Кръстев, Яблонски, Ейолфсон, Горанов, Цветкович, Фигейредо, Паулиньо, Нашименто, Прохазка, Панайотов, Кабрал, Гомес, Тиам, Буш, Ривалдиньо, Обертан, Костов", "date": "2018.03.17", "title": " И Делио Роси разкри избраниците за дербито"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d1%81-%d0%bd%d0%b0%d0%b3%d1%80%d0%b0%d0%b4%d0%b8-%d0%b7%d0%b0-%d0%b2%d0%b8%d1%81%d1%88%d0%b0-%d0%bc%d0%be%d0%b4%d0%b0-%d0%b2-%d1%89%d0%b0%d1%82%d0%b8/", "text": "Да си българин и да продаваш висша мода в Щатите, с изобилието от модни бутици, молове и онлайн магазини, е меко казано предизвикателство. Антоанета Балабанова обаче вярва в себе си и смело поема рискове. Преди да емигрира е утвърдена художничка, известен дизайнер и популярна дама в модните среди у нас. В Щатите е принудена в началото да поправя дрехи и да гледа възрастни хора, но упорито следва пътя си. Допреди месеци беше абсолютен хит с висшата си мода в щата Аризона, а после започна от нулата в щата Мичиган и продължава да печели популярност и награди. На 24 февруари Антоанета Балабанова спечели оскар за „Дизайнер на годината” на щата Мичиган. Това се случи на наградите Red Carpet Concierge International в Чикаго – състезание, съпътстващо холивудските оскари. „Оценката е много голяма, защото аз съм нова за щата Мичиган и въпреки това бях сред номинираните – вълнува се Антоанета. – Четирима българи получихме оскари в различни категории, и това е голям успех за България.”  През 2017 г. Антоанета печели наградата „Дизайнер на годината” на щата Аризона. „Преместих се в Мичиган в края на миналата година, защото обичам промяната и смятам, че човек трябва да пътува и търси нови предизвикателства… както се преместих преди 14 години от България с успешен бизнес и два бутика в центъра на София – смее се Антоанета. – Живях 13 години във Финикс, Аризона, и отново усетих необходимост от нови неща, нови контакти.” Антоанета признава, че модата винаги е била в живота й от най-ранно детство. „Сега, когато се връщам назад и към живота ми в България, имам чувството, че това се е случило с мен в някой друг мой живот – започва разказа си Антоанета. – Май винаги съм искала да се занимавам с мода… Бях съвсем малка, двегодишна, когато получихме колет с детски дрешки за мен и сестра ми от Америка. Изпращаше ни ги сестрата на дядо ми, която живееше там. До ден днешен си спомням как изглеждаха, дори помня, че имаха надписи по копчетата. Тогава нямаше такива копчета у нас и бях много впечатлена. После в годините, когато нямаше нищо по магазините, а си млад, искаш да не се сливаш със сивата маса, започнах да си шия неща за мен, за приятели. Направих си абитуриентската рокля, после сватбената. Продължих да правя тоалети на приятели за техните специални моменти и много плетени изделия за СБХ, рисувах. Беше прекрасно време и бях заобиколена с невероятни хора.”  Тя завършва училище за приложни изкуства и започва работа в модна къща „Рила”. Завършва и текстил и мода в Художествената академия. Оттогава датира и приятелството й с дизайнера Галина Михалева – цели 30 години. „Галина замина за Америка веднага след завършването, а аз отворих първия си бутик на площад „Народно събрание“, после още един на ул. “Цар Симеон”, станах член на Съюза на българските художници, участвах в ревюта и бях номинирана за “Златна игла”, раздел “Авангардна мода”. Едва през 2004-та решихме да се преместим в Америка. Обичам експериментите и всичко ново. Тогава не знаех още колко трудно ще бъде”, спомня си Антоанета. През 2004 г. тя се озовава в страната на неограничените възможности. „Когато пристигнеш и не знаеш езика, се сблъскваш с действителността и нещата са много трудни – споделя дамата. – Трябва да се плащат сметки, борбата, лишенията и компромисите са много. Работех на две места, през деня поправях дрехи, през нощта гледах възрастни хора и ходех на курсове по английски. „Тя, която караше приятелите ни в Холандия и в Италия и къде ли не по света да онемяват от възхищение пред творческия й гений и да си купуват без да се пазарят великолепните й блузи, пуловери, палта, рокли… се занимаваше с поправка на дрехи, с кърпене. И никога, ама никога не изхленчи”, написа за нея във фейсбук приятелката й, журналистката Даниела Горчева.  „Срамна работа няма, но това много пречи да се развиваш в областта, в която искаш да успееш. За момент забравяш кой си и за къде си тръгнал, защо си тук. После минава много време, докато се намериш и продължиш по пътя си, но за мечтите няма време и разстояние. Рано или късно това, което носиш в себе си, се проявява. Разочарованията също те обогатяват и те правят по-силен.”  В Аризона Антоанета не е сама, там е нейната приятелка Галина Михалева, при която отсяда в началото. После двете заедно разработват бутика на Галина – Galina Couture в Скотсдейл, Аризона, като Антоанета живее във Финикс. „Работех съвместно с Галина в нейния бутик, но понеже стилът ни на работа е много близък, нямаше проблеми с изработването на общи колекции”, казва Антоанета. По това време Галина преподава мода и нови технологии в Сингапур, а Антоанета работи с клиентите на бутика и поддържа нивото. Дрехите на марката са висша мода за официални поводи и се отличават с пищност и артистизъм. Характерни елементи от стила им са играта с геометричните елементи и дължините. Елегантните си модели с пищна декорация двете българки определят като художествена мода. С уникалните облекла висша мода на Антоанета много звезди в САЩ се появяват на блестящи светски приеми и дори на червения килим на оскарите. Изработвала е рокли за няколко Мис Аризона, за легендарната дамска група Sisters Sledge. През 2017 г. с неин тоалет на церемонията в нощта на оскарите е облечена Кайла Уебър, съпругата на холивудската звезда Винс Вон. Кайла намира тоалета в бутика на бранда в Скотсдейл. При това си купува не една, а четири рокли от най-новата колекция на Антоанета.  „Облеклата ми са бутикови, от дрехи за всеки ден, но съобразени с клиентите и минали през моята естетика, до вечерни облекла и сватбени рокли – обяснява дамата. – Съчетавам различни структури на платовете и други техники, като рисувана коприна, тъкани елементи, обработка на текстила. Вграждам и бижута. Сега в Мичиган работя под собственото си име – Antoaneta Balabanova Couture. В Мичиган, разбира се, се налага да се адаптирам, а оскарът много ми помогна за създаването на нови контакти. Да, дързост е да правиш мода за американци, най-вече заради това, че тук мода няма. Магазините са пълни, интернет, големи разпродажби. Затова заложих на дрехи уникати, опитах се да променя отношението на американците към стила и модата. Не може да ходиш на опера по дънки… Тук хората с пари и възможности коренно се различават от тези в България – никой не демонстрира богатство, напротив, организират събития и подпомагат различни каузи. И нещо много важно – уважават те заради това, което си, за качествата, които притежаваш. Вярват ти!”  В Мичиган Антоанета живее в къща в малкото градче Кингстън, „сред гората”, на 2 часа път от Детройт, заедно със сина си и майка си. „Исках да съм по-близо до природата”, обяснява избора си дамата. Седем номинации и 4 оскара тази година са за българи на наградите Red Carpet Concierge International. Освен Антоанета Балабанова, оскар за „Международен дизайнер на годината” получи Иван Донев. Със статуетки за журналистика бяха отличени две българки. Диана Чолакова получи наградата Best Creative Social Media, или най-добра креативна журналистика в социалните медии, а Анелия Петров – за „Журналист на годината на щата Мичиган”.  Наградите Red Carpet Concierge International се провеждат всяка година като събитие, съпътстващо наградите „Оскар“. Това е организация, създадена от Сандра Смит, която е откупила правата за холивудските оскари. Тя има правото да използва името Oscar Documentary. Състезанието се провежда в Чикаго, там е седалището на организацията. Правят го за 9-а година. Има 35 категории, които са по-различни от холивудските оскари и включват всички видове изкуства. Има номинации за кино, телевизия, театър, музика, моден дизайн, балет, журналистика. Наградите не са за творци от цяла Америка, а се раздават за щатите Илинойс, Мичиган и Луизиана. Седморката българи е от щата Мичиган и са номинирани от Диана Чолакова. Състезанието се провежда индивидуално за всеки щат.  Иван Донев е един от най-изявените български модни дизайнери зад граница. Той е първият наш дизайнер, представил своя колекция на седмицата за висша мода в Рим. Миналата година стана и първият български дизайнер, показал своя колекция в Royal Albert Hall – най-голямата зала в Лондон. Дебютира само година след като завършва академията за мода в Италия “Koefia” и бързо печели десетки модни награди в различни краища на света – Китай, Египет, Турция, Португалия и Катар. Създава и костюмите за филма “Децата на Маам” с участието на легендата Франко Неро. Има собствена линия, работи с филмови продукции, доцент e и преподава в световни университети и академии, често е канен на едни от най-бляскавите световни модни събития.  Другата наградена българка – Анелия Петров, преди да се установи в Щатите, е работила за различни медии у нас. Днес пише за български медии в Америка и у нас. Заслуга за силното присъствие на българи на тези и други награди има българският дизайнер и журналист Диана Чолакова от Мичиган. От години тя полага много усилия, за да научат американците какви изключителни таланти са българите в САЩ. Тя е част от тима, който тази година е определил номинациите. Интернационален координатор е на сп. Red Silk Carpet Magazine, издание на организаторите на Red Carpet Concierge International.  „Радвам се за четирите оскара, защото имаме много интересни творци в САЩ – казва Галина. – Исках да насоча вниманието на американците към талантливи българи в щата Мичиган, да ги запозная по-детайлно с творчеството на сънародниците ни, защото ние го заслужаваме. Сега покрай тия оскари страшно много хора чуха за България, някои от тях за първи път. Тази година организаторите на паралелните оскари ме потърсиха, за да номинирам стойностни български творци в различни категории и аз посочих 7 имена.”  Диана е завършила художествено училище, учи театрална критика във ВИТИЗ и журналистика в СУ. Работила е в различни български медии, била е водеща на 3 предавания по БНР. В Детройт тя създава школата за български език, традиции и изкуство „Аз съм българче”. През 2007 г. двамата със съпруга й проф. д-р Боян Димитров са избрани за „Българи на годината в САЩ” от Института по антропология в Саут Лейк, щата Юта. В института българката Лолита Николова подготвя книга за Диана Чолакова, издирва интересни сънародници в Щатите и пише за тях.", "date": "2018.03.17", "title": " Българка с награди за висша мода в Щатите\t\t\t"}
{"url": "https://trud.bg/%d0%bd%d0%b0%d0%b2%d0%b0%d0%bb%d0%bd%d0%b8-%d0%b8%d1%81%d0%ba%d0%b0-%d0%b4%d0%b0-%d0%b1%d1%8a%d0%b4%d0%b0%d1%82-%d1%80%d0%b0%d0%b7%d0%ba%d1%80%d0%b8%d1%82%d0%b8-%d0%be%d1%80%d0%b3%d0%b0%d0%bd%d0%b8/", "text": "Руският опозиционер Алексей Навални настоя днес пред сградата, където живееше убитият преди три години  опозиционен лидер Борис Немцов, онези, които са организирали убийството му, да бъдат разкрити и да понесат отговорност за деянието си, предаде АФП. Вчера на фасадата на сградата, където живееше Немцов, бе поставена възпоменателна плоча в присъствието на Ксения Собчак, телевизионната журналистка, близка до либералната опозиция и кандидатка за президентския пост на утрешния вот. Навални обаче не участва в това събитие, уточни агенцията, цитирана от БТА. На мен не ми е необходима плоча, искам хората, които го убиха, да понесат отговорност за деянието си. Хората, които организираха това убийство, да понесат отговорност за стореното, каза той днес пред сградата, където живееше Борис Немцов, в присъствието на близо 150 активисти. Немцов, който играеше важна роля в опозицията срещу Владимир Путин, бе повален с четири куршума в гърба насред улицата на 27 февруари 2015 година. През юли 2017 година петима души бяха осъдени за това убийство на 11 до 20 години лишаване от свобода от московски съд. Семейството на жертвата обаче заяви, че правосъдието се провалило напълно, защото не е успяло да открие поръчителя, припомня АФП.", "date": "2018.03.17", "title": " Навални иска да бъдат разкрити организаторите на убийството на Немцов"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d0%bd%d0%b5%d0%b4%d0%b5-10/", "text": "Постоянно живеещите у нас навършили пълнолетие руснаци са около 25 000 души по данни на руското посолството. Всички те ще могат да гласуват на изборите за президент на Русия, които ще се проведат на 18 март. Изборни бюра ще бъдат открити в 4 града – София, Варна, Русе и Пловдив, като пунктовете ще работят от 8 до 20 часа, българско време.   Астрологична прогноза на Светлана Тилкова – Алена         Едва около 10% от населението у нас спортува активно поне два часа в седмицата, показват данни на Евростат за нагласата на европейците към спортни занимания през миналата година. По този показател сме на предпоследно място в ЕС, като зад нас са единствено румънците, където едва около 7% се занимават активно със спорт. Средният показател за 28-те страни-членки е около 40 %   Интервю с Асен Блатечки         Изпълнението на проекта за създаване на „Съединените щати на Европа и Америка“ бе осуетено от Тръмп – коментар на Александър Елисеев, zavtra.ru       Самотна възрастна жена получи помощ и надежда след поредната инициатива на сдружение “Приятели, помагайте!”. 78-годишната Седефка Славева остава напълно сама, след като през 2016 г. губи сестра си. Три години по-рано е починал брат й. Няма семейство и деца. Жената живее в радомирското село Дрен и разчита единствено на мизерната пенсия и двете си ръце, които губят силата си с всяка изминала година.    ", "date": "2018.03.17", "title": " Вижте акцентите от броя на “Труд” в неделя, 18 март 2018"}
{"url": "https://trud.bg/25-000-%d1%80%d1%83%d1%81%d0%bd%d0%b0%d1%86%d0%b8-%d0%bc%d0%be%d0%b6%d0%b5-%d0%b4%d0%b0-%d0%b3%d0%bb%d0%b0%d1%81%d1%83%d0%b2%d0%b0%d1%82-%d1%83-%d0%bd%d0%b0%d1%81-%d0%b7%d0%b0-%d0%bf%d1%80%d0%b5%d0%b7/", "text": "Постоянно живеещите у нас навършили пълнолетие руснаци са около 25 000 души по данни на руското посолството. Всички те ще могат да гласуват на изборите за президент на Русия, които ще се проведат на 18 март. Изборни бюра ще бъдат открити в 4 града – София, Варна, Русе и Пловдив, като пунктовете ще работят от 8 до 20 часа, българско време. В още 20 града ще има и предсрочно гласуване, което е по молба на руснаци, живеещи в по-малки населени места – Банско, Самоков, Димитровград, Силистра, Враца, Несебър и други. В изборната секция в София ще има организиран бюфет и ще бъде представена продукцията на веригата от магазини „Берьозка“, както и литература на руски език, съобщиха от посолството. От мисията наблегнаха на факта, че хора в неравностойно положение ще могат да гласуват и извън секциите. Декларация за това те, или техни близки могат да подадат до 14 часа на 18 март. След това членовете на избирателната комисия ще посетят всеки един, който желае да гласува извън секцията, в дома му и ще му дадат възможност да упражни правото си на глас. В събота бе „ден на мълчание“, както наричат в Русия деня за размисъл преди избори. В неделя на президентския вот в страната право на глас ще имат над 100 милиона руски граждани, които ще гласуват на територия, която се простира в 11 часови пояса. Осем са кандидатите за президентския пост в страната. Ако спечели, това ще е четвъртият мандат на 65-годишния Владимир Путин. Наблюдателите наричат вота „избори без интрига“. Сондажите сочат убедителна преднина за Путин. Възможно е той дори да надскочи процентите, с които спечели през 2012 година, когато победи със 63 на сто от гласовете. Според последните проучвания подкрепата за сегашния президент е 69%. Следван е от кандидата на Комунистическата партия Павел Грудинин, който обаче събира гласовете на едва 7 на сто от избирателите. Владимир Жириновски и Ксения Собчак- също претенденти за президентския пост, вероятно ще получат съответно 5 и под 2 процента подкрепа. Алексей Навални, който остана извън изборната надпревара, призова за бойкот на изборите, който да делигитимира вота, докато Кремъл се бори за висока избирателна активност, отбелязват световните медии.", "date": "2018.03.17", "title": " 25 000 руснаци може да гласуват у нас за президент\t\t\t"}
{"url": "https://trud.bg/%d0%b2%d0%bb%d0%b0%d1%81%d1%82%d0%b8%d1%82%d0%b5-%d0%b2-%d0%b0%d0%bb%d0%b1%d0%b0%d0%bd%d0%b8%d1%8f-%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%b4%d0%b2%d0%b0%d0%bc%d0%b0-%d0%b1%d1%8a%d0%bb/", "text": "Албанската полиция арестува 39 души при акция срещу престъпни групи, които са изпратили незаконно около 1000 албанци във Великобритания, САЩ и Канада, предаде АП. Началникът на полицията Арди Велиу съобщи днес, че след продължило месеци международно разследване властите са идентифицирали седем престъпни структури в 10 държави в Европа и отвъд океана, които са помогнали на албанци да емигрират незаконно с фалшиви документи на европейски държави. Фалшивите документи стрували между 9 750 долара и 30 000 долара. В допълнение към арестуваните, 12 души са все още на свобода, сред които двама българи, съобщава АП. Полицията е конфискувала също компютри, мобилни телефони, автомобили, пари в брой, различни документи и оръжия. Агенция МИА предаде по-рано, че полицейската операция в Албания е проведена в градовете Кукъс, Шкодра, Тирана, Пешкопия, Корча и Лежа. Според МИА сред арестуваните има и полицейски служители. Централата на бандата в Албания била в град Лежа. Според информацията на МИА срещу суми от 15 до 20 хиляди долара, предимно млади албанци заминавали за САЩ или Канада с фалшива самоличност. На действителни паспорти фалшификаторите поставяли снимки на хората, които искали да заминат за САЩ,  Канада или Западна Европа, но по-изгоден бил бизнесът с презокеански пътувания, уточнява БТА.", "date": "2018.03.17", "title": " Властите в Албания издирват двама българи, част от банда за фалшиви документи"}
{"url": "https://trud.bg/%d1%81%d0%b0%d0%bc%d0%be-1-%d0%be%d1%82-10-%d0%b1%d1%8a%d0%bb%d0%b3%d0%b0%d1%80%d0%b8-%d1%81%d0%bf%d0%be%d1%80%d1%82%d1%83%d0%b2%d0%b0-%d0%b0%d0%ba%d1%82%d0%b8%d0%b2%d0%bd%d0%be-%d1%80%d1%83%d0%bc/", "text": "Едва около 10% от населението у нас спортува активно поне два часа в седмицата, показват данни на Евростат за нагласата на европейците към спортни занимания през миналата година.  По този показател сме на предпоследно място в ЕС, като зад нас са единствено румънците, където едва около 7% се занимават активно със спорт. Средният показател за 28-те страни-членки е около 40 %, или почти 4 от всеки 10 европейци, които са спортували активно. Най-добра двигателна култура имат в Дания, където 80% или почти 8 от всеки 10 датчани спортуват активно. Други страни с отчетена физическа активност над  50% са още Финландия, Норвегия, Исландия, Швеция и Германия. В съседна Гърция спортуващите надхвърлят границата от 20 %, но в Турция например, са почти толкова мързеливи, колкото и в Румъния – едва 7%. В същото време около 70 на сто от българите се самоопределят с много добро или добро здраве, докато само 10 на сто са посочили, че здравето им е много лошо или лошо. Самооценката ни е почти толкова висока, колкото и в страни като активно спортуващите. Като здрави в най-висок процент се определят жителите на Ирландия, Дания, Холандия и Швеция – над 80 на сто казват, че са в отлично или добро здраве. Най-ниска самооценка на здравето си имат представителите на трите балтийски републики – Литва, Латвия и Естония, както и жителите на Хърватия, Португалия и Унгария – около 50%. Статистиката показва още, около 40% от анкетираните смятат, че местните власти не правят достатъчно за практикуването на спорта сред европейците.", "date": "2018.03.17", "title": " Само 1 от 10 българи спортува активно, румънците са по-мързеливи от нас в ЕС\t\t\t"}
{"url": "https://trud.bg/%d0%b8%d0%b2%d0%b8%d1%86%d0%b0-%d0%b4%d0%b0%d1%87%d0%b8%d1%87-%d1%81%d1%8a%d1%80%d0%b1%d0%b8%d1%8f-%d0%bd%d0%b5-%d0%bc%d0%be%d0%b6%d0%b5-%d0%b4%d0%b0-%d1%82%d1%8a%d1%80%d0%b3%d1%83%d0%b2%d0%b0-%d1%81/", "text": "Сърбия не може да търгува с Косово и Метохия, за да стане част от Европейския съюз. Това заяви първият дипломат на Белград Ивица Дачич, предаде сръбската медийна компания B92. „Не можем да си позволим Сърбия, за да влезе в ЕС, да предаде националните и държавните си интереси, не можем да търгуваме с Косово и Метохия”, категоричен бе Дачич, като същевременно допълни, че Сърбия не иска да воюва с никого, но трябва да води мъдра и твърда политика, за да бъде в състояние да определя условията. Съгласно думите му, за да защити интересите си, Белград трябва да поддържа добри отношения с всички, но присъединяването на Сърбия към Общността не може да бъде за сметка на дистанцирането от Русия или Китай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.17", "title": " Ивица Дачич: Сърбия не може да търгува с Косово и Метохия заради ЕС"}
