{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d0%ba%d0%be%d0%bc%d0%b5%d0%bd%d1%82%d0%b8%d1%80%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f%d1%82/", "text": "Решенията кой кое министерство да оглави са на министър-председателя след преговори с Обединени патриоти, обясни пред БТВ Лиляна Павлова. В кабинета „Борисов 3“ тя е министър за българското председателство на ЕС.В цялата си професионална кариера съм работила с европейски проекти, с  европейско финансиране. Европейската координация и комуникация е част от моята биография 20 години, подчерта Павлова. По думите й „председателството е много важна тема, тя е надпартийна“.„Моят наследник в МРРБ е зам.-министърът, който работеше с мен. Това също показва една приемственост, продължение на започнатото от нас двамата. Не виждам нищо драматично и притеснително“, каза още Лиляна Павлова.За обвиненията около скъпите й чанти тя заяви, че цялата тази помия я е обидила. „Това беше абсолютна лъжа. Нямам чанти от по 10 000 лева. Дори и да мога да си ги позволя, не бих ги купила, защото не е редно. БСП може да не са добри в управлението, но са добри в едно – да омаскарят човек. Направиха го класически – през фейсбук, през медии”, заяви Павлова.„Пиарката на БСП е част от пропагандната машина, която беше активирана срещу мен. Те не пожалиха начини и средства, за да я активират. На всички ни беше неприятно и обидно. Благодаря на Цветанов и Борисов. Те бяха хората, въпреки цялата гнусотия, която се изля, които застанаха зад мен и ме подкрепиха и ми дадоха още по-голямо доверие”, каза още Павлова.„Мамо, защо лъжат така, какво става“, я попитала дъщеря й, когато гледала по телевизията материал по тази тема.Най-скъпата чанта на Лиляна Павлова струвала не повече от 200 евро, обясни още тя.", "date": "2017.05.07", "title": " Лиляна Павлова коментира обвиненията за скъпите чанти: Абсолютна лъжа. БСП са добри в едно – да омаскарят човек"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-271/", "text": "Чл.-кор. проф. Владко Панайотов, бивш евродепутат, 67 г.Димитър Керелезов, поет, писател, журналист, 79 г.Добрин Векилов-Дони, поппевец, 50 г.Долорес Арсенова, министър на околната среда и водите в правителството на Сакскобургготски.Ирен Савова, адвокат.Катерина Малеева, тенисистка.Мариана Бояджиева, бивш депутат.Стефка Евстатиева, оперна певица, педагог.Цветлин Йовчев, вицепремиер и министър на вътрешните работи в правителството на Орешарски, 53 г.", "date": "2017.05.07", "title": " Днес да почерпят"}
{"url": "https://trud.bg/%d0%b2%d0%be%d0%b4%d0%be%d0%bb%d0%b0%d0%b7%d0%b8-%d0%b2%d0%b0%d0%b4%d1%8f%d1%82-%d0%bc%d0%b8%d0%b4%d0%b8-%d0%bd%d0%b0-%d0%be%d1%81%d1%82%d1%80%d0%be%d0%b2-%d1%81%d0%b2%d0%b5%d1%82%d0%b0-%d0%b0%d0%bd/", "text": "Тази неделя, 7 май, водолази от клуб „Приятели на морето“ ще се гмурнат в близост до остров Света Анастасия за почистване на морското дъно. Съчетавайки полезното с приятното, те ще извадят и първата реколта миди от естествената подводна ферма. Община Бургас ви кани да я опитате безплатно! Музиката също е от нас, а ако искате към мидите бира, можете да си закупите на острова, заредили сме достатъчно.Заповядайте на един празник на морето и неговите приятели. Общинският кораб „Анастасия“ отпътува от Магазия 1 в 10:00, 12:45 и 15:30 часа. Нужна е предварителна резервация на телефон 0882 004 124. Цената на двупосочен стандартен билет е 9 лв., а за пенсионери и учащи – 7.00 лв.", "date": "2017.05.07", "title": " Водолази вадят миди на остров Света Анастасия"}
{"url": "https://trud.bg/%d0%ba%d0%b0%d0%ba-%d0%b7%d0%be%d0%b4%d0%b8%d0%b8%d1%82%d0%b5-%d0%bf%d1%80%d0%b8%d0%b5%d0%bc%d0%b0%d1%82-%d1%81%d1%82%d0%b0%d1%80%d0%be%d1%81%d1%82%d1%82%d0%b0/", "text": "ОвенВъзрастта е до времеПо принцип Овните са прекалено заети, за да мислят за възрастта си. Мъжете Овни не остаряват, само стават по-съвършени с годините. А жените стареят до време – докъм 35-ата си година. След това не мърдат от тази възраст поне още 10-15 г., когато в крайна сметка се решават да навършат 39. В много редки случаи, когато Овенът е природно интелигентен и ерудиран, съумява да приеме, че животът си има естествен и необратим ход. Но не и да се примири с това. ТелецБез много суетенеТелците остаряват естествено и без много суетене. Носят годините си с достойнство, но има защо – те не се сбръчкват, те се патинират. Стават като добре огладени от водата гондоли, които се носят грациозно към залеза. Макар че според някои такива широки гондоли няма. За Телците се твърди, че с напредването на възрастта напредват и по скалата на кантара. В основата на този слух е пословичната любов на Телците към вкусната храна. С годините стават непоносимо твърдоглави. БлизнациНеусетно почтиНа всеки десет Близнаци един не успява да доживее до дълбока старост и да разказват как е. Бил е убит от някой нервак – вероятно Дева, която не е издържала на безкрайното им бърборене. Близнаците остаряват неусетно, да не кажем направо незабележимо. Като правило представителите на този знак младеят. Макар че действително улягат с възрастта, те няма как да се променят коренно. Затова и на преклонна възраст Близнаците са интересна и приятна компания. РакСъс съпротиваРаците ще прибегнат до всевъзможни средства за възвръщане и съхраняване на младостта. Мъжете може да започнат да се боядисват, да си присаждат коса или да носят тупе. Жените не биха се поколебали да изпробват инжекции с хиалуронова киселина, кислород под налягане, лазерен или карбонов пилинг и всякакви други средства за мъчение. И жените, и мъжете, родени под този знак, са суетни и се стараят да поддържат ако не красива, то поне приемлива фасада, независимо на колко години са. ЛъвНе стареят, те узряватМакар че рядко се случва да младеят за годините си, представителите на този знак не стареят – те узряват. Жената Лъв става матрона, мъжът – патриарх. На Лъвиците разбира се им е по-трудно да приемат настъпването на третата възраст, и това е нормално. Липсват им най-вече възхищението и вниманието, което са предизвиквали с красотата си в младежките години. Въпреки това успяват да приемат философски напредналата възраст, особено ако са в добро социално и финансово положение. ДеваВземат меркиЗащо не си ги питате сами, ако ви стиска? В общи линии Девите не остаряват. Умеят да се шегуват с годинките, но всеки ваш намек, че вече не са така млади, красиви и дръзновени, ще ви струва скъпо. Те толкова се ужасяват от възрастта, че отрано вземат мерки. Затова и изглеждат доста по-добре от повечето си връстници. За съжаление с възрастта характерът им се обостря и се превръщат в типичната зла възрастна роднина, която тормози цялата рода и накрая надживява всички. ВезниСуперстар, то е ясноВезните стареят кокетно. От една страна, защото кокетират с възрастта си, от друга страна – понеже са си кокетки и не биха искали някой да ги смята за стари. Истината е, че старостта ги отвращава. Страхът, че може да са непривлекателни, ги подтиква да предприемат всякакви мерки. В това число и пластични операции. Заради усилията, които полагат в борбата с бръчките, побелелите коси и увисналите кожи, повечето Везни наистина младеят и хубавеят дори и в напреднала възраст. СкорпионС див ужасВиждали ли сте 25-годишен Скорпион да крие годините си, понеже е “много стар”? Страхът от старостта им е вроден и се проявява още в младенческа възраст. Докато другите бебета гукат и си играят с пръстите на краката, малките Скорпиончета трескаво разсъждават как да накарат майка си да им купи крем против бръчки, след като още не говорят. С настъпването на истинската старост те бързо се примиряват с бръчките и се концентрират върху хипохондрията си. СтрелецКой е остарял?За някои може би звучи невъзможно, но с напредването на времето Стрелците не стават по-разумни, напротив – вдетиняват се още повече. Така след като прехвърлят на попрището жизнено средата, годините им започват да намаляват и към зряла пенсионна възраст вече са същински пубери. Те се носят в младежко облекло, общуват с по-млади от тях хора. Всъщност цялата тази промяна на обратно се извършва само в главите им. Телата им си стареят като на всички останали. КозирогСтарчета разбойнициНе се страхуват особено от настъпването на старостта. Подобно на Стрелците, Козирозите също се подмладяват с възрастта. Като деца са сериозни малки деденца и бабички. През пубертета преминават решително и мъдро, въоръжени с акъла на зрели хора. След 40-ата си година стават жадни за живот и безотговорни като тийнейджъри. От 55 нагоре от тях може да се очакват всякакви лудории. Нещо като „Старчетата разбойници“ на Бети Уайт. Опа! Тя също била Козирог. ВодолейС обида към съдбатаТе са добре облечени, добре гримирани, фризирани и отлично смазани машини. С възрастта вниманието, което отделят на външния си вид, не намалява, напротив – задълбочава се. Водолеите са наясно, че рано или късно всеки остарява. Това, което ги притеснява, е, че те също са включени в категорията „всеки“. Очевидно е по погрешка, но как да оправят този проблем? Докато работят по въпроса, не ги безпокойте с намеци, че са възрастни или дори зрели. Говорете за тях като за вечнозелени дървета. РибиНе им личиСтара Риба виждали ли сте? Те само стават по-големи. И още по-големи. И люспите им стават по-раздърпани. Но чак пък стари… Мерете си думите! Рибите от ранно детство не са наясно на кой свят се намират, така че и деменцията не им личи. Няма как да се разпознае остарялата Риба. Тя може да е елегантна възрастна дама с капела и перли или пък бойно бабе с бермуди. Многото разочарования може да ги подтикнат към злоупотреба с алкохол или други субстанции.", "date": "2017.05.07", "title": " Как зодиите приемат старостта?"}
{"url": "https://trud.bg/%d0%b4%d1%8a%d0%b6%d0%b4-%d1%81-%d0%b3%d1%80%d1%8a%d0%bc%d0%be%d1%82%d0%b5%d0%b2%d0%b8%d1%86%d0%b8-%d0%be%d0%b1%d1%85%d0%b2%d0%b0%d1%89%d0%b0-%d1%86%d1%8f%d0%bb%d0%b0%d1%82%d0%b0-%d1%81%d1%82%d1%80/", "text": "От запад облачността се увеличава. Още преди обяд ще започнат валежи, на места с гръмотевици, които до вечерта ще обхванат почти цялата страна, предупреждават синоптиците.В ранните часове на деня ще духа слаб до умерен вятър от юг-югоизток. След обяд в западните райони вятърът ще се ориентира от запад-северозапад. Максималните температури ще са между 21° и 26°.Атмосферното налягане ще се понижи и ще е по-ниско от средното за месеца.Над планините ще има значителна облачност, с превалявания от дъжд и гръмотевици. Ще духа умерен до силен вятър от западната четвърт. Максималната температура на височина 1200 метра ще бъде около 14°, на 2000 метра – около 7°.По Черноморието облачността ще е променлива, по-значителна над северната част, където в следобедните часове, на места ще превали. Вятърът ще е до умерен от югоизток. Максималните температури ще са 14°-19°. Температурата на морската вода е 15-17°. Вълнението на морето ще бъде 1-2 бала, след обяд ще се усилва до 2-3.", "date": "2017.05.07", "title": " Дъжд с гръмотевици обхваща цялата страна"}
{"url": "https://trud.bg/%d0%bd%d0%b0%d0%b9-%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b8%d1%8f%d1%82-%d0%b0%d0%bb%d0%bf%d0%b8%d0%bd%d0%b8%d1%81%d1%82-%d0%b2-%d1%81%d0%b2%d0%b5%d1%82%d0%b0-%d0%b7%d0%b0%d0%b3%d0%b8/", "text": "Най-възрастният алпинист в света – непалецът Мин Бахадур Шеркан (85 г.), почина при опит да изкачи Еверест, съобщиха непалските власти, цитирани от световните медии.Шеркан, който изкачи най-високия връх в света през 2008 г., е починал в базов лагер под Еверест. Знаменитият непалски алпинист пристигнал в базовия лагер миналия месец, за да се аклиматизира, преди да направи опит да си върне титлата на най-възрастния покорител на Еверест, която му бе отнета през 2013 г. от 80-годишния японец Юичиро Миура. Преди седмица под върха загина и", "date": "2017.05.07", "title": " Най-възрастният алпинист в света загина под връх Еверест (ВИДЕО)"}
{"url": "https://trud.bg/%d1%84%d1%80%d0%b0%d0%bd%d1%86%d1%83%d0%b7%d0%b8%d1%82%d0%b5-%d0%b8%d0%b7%d0%b1%d0%b8%d1%80%d0%b0%d1%82-%d0%bc%d0%b0%d0%ba%d1%80%d0%be%d0%bd-%d0%b8%d0%bb%d0%b8-%d0%bb%d1%8c%d0%be-%d0%bf%d0%b5%d0%bd/", "text": "Французите избират днес нов държавен глава. 47 милиона души имат право да гласуват днес. Те избират следващия президент на Франция между центриста Еманюел Макрон и крайнодясната Марин льо Пен.Двамата стигнаха до балотажа, след като на първия тур спечелиха най-много гласове  сред 11 кандидати. На първи тур Макрон получи 24,1% подкрепа, а Льо Пен – 21,3%.Социолози прогнозират, че днес Макрон ще победи Льо Пен с голяма преднина. Изследванията на общественото мнение сочат, че той е запазил лидерските си позиции и след телевизионния дебат с Льо Пен в сряда, смятан за решаващ.Новият президент трябва да встъпи в длъжност до 14 май. Тогава изтича мандатът на президента Франсоа Оланд.За първи път във Франция избори се провеждат в режим на извънредно положение. То беше въведено след атентатите на 13 ноември 2015 г.Ангажирани са над 50 хил. полицаи, жандармеристи и военни, които да гарантират сигурността в деня на вота, като 12 хил. от тях ще са в Париж и околностите. ", "date": "2017.05.07", "title": " Французите избират: Макрон или Льо Пен"}
{"url": "https://trud.bg/%d0%bc%d1%83%d0%b7%d0%b5%d0%b9-%d0%bd%d0%b0-%d0%ba%d0%b8%d1%87%d0%b0-%d0%be%d1%82%d0%ba%d1%80%d0%b8%d0%b2%d0%b0%d1%82-%d0%b2-%d0%b1%d1%83%d0%ba%d1%83%d1%80%d0%b5%d1%89/", "text": "Легендарният граф Дракула, бившият комунистически диктатор Николае Чаушеску  и Исус Христос се срещат в музей на кича, който отваря врати в Букурещ, съобщава в електронното си издание румънският вестик .Дракула представлява най-известната румънска марка, но също така и абсолютна величина за румънския кич, тъй като образът му се използва по много хаотичен и противоречив начин, посочи пред Кристиан Лика, собственик на музея.Специалист по реклама е на 41 години и казва, че живо се интересува от кича, защото е  пораснал „като всички от неговото поколение с комунистическия кич“.В музея е представен и Николае Чаушеску в „легендарно“ въплъщение на румънския кич по думите на Лика – снимка, показва диктатора, носещ скиптър на церемонията по встъпването му в длъжност като президент на републиката през 1974 г.Общо 215 предмета, изложени в музея, са разпределени в шест категории, сред които „Религия“ и  „Прави твой собствен кич“.Една секция е посветена на изобилстващия „цигански кич“. Там могат да се видят снимки на цигански барони целите злато.„Предметите, отнасящи се до многобройната ромска общност в Румъния, могат да бъдат възприети от повечето румънци като кич. Но всички ние можем да бъдем кич за другия“, казва Лика, като подчертава, че „никой няма право да съди културата на другия“.Собственикът на новия музей  гледа на румънският кич, като  ценно наследство, което е добре да бъде видяно.", "date": "2017.05.07", "title": " Музей на кича откриват в Букурещ"}
{"url": "https://trud.bg/%d0%bd%d0%b8%d0%ba%d0%b8-%d0%b8%d0%bb%d0%b8%d0%b5%d0%b2-%d0%bf%d1%80%d0%b0%d0%b2%d1%8f-%d1%81%d1%86%d0%b5%d0%bd%d0%b0%d1%80%d0%b8%d0%b9-%d0%bd%d0%b0-%d1%84%d0%b8%d0%bb%d0%bc-%d0%b7%d0%b0-%d0%b2%d0%b0/", "text": "Изобщо не съм ревнивИмах комплекс, бях много затворен с женитеНе бих отказал роля на гей, ако е интереснаЧесто се сблъсквам с предразсъдъци спрямо менВ секс сцените е неудобно да си гол пред толкова хора, дори си е тегавоНашият гост– Ники, ти си един от режисьорите на новия сериал “Скъпи наследници”. Кога ще го видим на екран и би ли издал какъв ще е сюжетът му?– Сериалът е комедийно-драматичен и би трябвало да започне да се излъчва от септември по Би Ти Ви. В него става въпрос за семейство от София, което отива да живее на село заради наследство. Действието се развива в измислено село – Бели Вит, което напомня на Лещен и Ковачевица и е с такъв тип къщи. Специално за сериала е построено почти истинско село. Продуцентът на сериала Михаил Менкаджиев, с когото бяхме копродуценти на “Чужденецът”, ме покани да съм един от режисьорите по време на една благотворителна прожекция на “Живи легенди”. Казах: Супер! В сериала ще участват много известни актьори, включително и Орлин Павлов, Жоро Кадурин и Любо Ковачев, с които вече сме работили заедно.– Скоро предстои премиера и на игралния филм, който режисираш – “Нокаут, или Всичко, което тя написа”. Какво послание или провокация отправя той към зрителите?– Посланието до голяма степен е за толерантност – да приемаме различните хора от нас и да ги разбираме. Главните герои във филма имат леки психически проблеми, отличават се от повечето хора и се сблъскват с предразсъдъци спрямо тях. Идеята е хората да оценяват по-важните неща, а не това кой как се държи и каква позиция заема в обществото. Сюжетът е разказан по забавен и интересен начин, без да порицава и да сочи с пръст.– Ти самият сблъскваш ли се често с предразсъдъци спрямо теб?– Естествено, че се сблъсквам. Чувал съм например: ето, той е бил манекен, как ще бъде режисьор и ще прави филми! Когато обаче направих “Чужденецът”, доста хора дойдоха при мен и ми споделиха, че са приятно изненадани от филма, след като са го гледали, и искат да ми се извинят, че са имали такова мнение за мен. Затова е хубаво да не съдим само по обвивката и по това кой как изглежда, а да сме по-отворени спрямо останалите. Премиерата на филма ще бъде след септември.– В главната роля в твоя филм е звездата от “От местопрестъплението” Гари Дарден. Какво му хареса най-много по време на снимките в България и какво го изненада тук?– Много му хареса Банско – планината, хубавата природа, докато в София му беше малко празно, защото беше тук в началото на август. Харесаха му и някои наши ресторанти, а той е много взискателен спрямо своето меню и се храни здравословно. Той сподели, че за първи път е в Източна Европа и е учуден от това, че тук не е видял нито един чернокож; също така си мислел, че всички говорят английски. Иначе хората тук много му харесаха, както и професионализмът на нашия екип. Остана впечатлен и от нивото на музикантите във филма, както и от каскадьорите и работата на оператора Боби Славков. Гари изпълнява на живо три песни във филма и също ни впечатли с музикалния си талант. Той се отнесе с огромен респект към нас и към това, че се опитваме да направим нещо добро, въпреки че не разполагаме с големите бюджети в американските филми.– Как се снима такава продукция без голям бюджет?– Нашият проект е качен на платформата Indiegogo, където хората, които имат желание, могат да ни подкрепят. Бюджетът за филма ни излезе повече заради снимките в Ню Йорк. Нещата не са прости, трябват ни още малко средства за права за музика, както и за цветни корекции и оформяне на звук. Сложно е да ги намерим по друг начин, защото вече не можем да предлагаме продуктово позициониране и затова хората, които искат да ни помогнат, могат да погледнат кампанията, да я споделят и примерно да си купят фланелки, бойни ръкавици, плакати или билети за премиерата тук или в чужбина.– В биографичен филм за коя съвременна или историческа личност би искал да се снимаш или да режисираш?– Интересен въпрос. С един мой приятел, който ми е копродуцент, разработихме сценарий за Георги Илиев и Васил Илиев. Доста интригуващ филм би се получил, но е сложно да се направи. Това беше много интересно време за България и те двамата са доста противоречиви личности. Аз се кефя на такъв тип филми, гангстерски, а това би било точно такава продукция. Би ми било интересно да заснема тяхната история, но само да режисирам, а не като актьор. Единственият проблем на биографичните филми е, че пресъздават цяла една епоха, а от продуцентска гледна точка това е скъпо. Ако държавата помогне, ще е по-лесно, но за моите филми държавата не помага. Така че не знам дали ще се осъществи, но определено би било интересно.– Много световни звезди като Хийт Леджър, Матю Макконъхи, Том Ханкс, Джарет Лето и други печелят голямо признание с гей роли. У нас тази тема като че ли е табу и актьорите ги избягват. Ти би ли приел подобна роля?– Ако филмът е интересен и ролята също – да, разбира се. Вярно е, че у нас избягват тези роли, но например в “Забранена любов” героят на Любо Ковачев беше бисексуален. Аз също нямам предразсъдъци и въобще не ми пука, стига наистина филмът да ме заинтригува, а не да е самоцелно. У нас не смеят да експлоатират тази тема, не мога да разбера каква е причината, защото според мен не трябва да има такова разделение.– А защо според теб актьорите твърдят, че снимането на любовни сцени е много неприятно, а същевременно толкова често се влюбват в сценичните си партньори?– Според мен няма как да е истина, че е много неприятно, просто не е чак толкова приятно, колкото изглежда на екрана. Като снимаш филм, повтаряш едно нещо прекалено много пъти, влияе ти и прекалено силното осветление, а често някой от екипа е седнал на леглото до вас, за да придържа фокуса, и наистина не е много романтично. Условията не са окей, но човек го възприема повечето пъти като работа и хореография, а не като удоволствие. Освен това е неудобно да си гол пред толкова хора, дори си е тегаво.– Харесван мъж като теб имал ли е някога комплекси?– Разбира се, сигурно и още имам. Като младеж бях много затворен и стеснителен и ми беше трудно да общувам свободно с хората, особено с жените. Това ми беше голям комплекс, но в един момент осъзнах, че не е толкова лошо да си срамежлив и би могло дори да бъде предимство. Отне ми обаче време да го разбера.– Споделял си, че много харесваш Моника Белучи. Тя ли е любимата ти актриса и би ли я поканил да се снима в твой филм?– Моника сигурно ми е била симпатична, когато съм бил на 20, но това не значи че ми е любима актриса. Не съм мислил да я каня във филм, защото трябва да има подходяща роля за нея, иначе не си поставям бариери. Като актриса много ми харесва Мерил Стрийп.– Ревнив ли си и как би реагирал, ако твоята съпруга Саня си партнира в романтичен филм с някой привлекателен актьор?– Тя си партнира с Гари Дарден и двамата имат по-близки сцени в “Нокаут, или Всичко, което тя написа”, но в случая аз въобще не ревнувах. Изобщо не съм ревнив, дори аз съм писал тези сцени. Гари е доста симпатичен мъж, но за тях това е просто работа.– С какво те промени Саня, откакто сте заедно?– Станах по-смел и може би започнах да си гоня повече целите. Все пак заедно с нея направихме тези филми и тя беше през цялото време до мен.– Колко деца бихте искали да имате?– Не знам, бихме искали деца, но ще видим – колкото Господ даде.– Дразни ли те понякога, че в медиите много се акцентира върху външния ви вид със Саня и често ви наричат най-красивата ни двойка, българските Брад и Анджелина или Барби и Кен?– Да, понякога ме дразни. Аз и затова не искам да даваме много интервюта заедно, защото така пак е лепване на етикет и подценяване на другите ни качества. Иначе тези сравнения не са толкова страшни, че да кажа, че чак ни обиждат.– Смяташ ли, че ако Леонардо ди Каприо не беше толкова привлекателен, щеше да вземе “Оскар” много по-рано, след всичките силни роли, които направи през годините?– Не, там хората нямат такива предразсъдъци, просто така се е случило. Не мисля, че наградата има нещо общо с външния вид, защото там са по-отворени към тези неща.– Ти лично кой актьор смяташ, че също заслужаваше “Оскар” тази година?– Раян Гослинг. Много ми хареса в “Ла-Ла Ленд”, а и не само там.– А ти за какво се бориш и каква е твоята кауза?– Моята кауза се променя с годините. Боря се по-скоро за толерантност и за това, хората да се приемат каквито са, да не се разделят на религии, раси, отбори и на други неща, а да се ценим като хора.– Ти преподаваш режисура, а заедно със Саня ви предстои да водите и двумесечна програма по актьорско майсторство. На какви умения ще обучавате желаещите?– Това е интензивна програма по актьорско майсторство, ориентирана към телевизионни и кинопродукции. Курсът е подходящ за всеки, който има отношение към филмовото изкуство и желае да получи нови знания в тази посока. Програмата Cinema Acting 360° започва от 6 май и е съвместен проект с Танцова академия International Dance Academy 360°. Ще включва теория и практика за снимачния процес, както и различни практики и техники за работа пред камера.– Коя е темата извън киното, която те вълнува най-силно в момента?– Това е благотворителната кауза за Отбора на надеждата, която обединява младежи от домове от целия свят. Сега предстои в България да се съберат отбори от 12 държави за Европейски стрийт футбол фестивал от 25 до 28 маи? в Княжеската градина в София. Поканиха ме да съм един от посланиците на тези мероприятия през тази година, ще има и различни уъркшопи, а в края на август предстои и световното първенство в Норвегия. Хубавото е, че самата организация се грижи за децата в неравностойно положение и те да се реализират след това в живота – да си намерят работа и покрив.– Вярваш ли, че има сила, която те пази и ти помага?– Вярвам, че горе има някой, който ни пази и помага, но също така смятам, че човек сам донякъде ръководи съдбата си, като мисли позитивно и прави добри неща. Ако човек не се отказва и действа разумно, повечето неща му се получават.– Любимата ти мисъл?– Когато се измъчвате от нещо, защо не си кажете: Какво би се случило, ако не се чувствам зле от това?!", "date": "2017.05.07", "title": " Ники Илиев: Правя сценарий на филм за Васил и Георги Илиеви"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d1%81%d0%b5-%d0%be%d0%b1%d1%8f%d0%b2%d0%b8-%d0%bf%d1%80%d0%be%d1%82%d0%b8%d0%b2-%d0%b8%d0%b7%d0%bf%d0%be%d0%bb%d0%b7%d0%b2/", "text": "Папа Франциск се обяви твърдо против думата „майка“ да бъде използвана за оръжие. Така той разкритикува наричането на най-голямата неатомна бомба на САЩ „Майката на всички бомби“, предаде .Американските военновъздушни сили пуснаха такава бомба, чието официално название е Джи Би Ю-43 Би миналия месец в Източен Афганистан върху бойци, за които се предполага, че са били от „Ислямска държава“.Нарицателното „Майката на всички бомби“ бе широко използвано след операцията на пресконференции, а после и в медиите.„Хвана ме срам, когато чух това име“, заяви Франциск пред аудитория от студенти вчера. „Майката дава живот, а тази дава смърт, и ние наричаме това устройство майка. Какво се случва?“, попита той.Очаква се на 24 май Папа Франциск да се срещне с американския президент Доналд Тръмп.Срещата може да се окаже неловка предвид противоположните им позиции по въпросите на имиграцията, бежанците и промените в климата, кометнира Ройтерс.", "date": "2017.05.07", "title": " Папа Франциск се обяви против използването на думата „майка“ за оръжие"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%b0%d0%ba%d1%82%d1%8c%d0%be%d1%80%d0%b0-%d1%81%d1%82%d0%b8%d0%b2%d1%8a%d0%bd-%d1%84%d1%80%d0%b0%d0%b9-%d0%b7%d0%b0%d1%80%d0%b0%d0%b4/", "text": "Ирландската полиция е започнала разследване срещу известния британски актьор и писател Стивън Фрай, след като срещу него били подадени жалби, че накърнява религиозните чувства на вярващите, съобщи Би Би Си.През февруари 2015 г. Фрай участвал в предаване на ирландската телевизиа RTE. На въпрос на водещия какво би каза на Всевишния, когато го види вратите на рая, актьорът отговорил, че би се поинтересувал защо бог е създал свят, пълен с несправедливост, нищета и болка. Малко след това Фрай заявил, че не може да уважава толкова „капризен, злонамерен и глупав бог, който е създал свят, пълен с неправда“.Жители на град Енис се почуствали обидени от думите на Стивън Фрай и подали жалба в полицията. Сега, две години по-късно, с тях се свързал полицейски служител. По думите му по жалбата се извършва проверка.Преди две години ирландски католици реагираха срещу изказването на Фрай в социалните мрежи. Тогава актьорът обясни, че не намира думите си за оскърбителни, защото не били отправени срещу никоя конкрена религия.Закон от 2009 г. заплашва Стивън Фрай да бъде глобен до 25 000 евро.", "date": "2017.05.07", "title": " Разследват актьора Стивън Фрай заради изказване срещу бог (ВИДЕО)"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%b8-%d0%b4%d0%be%d0%b1%d1%80%d0%be%d0%b2%d0%be%d0%bb%d1%86%d0%b8-%d1%86%d1%8f%d0%bb%d0%b0-%d0%bd%d0%be%d1%89-%d1%82%d1%8a%d1%80%d1%81%d0%b8%d1%85%d0%b0/", "text": "Полицаи и доброволци от смолянското село Смилян цяла нощ търсиха изчезналия Ивелин Узунов. 20-годишният младеж е бил е заснет да пазарува в хранителен магазин в селото в 7.45 ч. сутринта на 5 май. Сигналът за изчезването му е подаден същата сутрин от родителите. Телефонът на момчето е изключен и е обявен за местно издирване, каза шефът на ОД на МВР- Смолян Николай Димов.Последно младият мъж е говорил с баща си. Казал му, че върви към строителния му магазин, но така и не се появил. Ивелин е живял дълги години в София, но след развода на родителите му се прибрал в Смилян с баща си.„Обърнахме всичко, но няма следа от него. Цяла нощ няколко групи и шест коли сме го търсили, но за съжаление, няма резултат. Цяло село се е включило в издирвателната акция. Никой не се е свързвал с бащата на момчето, той беше с нас цяла нощ“, каза кметът на Смилян Чавдар Червенков.Полицаи обикалят със снимки на момчето и разпитват дали някой не го и виждал в целия район. От полицията призовават всеки, който има информация за Ивелин Узунов, да се свърже с органите на реда или с кметството в Смилян.", "date": "2017.05.07", "title": " Полицаи и доброволци цяла нощ търсиха изчезнал младеж от Смилян"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5%d1%82%d0%be-%d0%b8%d0%b4%d0%b2%d0%b0-%d0%b2-%d0%bf%d0%bb/", "text": "Институтът за политика започва работата си днес от Пловдив, а гости на откриването в 11 часа в зала „Съединение“ на Регионалния исторически музей ще бъдат новият министър на образованието и науката Красимир Вълчев, заместник-председателят на 44-ото Народно събрание Валери Жаблянов и депутатите от ПП ГЕРБ Милена Дамянова и Менда Стоянова.Участие в първата сесия от обучението по програмата „Политически лидери“ ще вземат млади политици от ГЕРБ и БСП. Техни преподаватели през първата седмица ще бъдат проф. Антоанета Христова, проф. Екатерина Михайлова, проф. Михаил Константинов, проф. Любомир Стойков, генерал Калин Георгиев, д-р Георги Проданов, Радослав Точев, Христо Мутафчиев, Ернестина Шинова,  Десислава Билева, инж. Николай Вълев и Чавдар Кискинов. Темите на сесията са история на политическите идеи, политически маркетингови изследвания, конституционно право, религия и политика, публична комуникация, изборни системи, работа по оперативни програми, организация и функциониране на политическите партии, управление на културата, национална и вътрешна сигурност и сценично поведение.Програмата „Политически лидери“ е създадена в отговор на нуждата от образовани, отговорни и гъвкави ръководители. Тя се състои от 5 сесии от по една седмица, които ще се провеждат през месец в различни градове.Основатели на Института за политика са проф. Антоанета Христова и Калина Крумова.", "date": "2017.05.07", "title": " Министърът на образованието идва в Пловдив за откриването на институт по политика"}
{"url": "https://trud.bg/%d0%be%d1%82-%d1%83%d1%82%d1%80%d0%b5-48-%d1%87%d0%b0%d1%81%d0%b0-%d0%b1%d0%b5%d0%b7-%d1%84%d0%b5%d1%80%d0%b8%d0%b1%d0%be%d1%82%d0%b8-%d0%b2-%d0%b3%d1%8a%d1%80%d1%86%d0%b8%d1%8f/", "text": "48 часова стачка от утре обявиха моряците в Гърция. Фериботите ще останат в пристанищата във вторник и сряда, тъй като синдикалната организация на пристанищните работници обяви 48-часова стачка, съобщава вестник „Катимерини“, цитиран от .Моряците протестират срещу реформите в социалната сфера и промените в правилата на трудовия пазар, които гръцкото правителство обеща на международните кредитори. Мерките предвиждат нови намаления на пенсиите и увеличения на данъците.", "date": "2017.05.07", "title": " От утре 48 часа без фериботи в Гърция"}
{"url": "https://trud.bg/%d1%88%d0%be%d0%ba-%d0%b2-%d1%81%d0%b0%d1%89-%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%b8-%d1%88%d0%b0%d0%bc%d0%bf%d0%b8%d0%be%d0%bd-%d0%be%d1%82%d0%ba%d1%80%d0%b8%d1%82-%d0%bc%d1%8a/", "text": "Внезапна смърт на олимпийски шампион потресе любителите на спорта в САЩ. Стивън Холкомб, дългогодишен член на американския отбор по бобслей и носител на три олимпийски медала, е бил намерен мъртъв в Лейк Плресид в събота.Холкомб бе едва на 37 години и се очакваше да вземе участие на Олимпиадата в Пьончанг.Все още не са известни причините за смъртта, а в неделя ще бъде извършена аутопсия.Холкомб бе много популярно лице в САЩ поради факта, че се пребори с коварна болест, която за малко можеше да го лиши от зрението му. След това най-големият момент в кариерата му дойде през 2010 във Ванкувър, когато той бе начело на четворката на САЩ, спечелила олимпийското злато. Освен това Холкомб има бронзови медали на двойка и четворка от Игрите в Сочи. Той бе и бивш световен шампион на двойки и четворки.„Цялото олимпийско семейство е шокирано и тъжно от тази изключително трагична загуба на Стивън Холкомб“, заяви президентът на Американската олимпийска асоциация Скот Блекмън. „Стив беше невроятен атлет и дори още по-добър човек, неговото постоянство и постижения бяха вдъхновение за всички нас. Мислите и молитвите ни са със семейството на Стив и цялата общност на бобслея.“В последните години Холкомб разкри, че се е борил с депресии и през 2007 година дори е направил неуспешен опит за самоубийство в хотелска стая. За това той споделя в своята автобиография: „Но сега виждам: Пътешествието ми от слепотата до олимпийското злато“.„След като преминах през всичко това и все още съм тук, сега осъзнавах каква е моята мисия“, сподели Холкомб през 2014.КОМЕНТИРАЙ", "date": "2017.05.07", "title": " Шок в САЩ, олимпийски шампион открит мъртъв"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d1%81%d0%bb%d0%b5%d0%b4-%d0%b3%d0%b5%d1%80%d0%b3%d1%8c%d0%be%d0%b2%d0%b4%d0%b5%d0%bd-%d0%b2-%d0%b4%d1%83/", "text": "Мъж с черепно-мозъчна травма е транспортиран за лечение в столична болница. Втори пострадал е със счупена ръка. Това е резултатът от края на култовия за ромите празник Гергьовден в циганската махала на Дупница.Инцидентът е възникнал на 6 май, около 23.00 часа. Между две компании празнували Гергьовден в квартал „Каваклия”,  когато възникнал е спор, съобщават от областната дирекция на полицията в Кюстендил.Разминаването на мнения бълзо прерастнало в кавга  и саморазправа.В резултат на сблъсъка един мъж е получил черепно-мозъчна травма. Транспортиран е за лечение в столична болница. Има и втори пострадал, който е със счупена ръка.Продължават процесуално-следствените действия от страна на Районно управление на МВР – Дупница.", "date": "2017.05.07", "title": " Двама пострадали след празнуване на Гергьовден в ромския квартал на Дупница"}
{"url": "https://trud.bg/%d0%be%d0%ba%d0%be%d0%bb%d0%be-200-300-%d1%85%d0%b8%d0%bb%d1%8f%d0%b4%d0%b8-%d0%b1%d1%8a%d0%bb%d0%b3%d0%b0%d1%80%d0%b8-%d0%bf%d1%8a%d1%82%d1%83%d0%b2%d0%b0%d0%bd-%d0%b2-%d1%87%d1%83%d0%b6%d0%b1%d0%b8/", "text": "Около 200 000-300 000 човека пътуват извън страната през почивните дни. Продължава т.нар. уикенд туризъм. Това, което се наблюдава напоследък, е всъщност, че много българи не само излизат в съседните ни държави, но и почиват в България. Това каза министърът на туризма Николина Ангелкова пред БНТ.Тя благодари на Бойко Борисов, Валери Симеонов, Красимир Каракачанов и Волен Сидеров за гласуваното към нея доверие отново да поеме поста министър на туризма. „Захванахме се за работа още от първия час, в който встъпихме в длъжност по министерства. Никой не краде пясък, никой не руши дюните. Напротив, концесионерите абсолютно стриктно спазват всички ангажименти, които имат, съобразно концесионния договор“, коментира Ангелкова. Тя посочи, че винаги е окуражавала всеки, който има някакви сигнали, да ги подава, за да могат да реагират своевременно.Министърът на туризма подчерта, че са заложили в програмата до края на управленския им мандат средната заплата в сектора за стане 1500 лв. Ангелкова допълни, че са си направили много ясно сметките това наистина да се случи. Тя коментира и цените за шезлонг и чадър на плажовете, като посочи, че на „Нестинарка“ цената е 36 ст. за 1 бр. чадър и 36 ст. за 1 бр. шезлонг, което според нея е почти безплатно. „1 лв. и кафето не струва в някои заведения. За да може тази методика изцяло да изпълни това, за което е създадена, трябва да влезе в сила и закона с групирането на плажовете. Силно ме притесни фактът за намаляването на броя на неохраняемите плажове. Публикуваният списък има 103 неохраняеми плажове, плюс 3 са за природосъобразен туризъм, които по закон са неохраняеми. Направи ми впечатление, че доста посещаеми плажове са неохраняеми като Бургас-север, Поморие-централен, Обзор и т.н.“, обясни още Николина Ангелкова.", "date": "2017.05.07", "title": " Около 200-300 хиляди българи пътуват в чужбина през почивните дни, обяви Николина Ангелкова"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b8%d0%bc%d0%b0-%d0%b0%d1%80%d0%b3/", "text": "Трябва да има аргументация на срещите и би било редно тези срещи да се случват в прокуратурата. Това заяви Екатерина Захариева,  вицепремиерът по правосъдна реформа и министър на външните работи,  в предаването „Неделя 150“ по БНР по повод скандалната среща между главния прокурор Сотир Цацаров и Сашо Дончев в кабинета на Георги Гергов в ЦУМ.„Не мисля, че има пречка и председателите на двете съдилища да се виждат с хората. Даже напротив – една от препоръките е отваряне и повече информация специално за прокуратурата дори и отчетност в Народното събрание. Трябва да има аргументация на срещите и би било редно тези срещи да се случват в прокуратурата. Много много важно е наистина такъв тип случаи да не спират реформата и тя да продължи максимално бързо“, обясни Захариева.Тя бе категорична, че в никакъв случай няма да се откаже от съдебната реформа. По думите ѝ това е една от най-важните реформи в България заедно с тази в образованието. Вицепремиерът Захариева обясни, че съдебната реформа не е в полето само на един министър или вицепремиер и отбеляза, че широк кръг от институции трябва да гледат в една посока.„Съдебната реформа не е приключила. Изобщо модернизирането на системата и подобряването на механизмите на действие са постоянен процес. Ако се има предвид приключила ли е съдебната реформа от гледна точка на препоръките и механизма, не е“, каза тя и обясни, че една система винаги трябва да се подобрява.По повод законодателството в областта на антикорупцията, Захариева обясни, че идеята ще бъде на основата на предишния законопроект. Според нея създаването на един чисто нов орган ще отнеме доста време. Във връзка с новия си ресор тя посочи, че преди да стане министър на правосъдието в кабинета на президента Плевнелиев основната ѝ задача е била външната политика като шеф на неговия кабинет.„В момента се чувствам по-подготвена, отколкото тогава, когато станах министър на правосъдието. Тя поясни, че след като има вицепремиер в кабинета „Борисов“ 3, който да отговаря за съдебната реформа означава, че тя е приоритет.„По този начин показваме на българските граждани, че темпото, което набрано през последната година ще се запази и ще се даде на по-високо ниво. Г-жа Цачева е прекрасен професионалист“, каза вицепремиерът Захариева.", "date": "2017.05.07", "title": " Екатерина Захариева: „Трябва да има аргументация на срещите и те да се случват в прокуратурата“"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b7%d0%b0%d0%ba%d1%80%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b2%d0%be%d0%b5%d0%bd%d0%bd%d0%b0%d1%82%d0%b0/", "text": "Закриването на наборната служба през 2008 г. беше изключително прибързано и грешно като политическо решение на Тройната коалиция, каза вицепремиерът и министър на отбраната Красимир Каракачанов пред БНР.„Както виждате дебатът в Европа, в НАТО-вските държави за връщането на наборните служби тече отдавна. Нека да има дебат в българското общество и това е полезно. Наборната военна служба дава възможност на всички български младежи да изпълнят своето конституционно задължение – защита на отечеството. Това е въпрос на дълг на всеки български гражданин. Ако си представим един конфликт – как необучените български младежи ще могат да изпълнят своето задължение да защитават страната си“, коментира Каракачанов.„Кой е казал, че ще имаме армия, която няма да е добре финансирана, оборудвана и обучена? Ако службата бъде въведена, ще влизат наборите, които са навършили пълнолетие. Ако добре организираме нещата, логиката на това да търсим въвеждане на военно обучение в средните училища е още от следващата година“, допълни той.За закупуването на нов изтребител Каракачанов коментира, че България не може да си позволи скъпи самолети. „Въпросът е първо експертно и технически, второ финансово и чак тогава политиците трябва да вземат решение“, уточни той.", "date": "2017.05.07", "title": " Каракачанов: Закриването на военната служба беше грешка"}
{"url": "https://trud.bg/%d1%82%d0%b5%d1%80%d0%be%d1%80%d0%b8%d1%81%d1%82%d0%b8-%d0%be%d1%82-%d0%b3%d1%80%d1%83%d0%bf%d0%b8%d1%80%d0%be%d0%b2%d0%ba%d0%b0%d1%82%d0%b0-%d0%b8%d1%81%d0%bb%d1%8f%d0%bc%d1%81%d0%ba%d0%b0/", "text": "Терористи самоубийци от групировката „Ислямска държава“ тази нощ са извършили нападение на база в Северен Ирак, в която са разположени американски военни съветници, предава агенция , като се позовава на военни източници.Двама от нападателите са се взривили на входа на базата през нощта, а останалите трима са ликвидирани от кюрдските пешмерги, контролиращи района на Киркук, където е разположена базата.Според кюрдски офицери терористите са носели униформи на пешмерги и са били без бради, за да не се отличават и да привличат внимание.При нападението са загинали двама пешмерги, а шестима са били ранени.", "date": "2017.05.07", "title": " Терористи от групировката „Ислямска държава“ извършили нападение на база в Северен Ирак"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b7%d0%b0-%d1%81%d0%b0%d0%bd%d0%ba%d1%86%d0%b8%d0%b8%d1%82%d0%b5-%d1%81%d1%80%d0%b5/", "text": "Добрите ни отношения на България с Турция биха могли да спомогнат комуникацията между ЕС и южната ни съседка, заяви вицепремиерът и външен министър Екатерина Захариева пред БНР.„Българският национален интерес предполага стабилност в Турция, добри междусъседски отношения и тясно сътрудничество“, каза тя. По думите ѝ това сътрудничество не трябва да е само в икономическата част, а и по отношение на мигрантските потоци.„Турция е наш съюзник в НАТО и един от най-важните ни икономически партньори, припомни Захариева: „От тази гледна точка ние имаме интерес не само в Турция, Македония, а изобщо във всичките ни съседи да има стабилност и предвидимост и да няма напрежение.“Външният министър призна, че е имало известно напрежение с Турция по време на предизборната кампания, когато тя е проявила засилен интерес към проведените в страната парламентарни избори. „Бих казала, че част от действията на някои от официалните турски представители можеха да се считат като опит за намеса във вътрешната ни политика. Всичко това остана в предизборната кампания“, каза тя.Захариева изтъкна, че страната ни трябва да запази добросъседските отношения с Република Турция и изрази надежда след проведения референдум нещата там да се успокоят. Министърът отбеляза, че е важно Турция да спазва конвенциите и договореностите, по които е страна.По повод извикването на посланика на България в Турция Надежда Нейнски обратно външният министър коментира: „Това беше израз от българската страна не че е недоволна от нея, а да се покаже на Република Турция, че опитите за намеса в предизборна кампания са меко казано неприемливи за България.“Във връзка със санкциите срещу Русия, министър Захариева подчерта, че България следва политиката на ЕС. „Разбира се, България развива и е готова да развива отношения с Русия на равнопоставен и взаимен диалог, при който се ръководим от националните интереси на България и отчитаме общата политика на държавите-членки на ЕС и НАТО и прагматичен подход по отношение на руската страна по теми като борбата с тероризма“, каза и изрази надежда да нямат сериозни различия с президентската институция по тези въпроси. По думите ѝ санкциите са срещу руски граждани, а не срещу Русия и не срещу внос на руски стоки. „Като отговор на тези санкции срещу руски граждани, Русия наложи санкции по отношение на някои европейски стоки, съответно и български“, коментира Захариева. По думите ѝ единственото условие за отпадане на санкциите е изпълнение на Минските споразумения. „Надявам се това да се случи и тогава когато се види подобрение и действия в тази посока, мисля че самият ЕС и всички държави заедно ще решат да отпаднат тези санкции“, коментира Захариева.Една от вероятностите е ресорът на новия български еврокомисар да бъде „Дигитализация“, обясни още Захариева. „Разбира се, тепърва ще се водят преговори. Нека все пак да приключат финално нещата“, каза вицепремиерът. По думите ѝ българската кандидатура за еврокомисар е достойна и е една от най-силните, която може да предложи България.", "date": "2017.05.07", "title": " Екатерина Захариева: За санкциите срещу Русия България следва политиката на ЕС"}
{"url": "https://trud.bg/%d0%b1%d1%81%d0%bf-%d0%b2%d0%bd%d0%b0%d1%81%d1%8f-%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%b3%d0%bf%d0%ba-%d0%b7%d0%b0-%d1%87%d0%b0%d1%81%d1%82%d0%bd%d0%b8%d1%82%d0%b5-%d1%81%d1%8a%d0%b4/", "text": "БСП внася предложенията на омбудсмана Мая Манолова за промени в Гражданския процесуален кодекс за частните съдебни изпълнители. Това обяви в предаването „Неделя 150“ по БНР лидерът на БСП Корнелия Нинова.„Своеволията да ти продават жилището три пъти по-евтино, да нямаш възможност да обжалваш оценки или действия на частните съдебни изпълнители, да нямаш никаква информация и право да се защитиш правата – това трябва да спре“, заяви лидерът на БСП.Нинова припомни, че първия законопроект, който „БСП за България“ е внесла в 44-ото Народно събрание е за преизчисляване на всички пенсии и посочи, че групата продължава с предизборната си програма и изброи още Закона за държавните и общински предприятия, който цели да се спрат политическите назначения в бордове.Тя обясни, че левицата, с политики,  ще следва предизборните си цели, а управляващите се отмятат от предизборните си обещания. „Управляващите отстъпиха от обещанията си и подмениха волята на хората, които ги подкрепиха. Видяхме, че при гласуването на правителството имаше сериозни разминавания между обещанията и програмата им”, подчерта Нинова и посочи, че те са отстъпили и от проблема с демографската катастрофа, което е било техен приоритет, по темата за сигурността на страната ни – също.„Продължаваме със Закона за храните, който защитава българските малки и средни производители и целия пакет социални закони“, заяви лидерът на БСП.По повод обявеното от ГЕРБ, че ще внесат промени в изборното законодателство, с които да се въведе мажоритарна система, Нинова заяви, че БСП е против всички депутати да са мажоритарно избрани. „Ние сме за смесена мажоритарно пропорционална система. Ще си внесем и свой законопроект, който отговаря на нашата позиция“, каза Нинова.По повод поведението на БСП в 44-ото Народно събрание, Нинова коментира, че БСП остава опозиция и е алтернатива на управляващото мнозинство.„Внасяме законопроекти, които отговарят на нашата предизборна програма. Процедурните хватки за такива неща са на елементарно равнище. Нашата опозиционност ще бъде на равнище политики“, каза Корнелия Нинова. Тя обърна внимание, че има сериозно разминаване между предизборните обещания и програмата на политическите сили в управлението. „Това е едната посока, в която ние ще отстояваме позиции – да си изпълняват предизборните обещания. Втората е абсолютна последователност за това, което сме говорили преди изборите и това което ще правим сега като опозиция“, заяви лидерът на БСП.", "date": "2017.05.07", "title": " БСП внася промени в ГПК за частните съдебни изпълнители"}
{"url": "https://trud.bg/%d0%bd%d0%b8%d1%82%d0%be-%d0%b5%d0%b4%d0%b8%d0%bd-%d0%b0%d0%ba%d1%82-%d1%81%d0%bb%d0%b5%d0%b4-131-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%b7%d0%b0-%d1%81%d0%b5%d0%b4%d0%bc%d0%b8%d1%86/", "text": "Точно 131 проверки по спазване на забраната за тютюнопушене в заведенията за обществено хранене и на закрити обществени места са извършени в Пловдив през последната седмица, съобщиха от РЗИ (Регионалната здравна инспекция).Проверени са 32 заведения за обществено хранене, 78 закрити и 7 открити обществени места, както и 14 детски и учебни заведения. Експертите от РЗИ-Пловдив са издали само едно предписание, като не са съставили нито един акт за нарушения.През последната седмица са извършени и 211 проверки по текущ контрол, допълниха от Регионалната здравна инспекция в града под тепетата.", "date": "2017.05.07", "title": " Нито един акт след 131 проверки във връзка със забраната за тютюнопушене"}
{"url": "https://trud.bg/%d1%81%d1%8a%d0%b4%d1%8f%d1%82-%d1%81%d0%be%d1%80%d0%be%d1%81-%d0%b7%d0%b0-10-%d0%bc%d0%b8%d0%bb%d0%b8%d0%b0%d1%80%d0%b4%d0%b0-%d0%b4%d0%be%d0%bb%d0%b0%d1%80%d0%b0/", "text": "Дело за 10 млрд. долара е заведено срещу Джордж Сорос с обвинение, че се меси в политиката на една бедна африканска държава, което критиците на американския милиардер сочат като пример за неговия стил на действие, пише .86-годишният инвеститор, който контролира мрежа от международни неправителствени организации заедно с огромната му финансова империя, използва влиянието си върху правителството на Гвинея, за да отнеме правата на израелската компания BSG Resources върху добива на желязна руда в западноафриканската държава. Това се посочва в иска, внесен миналия месец във федералния съд в Ню Йорк от BSG Resources.„Сорос е мотивиран единствено от злобата си, тъй като няма икономически интереси, каквито е имал в Гвинея“, твърди BSGR в съдебните документи.Говорител на Сорос, който редовно подкрепя зараждащите се демократични правителства в Източна Европа и Африка, казва, че филантропът има траен интерес към подпомагане на бедните страни и само иска да стане ясно дали израелската компания е плащла подкупи на предишното правителство, за да си уреди правата за добив на желядна руда.Какъвто и да е крайният резултат от делото, това не е първият път, когато Сорос е обвиняван в насочване на политически промени, с цел собствена изгода. Критиците по цял свят, включително и в САЩ, и в родината на Сорос – Унгария, казват, че либералният финансист често се маскира като човеколюбец, за да манипулира политическия пейзаж.„Ние сме решени да използваме всички законни средства, с които разполагаме, за да се спрат псевдо гражданските шпионски групи, като финансираните от Джордж Сорос“, каза наскоро унгарският министър по човешките ресурси Золтан Балог.В САЩ Сорос е хвърлил много пари в политиката – от надпреварата за местни прокурори до президентски кампании. Макар че заявените от него цели включват преустройство на съдебната система, изравняване на доходите, борбата с климатичните изменения и борбата с расизма, критиците твърдят, че той е използвал парите си за купуване на влияние в Демократическата партия.Сорос също е обвиняван за използване на неговата фондация „Отворено общество“ и връзките си в американската дипломация, за да се меси в работата на правителството на Македония. Сенатор Майк Ли настоява обществеността да получи отговори на въпросите за финансирането на мрежата на Джордж Сорос от държавната агенция за помощи за чужбина USAID, което не е в съзвучие с американските интереси. Ли изисква да се спре финансирането на неправителствените организации в Македония и намесата на американското посолство във вътрешната политика на балканската страна.През 2002 г. Сорос е осъден във Франция за използване на вътрешна информация за закупуване на дялове в компании, главно държавни, включително банка Сосиете Женерал.В сегашния случай с BSG милиардерът Бени Щайнмец обвинява Сорос и неговите неправителствени организации в предизвикването на разследване за корупция, с цел администрацията на президента Алфа Конде да обезсили договорите на BSGR в сферата на минния бизнес. Щайнмец твърди, че Сорос е мотивиран от враждебност към Израел и е озлобен срещу Щайнмец заради бизнес в Русия.„За Сорос успехите на Щайнмец, както и неговата активна и страстна пропаганда на израелския начин на живот, бизнес и култура, са анатема“, посочва BSGR в жалбата си. „Сорос също е добре известен с отдавнашната си враждебност към държавата Израел.“BSG е лишена от минните си права, след като отказва да плати стотици милиони долари, за да запази лиценза си за добив, според съдебния иск, който обвинява още, че Сорос е повлиял на Министерството на правосъдието на Обама да разследва BSG.Сорос отрича всички тези твърдения. Негов говорител каза пред Фокс нюз, че BSG се опитва да отклони вниманието от собствените си проблеми. „Обвиненията на BSGR са несериозни и напълно неверни“, заяви говорителят. „Делото е PR трик с цел да отклони вниманието от огромните юридически проблеми на BSGR“.BSG се надява да превърне влиянието на Сорос върху правителството на САЩ, и по-специално върху администрацията на Обама, в ключова част от съдебното дело. След инспирираното от Сорос обвинение за подкуп срещу BSG, Министерството на правосъдието на САЩ свика голямото жури да разгледа случая. Критиците твърдят, че това е пример как Сорос използва политическото си влияние за постигане на своите цели.Организациите „Сорос“ в САЩ са инструмент за формирането на политиката на правосъдното министерство при администрацията на Обама „, заяви Джей Крисчън Адамс, бивш прокурор при администрацията на Обама, а сега президент на фондация за защита на обществените интереси. Говорител на на правосъдното министерство не потвърждава, но и не отрича дали ведомството разследва BSG като част от наказателно дело.Адвокатът на BSG Resources Луис Соломон казва пред Фокс нюз, че се надяват съдебната процедура да започне през юли в Ню Йорк, се казва в статията, ", "date": "2017.05.07", "title": " Съдят Сорос за 10 милиарда долара"}
{"url": "https://trud.bg/%d0%bf%d1%80%d0%b5%d0%bd%d0%b5%d1%81%d0%be%d1%85%d0%b0-%d1%87%d0%b0%d1%81%d1%82%d0%b8%d1%86%d0%b0-%d0%be%d1%82-%d0%bc%d0%be%d1%89%d0%b8%d1%82%d0%b5-%d0%bd%d0%b0-%d1%81%d0%b2-%d0%b3%d0%b5%d0%be%d1%80/", "text": "От днес бургазлии могат да се поклонят пред мощите на Свети Георги  в храм „Св. св. Кирил и Методий“. Вярва се, че те имат лечебни сили.С тържествен ритуал Негово Високопреосвещенство сливенския митрополит Иоаникий,  представители на бургаското духовенство и български войници  пренесоха  частицата от мощите на Свети Георги в  Катедрален храм „Св.  Св Кирил и Методий“.В литийното шествие се включиха   още зам.-министърът на енергетиката Жечо Станков, областният управител на Бургас Вълчо Чолаков, зам.-кметът Красимир Стойчев, депутатите  Димитър Бойчев и Диана Йорданова,  председателят на ОбС Бургас Костантин Луков, и общински съветници.Духовната реликва бе дарена на Бургас от манастира Ксенофонт в Света гора. Временно тя се съхраняваше в църквата „Св. Богородица“.", "date": "2017.05.07", "title": " Пренесоха частица от мощите на Св. Георги в храм „Св.св.Кирил и Методий“ в Бургас"}
{"url": "https://trud.bg/%d1%82%d1%8a%d0%bc%d0%bd%d0%b0%d1%82%d0%b0-%d0%ba%d1%83%d0%bb%d0%b0-%d0%bf%d1%8a%d1%82%d1%83%d0%b2%d0%b0-%d0%ba%d1%8a%d0%bc-%d1%81%d0%b0%d0%bb%d0%be%d0%bd%d0%b8%d1%82%d0%b5/", "text": "Идрис Елба и Матю Макконъхи са звездите на филма“Тъмната кула” несъмнено е един от най-очакваните филми на годината. Лятото се очаква екранизацията по прочутото литературно произведение на легендарния Стивън Кинг да атакува кината с мисията да се превърне в блокбастър и жанров хит. А сега рекламната кампания се разгръща с много нови материали.Ето за какво става въпрос в “Тъмната кула” :”Джейк Чеймбърс (Том Тейлър) е 11-годишно, търсещо приключения момче, което открива следи за съществуването на друго измерение, наречено Средната земя. Следвайки мистерията, той е пренесен в Средната земя, където среща обитаващия граничната зона рицар (стрелец) Роланд Дисчейн (Идрис Елба), който е на мисия да открие Тъмна кула, издигаща се в Крайния свят и представляваща сърцето на целия свят, където се надява да достигне центъра на пространство-времето и да спаси от унищожение Средната земя. Но с множество чудовища и злия магьосник Уолтър Падик (Матю Макконъхи) по петите им, нетипичната двойка открива, че задачата може да е трудна за изпълнение.”Режисьор на “Тъмната кула” е Николай Арсел, който е и съсценарист наравно с Андрес Томас Йенсен, Акива Голдсман и Джеф Пинкър. В ролите са Идрис Елба, Матю Маконъхи, Аби Лий, Том Тейлър, Джаки Ърл Хейли, Фран Кранц, Клаудия Ким, Майкъл Барбиери и Катрин Уинки.", "date": "2017.05.07", "title": " „Тъмната кула“ пътува към салоните"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%b5%d0%bd-%d0%bc%d1%8a%d0%b6-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%bd%d0%b0/", "text": "58-годишен мъж е задържан за убийството на майка си, съобщи пресцентърът на МВР.На 5 май в РУ – Раднево е подаден сигнал за починало лице в село Ковачево. Изпратеният на място полицейски екип установил, че е починала в дома на сина си 87-годишна жена от село Новоселец. При извършените процесуално-следствени действия по тялото на жената са установени травматични увреждания с различна давност.Образувано е досъдебно производство за престъпление по чл.115 от НК. В резултат на проведените оперативно – издирвателни действия криминалистите установили, че извършител на престъпното деяние е синът на възрастната жена, който с прокурорско постановление е задържан за 72 часа. Работата по случая продължава под наблюдението на Окръжната прокуратура.", "date": "2017.05.07", "title": " Възрастен мъж задържан за убийство на майка си"}
{"url": "https://trud.bg/%d0%bf%d0%b8%d1%8f%d0%bd-%d1%88%d0%be%d1%84%d1%8c%d0%be%d1%80-%d0%b1%d0%bb%d1%8a%d1%81%d0%bd%d0%b0%d0%bb-%d0%b8%d0%bd%d0%b2%d0%b0%d0%bb%d0%b8%d0%b4-%d1%81%d1%87%d1%83%d0%bf%d0%b8%d0%bb-%d0%bc%d1%83/", "text": "Мъж в инвалидна количка е бил блъснат от пиян шофьор в село Вазово, община Исперих, съобщават от Областната дирекция на полицията в Разград.Инцидентът е станал около 22.00 часа на Гергьовден на улица в селото.„Мерцедес С270“, управляван от 35-годишен мъж от също от Вазово, застигнал и блъснал отзад движещия се пред него в количката си 54-годишен човек.Пострадалият е откаран в разградската болница. Лекарският преглед установил, че при удара е счупен тазът на пациента.Пробата на водача с дрегер отчела 1,35 промила алкохол. Той е задържан за 24 часа, взета е и кръвна проба за изследване.По случая е образувано досъдебно производство.", "date": "2017.05.07", "title": " Пиян шофьор блъснал инвалид, счупил му таза"}
{"url": "https://trud.bg/%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0%d1%82-%d1%83%d1%87%d0%b8%d1%82%d0%b5%d0%bb%d1%81%d0%ba%d0%b8%d1%82%d0%b5-%d0%b7%d0%b0%d0%bf%d0%bb%d0%b0%d1%82%d0%b8-%d0%be%d1%82-%d0%bf%d1%8a/", "text": "Заплатите на учителите ще бъдат увеличени от първи септември с 15 процента. Това обяви в Пловдив министърът на образованието и науката Красимир Вълчев. Министър Вълчев бе категоричен, че министерството ще изпълни правителствената програма за двойно увеличение на учителските заплати в края на четиригодишния мандат.Директорът на Професионалната гимназия по прецизна техника и оптика Ломоносов Таня Михайлова е първият от тримата заместници, които ще има министър Красимир Вълчев. Предучилищно и училищно образование ще бъде нейният ресор.Новият министър на образованието обяви още, че ще бъдат премахнати получаваните от общините финансови стимули, които създаваха възможности за откриване на нови учебни заведения. Тай изрази личното си мнение е, че в почти всички общини училищната мрежа е достигнала предела си на оптимизация.Идната седмица министърът ще обяви на какъв етап е подготовката на оперативната програма „Наука и образование“. В Пловдив министър Красимир Вълчев присъства на откриването на Института за политика.", "date": "2017.05.07", "title": " Увеличават учителските заплати от първи септември с 15 процента"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%be%d1%82%d0%b1%d0%b5%d0%bb%d1%8f%d0%b7%d0%b0-93-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d1%81%d0%bc%d1%8a%d1%80%d1%82/", "text": "Благоевградската общественост отбеляза 93 години от смъртта на Димитър Благоев. Годишнината беше почетена с ритуал по полагане на цветя пред паметника на Дядото. В церемонията се включиха представители на общинска администрация, на учебни заведения, политически партии и граждани. Възпитаници на II ОУ „Димитър Благоев” припомниха моменти от живота и делото на патрона Благоевград.Димитър Благоев, наричан от последователите си Дядото, е български политик и философ, основател на организираното социалистическо движение в България и на първата социалдемократическа партия на Балканския полуостров. В статиите, които пише предлага идеята за организиране на работническата класа и за придаване на политически характер на борбите ѝ. Той е активен деец на Пловдивското македоно-одринско дружество, бил е негов председател, а по-късно е подпредседател на настоятелството. Обявява се против войните в началото на миналия век и застъпва тезата за Балканска федерация.", "date": "2017.05.07", "title": " Благоевград отбеляза 93 години от смъртта на Димитър Благоев"}
{"url": "https://trud.bg/%d0%b8%d0%bd%d1%82%d0%b5%d1%80%d0%bf%d0%be%d0%bb-%d0%b8%d0%b7%d0%b4%d0%b8%d1%80%d0%b2%d0%b0-%d1%81%d1%8a%d0%bf%d1%80%d1%83%d0%b3%d0%b0%d1%82%d0%b0-%d0%bd%d0%b0-%d1%86%d0%b2%d0%b5%d1%82%d0%b0%d0%bd/", "text": "Интepпoл издиpвa c чepвeнa бюлeтинa Aнтoaнeтa Bacилeвa, cъпpyгa нa Цвeтaн Bacилeв. Съобщение за това е публикувано на.Съпругата на банкера беглец бeшe oбвинeнa в пpaнe нa пapи в ĸpaя нa мapт. Cъщaтa пpичинa e пocoчeнa и в caйтa нa Интepпoл. Tя e oбвинeнa, чe пpeз 2012 г. ĸyпилa ĸъщa нa бpeгa нa Жeнeвcĸoтo eзepo зa 20 млн. швeйцapcĸи фpaнĸa. Cпopeд мaгиcтpaтитe милиoнитe били пpиcвoeни oт cъпpyгa й oт фaлиpaлaтa KTБ.", "date": "2017.05.07", "title": " Интерпол издирва съпругата на Цветан Василев"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b8%d1%85%d0%b0-%d0%bc%d1%8a%d1%80%d1%82%d0%b2%d0%b8-%d0%b4%d0%b2%d0%b0%d0%bc%d0%b0-%d1%82%d1%83%d1%80%d0%b8%d1%81%d1%82%d0%b8-%d0%bf%d0%be%d0%b4-%d0%b2%d1%80%d1%8a/", "text": "В района на връх Малък Купен са намерени са телата на мъж и жена, съобщиха от  Планинската спасителна служба (ПСС) към Българския червен кръст (БЧК) пред Фокус.По данни на спасителите трима туристи  са тръгнали вчера от хижа „Амбарица“ към хижа „Дерменка“ и са се загубили. В търсене на спасение те са се отправили към връх Ботев, а после  поели в обратна посока.В района на връх Малък Купен една от жените се подхлъзва, мъжът тръгва след нея и си чупи крака. Към 9.30 часа другата туристка пристига в хижа „Добрила“ измръзнала и в шок и дава информация за случилото се. Телата на загубилите се туристи са намерени от техен роднина. Тялото на мъжа е открито към 11.10 часа, а на жената към 12.15 часа.От ПСС поясниха, че мястото е отдалечено и предположиха, че транспортирането на телата ще продължи до късните часове на днешния ден или до ранните на утрешния. Сигналът към ПСС е подаден в 6.00 часа сутринта, след което веднага се сформират екипи, които да издирват туристите. В акцията се включват спасители от отрядите от Сопот, Карлово, Калофер, Троян, Ловеч и Пловдив.", "date": "2017.05.07", "title": " Намериха мъртви двама туристи под връх Малък Купен"}
{"url": "https://trud.bg/%d1%82%d0%b8%d1%80-%d1%81%d0%b5-%d1%81%d0%b1%d0%bb%d1%8a%d1%81%d0%ba%d0%b0-%d1%81-%d0%bb%d0%b5%d0%ba%d0%b0-%d0%ba%d0%be%d0%bb%d0%b0-%d0%bd%d0%b0-%d0%b5-79/", "text": "Двама души са пострадали при катастрофа между ТИР и лек автомобил край село Бела, съобщиха от пресцентъра на ОДМВР-Видин. Сигналът за инцидента е постъпил в 11.10 часа. Движението в участъка не е спирано, регулира се от пътни полицаи.Водачът на лекия автомобил и пътник от същата кола са транспортирани в болнично заведение, преглеждат се в Спешната помощ на болницата. По първоначална информация, няма опасност за живота им.Нанесени са материални щети по леката кола. Извършва се оглед на местопроизшествието и образувано досъдебно производство. Причината за инцидента се установява.За в същия участък „Труд“ съобщи в четвъртък. Тогава се бяха сблъскали  турски ТИР  и лек автомобил със сръбска регистрация. Ранени нямаше, но заради инцидента движението в участъка бе затруднено.", "date": "2017.05.07", "title": " ТИР се сблъска с лека кола на Е-79"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b0-%d0%bd/", "text": "По повод 25 години от установяването на дипломатически отношения между България и Азербайджан вицепрезидентът Йотова предаде писмо на президента Илхам Алиев от държавния глава Румен Радев с най-сърдечни приветствия и пожелания. Илияна Йотова изрази увереността си в бъдещото задълбочаване на двустранното сътрудничество между двете държави, съобщавт от президентството.Според Илхам Алиев между двете страни имат активен диалог и ползотворно сътрудничество в енергетиката и културния обмен, а активното участие на първата дама Мехрибан Алиева в реставрацията на хълма Трапезица във Велико Търново, е предпоставка за по-нататъшното им задълбочаване. „В България добрите отношения с Азербайджан се ценят, уверена съм в тяхното развитие“, каза Илияна Йотова.В края на срещата вицепрезидентът поднесе на Илхам Алиев и Мехрибан Алиева традиционни български подаръци, сред които рамкиран препис на кирилицата, изработен от деца от българска творческа школа, плакет „Знака на българите“ и Албум „Цветове и багри от България”.Илияна Йотова бе на посещение в Азербайджан за участие в Световния форум по междукултурен диалог.Йотова: Различията ни обединяват, а не разделят, можем да бъдем свободни и да имаме бъдеще само заедно„Различията ни обединяват, а не разделят, можем да бъдем свободни и да имаме бъдеще само, ако сме заедно“. Това заяви българският вицепрезидент Илияна Йотова в Славянския университет в Баку, където изнесе лекция пред преподаватели и студенти, изучаващи специалност Българска филология.В учебното заведение се подготвят бъдещи дипломати и специалисти по международни отношения с профил „България и Балканите.“ „Горда съм, че тук има много млади хора, които изучават езика, историята, културата на моя народ”, каза вицепрезидентът. Илияна Йотова припомни, че България постига своята езикова и духовна самостоятелност със свещеното дело на двамата братя Кирил и Методий, на техните ученици, които създават днешната кирилска азбука. „Днес на нея пишат над 300 милиона човека в цял свят и е една от трите официални азбуки на европейската общност, заедно с латинската и гръцката”, отбеляза вицепрезидентът.По думите на Илияна Йотова страната ни е не само достоен и уважаван член на ЕС, но и гарант за стабилност и сигурност в Югоизточна Европа и на Балканите. Вицепрезидентът допълни, че България ще играе и занапред ключова роля за сигурността на външните граници на ЕС, за стабилността на региона. „Нещо повече, ние сме естественият мост и посредник в разбирателството между Изтока и Запада.Основните предизвикателства пред нас са управлението на бежанската и мигрантската криза, непозната по мащабите си от Втората световна война, справяне с икономическата, финансова и социална криза, борбата с екстремизма и радикализацията, които заплашват обществото ни”, заяви вицепрезидентът. Илияна Йотова посочи, че след по-малко от 8 месеца, България ще председателства Европейския съюз. „Точно тогава Европа трябва да намери решение на голяма част от тези проблеми и ние съзнаваме своята отговорност за това, каза вицепрезидентът. В края на лекцията си Илияна Йотова отправи покана към студентите да дойдат в България, за да работят, да бъдат откриватели, да проучват красивия ни език и богатата ни култура. Тя направи и дарение на български книги на Центъра за български език и култура към университета.По-рано същия ден, вицепрезидентът откри представителство на Българо-азербайджанската търговско-индустриална палата в Баку. В новата сграда се помещава център за презентации на фирми и техни продукти, а също така и учебен център по бизнес администрация и кореспонденция за студенти, изучаващи български език в Славянския университет в Баку.Илияна Йотова се срещна и с ръководството на Националната академия на науките на Азербайджан. На срещата бяха обсъдени възможности за сътрудничество и обмяна на млади кадри.", "date": "2017.05.07", "title": " Илияна Йотова се срещна с президента на Азербайджан Илхам Алиев и първата дама Мехрибан Алиева"}
{"url": "https://trud.bg/%d1%81%d0%bf%d1%80%d0%b8-%d0%ba%d0%b0%d1%84%d0%b5%d1%82%d0%be-%d0%ba%d0%b0%d1%87%d0%b2%d0%b0%d0%b9-%d1%81%d1%82%d1%8a%d0%bb%d0%b1%d0%b8/", "text": "Американски учени съветват пристрастените към кафето как най-лесно да се откажат от прекомерната му употреба. Като изкачват на бегом стълбите, пред които се изправят, пише сайтът Лайф, цитиран от .Екипът на професора по кинезиология Патрик О’Конър от университета в Джорджия предлагал на своите студенти вместо традиционните ободрителни сутрешни чашки кафе да бягат по стълбите. Оказало се, че методът работи.Само 10 минути бягане било достатъчно, за да спадне кофеиновият глад на доброволците. Сред участниците в изследването била констатирана по-голяма бодрост, по-голяма мотивация в обучението, като те станали и значително по-внимателни.Подобен ефект може да се получи и при плуване в басейн, твърди Патрик О’Конър. Но не всички студенти разполагат с достатъчно време, за да ходят на плуване редовно сутрин, а достъпът до стълби е много по-лесен в офисите и в университетите.О’Конър изтъква, че в кенче кока-кола се съдържат 42 милиграма кофеин, а в чаша капучино, два пъти повече –  77 милиграма. Ученият твърди, че качването по стълбите на бегом може да замени и двете напитки.", "date": "2017.05.07", "title": " Спри кафето, качвай стълби"}
{"url": "https://trud.bg/2823-%d0%b5-%d0%b8%d0%b7%d0%b1%d0%b8%d1%80%d0%b0%d1%82%d0%b5%d0%bb%d0%bd%d0%b0%d1%82%d0%b0-%d0%b0%d0%ba%d1%82%d0%b8%d0%b2%d0%bd%d0%be%d1%81%d1%82-%d0%b2%d1%8a%d0%b2-%d1%84%d1%80%d0%b0%d0%bd%d1%86/", "text": "Избирателната активност на втория тур на президентските избори във Франция е почти същата като тази на първи тур, коментират световните агенции.Към 12 ч. активността достигна 28,23% на втори тур спрямо 28,54% на първи.Опонентите Еманюел Макрон и Марин льо Пен вече упражниха правото си на глас. Двамата кандидати за президент останаха на балотаж, след като на първия тур на изборите спечелиха най-много гласове в сравнение с останалите претенденти.Днешната битка се очертава яростна, но въпреки това предопределена, коментират наблюдатели. Повечето отпаднали кандидати за президент призоваха своите поддръжници да не гласуват за Льо Пен. В обществото също има консолидация срещу крайнодесния лидер.Последните сондажи дават много голяма преднина на Макрон, около 60%, но все още изходът не е напълно ясен, тъй като някои избиратели ще чакат до последно.", "date": "2017.05.07", "title": " 28,23% е избирателната активност във Франция към 12 ч."}
{"url": "https://trud.bg/%d0%bf%d0%b8%d0%bb%d0%b8%d0%be-%d1%80%d0%b0%d0%b9-%d0%b7%d0%b0-%d0%bb%d1%8e%d0%b1%d0%b8%d1%82%d0%b5%d0%bb%d0%b8-%d0%bd%d0%b0-%d0%bf%d1%80%d0%b8%d0%ba%d0%bb%d1%8e%d1%87%d0%b5%d0%bd%d0%b8%d1%8f%d1%82/", "text": "Ако искате да целувате любимата си в градина със стотици цъфнали ябълки, да й предложите сладко от рози и да спите в каменна къща от началото на XIX в., която гледа едновременно към тюркоазените води на морето и към все още заснежените писти на връх Агриолефкес (висок 1471 м), вашето място е гръцката планина Пилио в областта Магнисия. През последните години българите окупираха плажовете на южната ни съседка и почти изцяло изместиха морските си почивки към най-близките курорти на Егейско море. Малко по-далече, на около 520 км от София (път само по магистрала), се намира една по-непозната Гърция, която предлага зимен, летен и особено красив пролетен отдих с алтернативен туризъм. Мястото съчетава истории от времето на Адам и Ева, митове за кентаври, легенди за древногръцки богове и “факти” от живота на Орфей, Язон, Тезей и други гръцки герои.Съчетанието на море с планина може да се преживее само в Пилио, казва Георгиос Зафирис, председател на Асоциацията на хотелиерите в областта Магнисия. Неслучайно планината е смятана за лятна резиденция на гръцките богове, допълва той. Тя е уникална със своята гъста растителност, която обхваща всичките й склонове, спускащи се почти отвесно до водите на Егейско море. Източният е залесен с ябълкови дръвчета. През пролетта, когато всичко цъфти, погледът не може да обхване стотиците декари цъфнали ябълки, които хвърлят спасителна сянка за туристите. Местните жители на с. Загора (3000 души) се хвалят, че годишно насажденията им дават 15 000 тона плод – вкусна червена ябълка, която изнасят по целия свят. Западният склон пък е засаден с маслини. Казват, че по гръцките земи виреят 52 вида маслини.Тръгвайки към полуостров Пелион, първо попадате в град Волос, с третото по големина пристанище на Гърция.Талисманът на града – корабът “Арго”, ни връща далече в историята, когато Язон събира 50 гръцки герои, сред които Херакъл, Тезей, Орфей, и тръгва на поход за Златното руно. Крайната цел е била антична Колхида, днешна Грузия, обяснява председателят на дружеството на аргонавтите във Волос Николаос Докос. В началото на нашия век (2004 г.) управата на града решава да направи възстановка на легендарния кораб и да повтори подвига му, за да докаже че пътуването на Язон не е мит, а действително случила се търговска мисия. Събират информация по намерени рисунки и разкази на Орфей, записани от Аполоний Родоски. Построяват кораб, пълно копие на “Арго”. Доброволците гребци на възраст от 19 до 75 години, сред които и три жени, тръгват на далечното плаване. Корабът преодолява вълнение от осма степен, минава през 28 пристанища и доказва, че може да устои на атмосферните условия и на дългото пътуване, обяснява гордо Докос. Понякога гребат по 16 часа и минават средно по 40 мили на ден. Историята приключва успешно през 2009 година.Романтиката и приключенията за туристите обаче са в планината и в нейните живописни 24 села, пръснати по склоновете й като малки бели точици. Пътищата на Пилио са асфалтирани и равни, но за сметка на това изключително тесни и криволичещи. Разстояние от 20 км понякога се взима за час и дори повече.Пилио е защитена територия от 1950 година. По-късно тя става част и от “Натура 2000”, което я предпазва от презастрояване и обезлесяване. Цените на земята варират между 50 000 и 150 000 евро на декар, казва Зафирис, но не можеш да строиш хотел, ако нямаш поне четири декара. В Пилио има 360 хотела, повече от които малки, семейни до 15 стаи. Има и 5-звездни. Голям е интересът към запазване на автентичната архитектура и строителство на XIX век, което е комбинирано с всички съвременни удобства като камини, бани, сауни, СПА и т.н. Цените за двойна стая варират между 40 и 140 евро за нощ. Не се учудвайте, ако попаднете в студио с камина и прозорец, гледащ към върха на планината, и едновременно с това имате огромна тераса с шезлонги и поглед към морето. Пилио е привлекателна дестинация целогодишно. Зиме пада до 50 см сняг и седемте писти с обща дължина 12 км привличат любители на зимните спортове. От бреговете на Южен Пелион, край селцата Хорто и Милина се вижда островът, на който мечтите се сбъдват – Скиатос. Това е мястото, където е сниман легендарният филм с Мерил Стрийп и Пиърс Броснан “Мама миа”, до който се стига с ферибот за около час.Селцата на Пилио възникват около XV в. покрай манастирите. Днес много от къщите са запазили автентичната си архитектура. Приличат на тези в Копривщица, Боженци, Ковачевица. В някои от тях (с. Визица) женски кооперации правят най-вкусните сладка на Балканите, използвайки всякакви плодове – ябълки, смокини, диня, тиква, кестени, мандарини, маслини.Вечерните часове в Пилио ви гарантират романтично спокойствие и наслада с разнообразна местна кухня и огромни количества ципуро (ракия) с анасон или без анасон. За местни специалитети се смятат хлябът със сирене (нашенски тутманик) и курабийки с куркума и канела. Задължително е да се пробват ястията с наденички, които се приготвят с месо от диви прасета, които обитават планината. Спецофаи е яхния от наденичка със сос от домати и чушки, което е леко пикантно, а фасулада е фасул с наденичка. Стифадо пък е специалитет от диво прасе, малки лукчета и розмарин. Както навсякъде в Гърция, и тук изобилстват платата от всякаква риба и морски деликатеси, които винаги са пресни.Пилио е известна и с многото билки, събирани там. От тях се приготвят чайове и отвари, които релаксират и облекчават различни болежки.", "date": "2017.05.07", "title": " Пилио – рай за любители на приключенията и влюбени"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%85%d0%b0-%d1%80%d0%b0%d0%b9%d0%be%d0%bd%d0%b0-%d0%be%d0%ba%d0%be%d0%bb%d0%be-%d0%bb%d1%83%d0%b2%d1%8a%d1%80%d0%b0-%d0%b7%d0%b0%d1%80%d0%b0%d0%b4/", "text": "Евакуираха района около Лувъра заради сигнал за подозрителен пакет, предадоха световните агенции.В двора пред световноизвестния музей трябваше да се състоят празненствата за евентуалната победа на Еманюел Макрон на президентските избори.    „След като получихме сигнал за подозрителен пакет, евакуирахме близо 300 журналисти, за да проверим за какво става въпрос, заявиха от екипа на Макрон.Те подчертават, че решението е взето като предпазна мярка. Според журналисти, които се намират на място, евакуацията е настъпила заради странно изглеждаща батерия, открита в чанта с техника в медийната палатка.„След като получихме сигнал за подозрителен пакет, евакуирахме близо 300 журналисти, за да проверим за какво става въпрос, заявиха от екипа на Макрон.Те подчертават, че решението е взето като предпазна мярка.", "date": "2017.05.07", "title": " Евакуираха района около Лувъра заради подозрителен пакет"}
{"url": "https://trud.bg/250-%d0%ba%d0%b8%d0%bb%d0%be%d0%b3%d1%80%d0%b0%d0%bc%d0%be%d0%b2%d0%b0-%d0%b0%d0%b2%d0%b8%d0%b0%d1%86%d0%b8%d0%be%d0%bd%d0%bd%d0%b0-%d0%b1%d0%be%d0%bc%d0%b1%d0%b0-%d0%be%d1%82-%d0%b2%d1%82%d0%be%d1%80/", "text": "Двеста и петдесет килограмова авиационна бомба от Втората световна война беше детонирана в източния румънски окръг Галац, след като беше намерена от местен жител, докато орал нивата си, предаде агенция Аджерпрес, цитирана от Акцията беше извършена от пиротехници на Инспектората за извънредни ситуации.Говорителя на Инспектората Еуджен Кирица съобщи, че бомбата била намерена в село Ментун, близо до град Текуч.Специализираният екип взел решение да я детонира на място, тъй като транспортирането й до специален полигон било опасно, а теренът позволявал подобна операция, посочи Кирица.Той допълни, че това е третата бомба, която същият мъж намира в същия район за последната година и половина.", "date": "2017.05.07", "title": " 250-килограмова авиационна бомба от Втората световна война бе детонирана в Румъния"}
{"url": "https://trud.bg/%d0%ba%d0%be%d0%bd%d0%b5-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0%d1%85%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d1%81-%d0%bb%d0%b8%d0%bd%d0%b5%d0%b9/", "text": "Внезапно изскочили коне на пътя предизвикаха катастрофа с линейка на изхода на Кюстендил тази сутрин, съобщи за  завеждащият спешния център д-р Анелия Георгиева. Пострадали няма, нанесени са щети на линейката. Инцидентът е станал малко след пет часа в района при КАТ на пътя Кюстендил-София.В линейката е превозван пациент със сърдечни проблеми от село Копиловци. Шофьорът на линейката разказа, че на пътя изскочили над десет коня, като той успял да заобиколи повечето от тях, движейки се с около 80 километра в час, но ударът с едно от животните бил неизбежен. Конят е загинал на място. Собственикът му още не е открит.Разследването по случая продължава. Много често безстопанствени коне, пускани на воля от роми от близкия квартал „Изток“ се оказват на пътното платно и предизвикват пътно-транспортни произшествия, коментират водачи.", "date": "2017.05.07", "title": " Коне предизвикаха катастрофа с линейка, превозваща пациент"}
{"url": "https://trud.bg/%d0%b2%d0%bc%d1%80%d0%be-%d0%ba%d0%b0%d1%80%d0%bb%d0%be%d0%b2%d0%be-%d0%be%d0%b1%d1%8f%d0%b2%d0%b8-%d1%81%d1%82%d0%b8%d0%bf%d0%b5%d0%bd%d0%b4%d0%b8%d1%8f-%d0%b7%d0%b0-%d0%b1%d1%8a%d0%b4%d0%b5%d1%89/", "text": "Ръководството на ВМРО-Карлово ще подпомогне един новоприет студент, жител на Община Карлово или Община Сопот, който това лято бъде приет в специалността „Политология“ (редовно обучение) във Великотърновския университет „Св. Св. Кирил и Методий“. Финансовата помощ ще е в размер на една семестриална такса. Освен копие от бележка за платен първи семестър по специалността „политология“, кандидатите за еднократната стипендия ще трябва да се справят и със специално задание на родолюбива тематика, подготвено от структурата на ВМРО-Карлово, на фазата на което ще бъде определен стипендиантът. На електронната поща vmrokarlovo@abv.bg ще бъдат приемани въпроси относно условията и сроковете за кандидатстване.Инициативата за насочване на млади хора в сферата на политическите науки е на местната структура на „воеводите“ в родния град на Васил Левски, а председателят на ВМРО-Карлово Светлозар Янков е завършил именно тази специалност във ВТУ и в момента е общински съветник. Според него политологията може да е много интересна и полезна за младите хора, защото дава познания, с които да изследват процесите в общественото пространство и да правят професионални анализи, и да придобиват умения за вземане на управленски решения. Завършилите „Политология“ могат да продължат обучението си в магистърска програма „Дипломация и национална сигурност“, което дава възможност за реализация в сферата на сигурността.", "date": "2017.05.07", "title": " ВМРО-Карлово обяви стипендия за бъдещи политолози"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84/", "text": "Двама български граждани загинаха при тежка катастрофа на пътя Ниш-Пирот днес около обяд.Инцидентът е станал край Бела Паланка при неправилно изпреварване, при който се сблъскват две български коли – „Пасат“ и „Мерцедес“, последният е с пловдивска регистрация. На място е загинал шофьорът на 57 години и пътуващата до него жена в „Пасат“-а. Шофьорът на „Мерцедес“- а, 38-годишен българин е с тежки наранявания. „В момента той се намира в болницата в Пирот с тежки наранявания“, съобщиха за от болницата.Предницата на Пасата е напълно унищожена, а покривът е изкъртен. Мерцедесът също е с разбита предница. ", "date": "2017.05.07", "title": " Двама българи загинаха при катастрофа в Сърбия"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%b0%d0%bd-%d0%ba%d0%be%d1%81%d1%82%d0%be%d0%b2-%d0%b5%d0%b2%d1%80%d0%be%d0%b2%d0%b8%d0%b7%d0%b8%d1%8f-%d0%b5-%d0%b3%d0%be%d0%bb%d1%8f%d0%bc-%d1%88%d0%b0%d0%bd/", "text": "Веднага, след като приключи втората репетиция на Кристиан Костов на сцената на Евровизия, българската делегация в Киев даде официална пресконференция за чуждестранните медии.„Преди всичко, аз съм голям фен на Евровизия. И възможността да представя България тази година не бих пропуснал за нищо не света. Това е голям шанс за моята кариера, защото милиони хора ще ме видят именно тук, на тази сцена” – заяви Кристиан Костов.Той допълни, че след втората репетиция се чувства все по-уверен, но отказа да коментира въпроси, свързани с челните позиции, които букмейкърските залози отреждат на България.„Останалите участници в конкурса усещам като едно семейство. Моята цел в момента е да се представя по най-добрия начин“ – поясни Кристиан.Според ръководителя на българската делегация в Евровизия Йоана Левиева-Сойър ключът за успеха е екипът, който стои зад българското участие. „Това е международен екип от опитни и ценни за проекта хора. Ние наистина празнуваме разнообразието, каквото е и мотото на тазгодишното издание на конкурса” – каза още тя.Един от композиторите на песента – Борислав Миланов – разказа, че „Beautiful Mess” е написана от „Symphonics” специално за Кристиан. Основната идея при създаването й е да се покажат не само невероятните гласови възможности на младия артист, но и неговите искрени емоции.„Веднага се вижда, че Кристиан е изпълнител от висок ранг и ще бъде световна звезда един ден. Гарантирам ви.“ – сподели Борислав Миланов.„Участието на Кристиан в Евровизия и успешното му представяне до сега вече водят до положителни резултати. Неминуемо след финала на конкурса възможностите за развитие на кариерата му ще се увеличат още повече” – подчерта Яна Петковска, ПР мениджър на музикална компания „Вирджиния рекърдс”.", "date": "2017.05.07", "title": " Кристиан Костов: Евровизия е голям шанс за моята кариера"}
{"url": "https://trud.bg/%d0%bc%d1%8a%d0%b6-%d0%b8-%d0%b6%d0%b5%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bd%d0%b0%d0%b2%d1%80%d1%8a%d1%85-%d0%b3%d0%b5%d1%80%d0%b3%d1%8c%d0%be%d0%b2%d0%b4%d0%b5%d0%bd/", "text": "Мъж и жена са загинали навръх Гергьовден в Стара планина в района на връх Малък Купен а път към връх Ботев, съобщиха от Планинската спасителна служба към БЧК. Труповете са открити днес по обяд – към 11.10 часа най-напред е намерено мъртвото тяло на мъжа, а след час – към 12.15 часа, и това на загиналата жена.Двамата заедно с още една жена са тръгнали в събота от хижа „Амбарица“ към хижа „Дерменка“, но са се изгубили, и затова се отправили към връх Ботев, но заради лошото време са поели в обратна посока. в района на връх Ламък Купен загиналата жена се е подхлъзнала и паднала в стръмното дере, а мъжът е тръгнал след нея, но си е случила крака. Втората жена от групата туристи е продължила да върви цяла нощ и чак в неделя сутринта около 9.30 часа се е добрала силно измръзнала и в шок до хижа „Добрила“, но е успяла да посочи къде точно да търсят двамата й закъсали спътници. Труповете на мъжа и жената са открити от техен роднина.Сигналът към ПСС е подаден в неделя около 6 часа сутринта, след което веднага се сформират екипи, които да издирват загубилите се в Стара планина туристи. В акцията се включват спасители от отрядите в Сопот, Карлово, Калофер и Пловдив, които ще свалят телата на двамата загинали. Тъй като мястото, където те са намерени, е доста отдалечено, е възможно транспортирането да продължи до късно вечер или дори до полунощ, уточниха от спасителните отряди.", "date": "2017.05.07", "title": " Мъж и жена загинаха навръх Гергьовден на път към връх Ботев"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b8%d0%bd%d1%81%d0%bf%d0%b5%d0%ba%d1%82%d0%b8%d1%80%d0%b0-%d0%b2%d1%81%d0%b8%d1%87%d0%ba%d0%b8%d1%82%d0%b5-%d1%81%d0%b8-%d0%ba%d0%b0%d0%b7%d0%b0/", "text": "Командването на германската армия разпореди инспекция на всички казарми в страната, след като в две от тях бяха намерени нацистки символи, което доведе до огромен скандал, предадоха световните агенции.„Главният инспектиращ на Бундесвера (въоръжените сили) разпореди тази инспекция във всички обекти, които са собственост на армията, за да се провери дали присъстват тези символи на Вермахта (въоръжените сили на Нацистка Германия) и ако това е така, да бъдат премахнати“, заяви пред АФП говорител на министерството на отбраната.Скандалът разтърсва Бундесвера и министерството на отбраната от две седмици и е свързан с ареста на офицер, заподозрян в планиране на убийство на представители на левицата или чужденци, представяйки се за сирийски бежанец.Мъжът, който е на 28 години, беше задържан във френско-германската база в Илкирх, близо до Страсбург във Франция. Той от години подкрепял крайнонационалистически и ксенофобски идеи. При инспекция в неговата казарма в Илкирх, в обща зала в базата били открити „светини“ на Вермахта. Те били изложени от известно време, без това да привлече вниманието на когото и да било.Министерството, което забранява такива предмети, междувременно попада на подобен случай в друга база, този път в Германия – в Донауешинген.След ареста на офицер в Илкирх министърът на отбраната на Германия Урсула фон дер Лайен призова генералите да бъдат непримирими спрямо крайнодесните тенденции в армията.", "date": "2017.05.07", "title": " Германия инспектира всичките си казарми след скандал с нацистки символи"}
{"url": "https://trud.bg/%d1%81%d0%bb%d0%b0%d0%b2%d0%b8-%d1%82%d1%80%d0%b8%d1%84%d0%be%d0%bd%d0%be%d0%b2-%d0%be%d1%82%d0%bd%d0%be%d0%b2%d0%be-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0-%d0%bf%d1%80%d0%b5/", "text": "Четвърти ден Слави Трифонов протестира пред парламента. Днес той дойде там около 16 ч. Проливният дъжд не го отказа.Заедно със Слави протестират негови колеги от шоуто и граждани, които са си донесли сгъваеми столове, както ги призова днес фейсбук групата „Слави, време е да изхвърлим боклука“.Трифонов и част от екипът му протестират пред Народното събрание с искане депутатите да приемат решенията от националното допитване.", "date": "2017.05.07", "title": " Слави Трифонов отново протестира пред парламента (ВИДЕО)"}
{"url": "https://trud.bg/%d0%bd%d0%b5%d0%b2%d1%8f%d0%bd%d0%b0-%d0%b2%d0%bb%d0%b0%d0%b4%d0%b8%d0%bd%d0%be%d0%b2%d0%b0-%d1%81%d0%bf%d0%b5%d1%87%d0%b5%d0%bb%d0%b8-%d0%b7%d0%bb%d0%b0%d1%82%d0%bd%d0%b8%d1%82%d0%b5-%d0%bc%d0%b5/", "text": "Невяна Владинова добави още два златни медала към отличието си за първо място в многобоя на Световната купа в София. Българската гимнастичка получи най-високи оценки за изпълненията си с обръч и топка.За съчетанието си с обръч възпитаничката на Бранимира Маркова получи от съдиите 18,400, което  й осигури първо място пред родна публика.Втора се класира Линой Ашрам от Израел с 18,200. Трета е Катарина Халкина от Беларус с 18,050.Владинова заслужи второто си златно отличие за деня за съчетанието с топка. Тя получи 18,100.Така българската гимнастичка остави зад себе си Алесандра Арджиджикулезе от Италия и Алина Харнаско от Беларус със 17,650.Другата българка – Катрин Тасева, която вчера се класира втора в многобоя, остана четвърта с топка и оценка 17,250, информира .По-късно днес за индивидуалните ни гимнастички следват финалите на съчетанията с бухалки и лента, където участие ще вземат и Владинова, и Тасева.Ансамбълът пък ще представи композициите си с обръчи и въжета и бухалки. Момичетата на Весела Димитрова спечелиха злато от многобоя.", "date": "2017.05.07", "title": " Невяна Владинова спечели златните медали на топка и обръч"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d0%ba%d1%80%d0%b0%d0%b4%d0%b5%d1%86%d1%8a%d1%82-%d0%bd%d0%b0-%d0%bf%d1%80%d0%b0%d1%81%d0%ba%d0%be%d0%b2%d0%b8-%d0%bd/", "text": "Талантливият български актьор Юлиян Вергов ще гостува на Елена в спектакъла „Крадецът на праскови“ по едноименната повест на Емилиян Станев. Постановката е на Театрално-музикален център Разград. В главната роля Юлиян Вергов си партнира с любимката на публиката Мариела Топалова. В спектакъла участват още Марияна Бранкованова, Николай Сяров, Евгени Стефанов, Веселин Борисов. Музиката е на Иван Лечев.“Крадецът на праскови” е спектакъл за красивата, но обречена любов, която се ражда в един просмукан от жестокост, бедност и болести свят. Плод на естествения стремеж за щастие и свобода, за осмисляне на абсурдното всекидневие, тя е убита сред хаоса на войната, във време, когато човешкото е изтрито от хората. Героите на тази трагична и наситена с много емоции любовна история разкриват света на любовта, която макар и тайна е единствено способна да предаде смисъл на страданието, да възроди и възвиси човешкия дух. Спектакълът ще се играе на сцената на еленското читалище „Напредък 1863“ на 9 май от 18.30 часа. Билетите са в продажба на касата на читалището от 2 май. За информация и предварителни заявки на 0893456756.", "date": "2017.05.07", "title": " Представят „Крадецът на праскови” на еленска сцена"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b8-%d1%87%d0%b5%d1%82%d0%b8%d1%80%d0%b8%d0%bc%d0%b0-%d1%80%d0%b0%d0%bd%d0%b5%d0%bd%d0%b8-%d0%b2-%d0%b7%d0%b2%d0%b5/", "text": "Двама загинаха, а други четирима са ранени при зверска катастрофа на пътя между селата Павел и Страхилово, община Полски Тръмбеш.Произшествието е станало около 15 часа в неделя. По първоначална информация са се ударили два леки автомобила – Ланчия и Ауди. В резултат на сблъсъка на място са загинали водачът на аудито и възрастна жена от другия автомобил. Пострадали са шофьорът и още трима пътника от ланчията. Четиримата ранени са откарани в областната болница във Велико Търново. Към момента няма данни за състоянието им. На местопроизшествието се извършва оглед. По случая е започнато досъдебно производство.Причините за инцидента са в процес на изясняване. Вероятно става дума за шофиране с несъобразена скорост по мокрия от дъжда път.", "date": "2017.05.07", "title": " Двама загинали и четирима ранени в зверска катастрофа в Търновско"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d0%b7%d0%b0%d0%b4%d1%8a%d1%80%d0%b6%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%b3%d1%80/", "text": "Северна Корея обяви, че е задържала още един американски гражданин заради подозрителна дейност срещу държавата, предаде Това е четвъртият арест на американец в изолираната комунистическа страна. Действията на властите в Пхенян идват на фона на дипломатическото напрежение с Вашингтон заради севернокорейската ядрена програма.Задържаният Ким Хак-сон работел в пхенянския Научнотехнологически университет. Учебното заведение е основано от евангелисти чужденци и отвори врати през 2010 г. В него преподават неколцина американци. Възпитаниците му са основно деца на елита.В края на април беше задържан друг американски гражданин, преподавател в университета – Ким Сан-дук, наричан също Тони Ким. Постоянната представителка на САЩ в ООН Ники Хейли заяви тогава, че задържането на американеца е опит на режима на Ким Чен-ун да използва мъжа като средство за натиск върху страната й и международната общност.Още двама американци са арестувани в затворената комунистическа страна. Ото Уормбиър, студент на 21 години, беше осъден миналата година на 15 години принудителен труд за разпространяване на пропагандни материали. Пастор Ким Тхон-чхол излежава 10-годишна присъда за шпионаж.", "date": "2017.05.07", "title": " Северна Корея задържа американски гражданин заради подозрителна дейност срещу държавата"}
{"url": "https://trud.bg/%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba%d1%80%d0%be%d0%bd-%d0%b2%d0%be%d0%b4%d0%b8-%d0%bf%d1%80%d0%b5%d0%b4-%d0%bb%d1%8c%d0%be-%d0%bf%d0%b5%d0%bd-%d0%b2-%d0%be%d1%82%d0%b2%d1%8a/", "text": "Кандидатът за френски президент Еманюел Макрон води по резултати от отвъдморските територии на страната, предаде белгийският вестник „. Изданието се позовава на собствени анкети.Според него, при вота в Сен Пиер и Микелон, основателят на движение „Напред!“ получава 63,3% от подкрепата на избирателите. Гласовете за съперника му Марин льо Пен възлизат на 36,7%В Сен Мартен Макрон е лидер със 67,6%, а Льо Пен има 32,4%. Във Френска Гвиана разликата е 65 на сто срещу 35 на сто. На Мартиника Макрон води със 77,5%, а Марин льо Пен взима едва 22,5% от гласовете.Още по-осезаема и любопитна изглежда е разликата в САЩ и Канада. В Ню Йорк Еманюел Макрон печели с цели 94,7% спрямо 5,3 за Льо Пен. В Чикаго разликата е съответно 92 на 8, а в Отава и Монреал – 90% срещу 10%.Гласуването в отвъдморските територии на Франция се проведе вчера.Публикуването на прогнози и резултатите от екзитпола от избирателните секции във Франция е забранено от закона преди края на гласуването. Нарушението се наказва с глоба в размер на 75 хиляди евро. Въпреки това медиите на съседните страни, включително Белгия, Швейцария и Германия, традиционно публикуват данните от собствени проучвания. ", "date": "2017.05.07", "title": " Еманюел Макрон води пред Льо Пен в отвъдморските френски територии"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%be%d1%82-%d0%b1%d1%81%d0%bf-%d0%b3%d0%be%d1%81%d1%82-%d0%bb%d0%b5%d0%ba%d1%82%d0%be%d1%80%d0%b8-%d0%bd%d0%b0-%d0%b4%d0%b8%d1%81%d0%ba%d1%83%d1%81/", "text": "Народните представители от коалиция „БСП за България“ проф. Иво Христов и Тома Томов ще бъдат гост-лектори на дискусията „Националната идентичност в условия на глобализъм и мултикултурализъм“, която ще се проведе на 9 май (вторник) от 17.30 часа в конферентната зала на хотел „Лайпциг“ в Пловдив. Форумът се организира от студентска инициатива „Пловдив“ и Сдружение с нестопанска цел „Морал“.Домакините на дискусията са поканили за участие в нея също така Димитър Недков, писател и автор на утопичния роман „Президентът“, и проф. Тенчо Колев, преподавател в Юридическия факултет на Софийски университет и председател на УС на Сдружение „Европейски център по законодателство, анализ и усъвършенстване на съдебната практика“ . С тази дискусия се поставя начало на серия от подобни форуми за разискване на теми от изключително важно национално значение, касаещо бъдещото развитие на страната, посочват организаторите.", "date": "2017.05.07", "title": " Депутати от БСП гост-лектори на дискусия за националната идентичност в Пловдив"}
{"url": "https://trud.bg/%d1%81%d0%b5%d0%b4%d0%b5%d0%bc-%d0%b4%d1%83%d1%88%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0/", "text": "Седем души пострадаха при тежка катастрофа по пътя Русе – Бяла, информира От полицията информираха, че сигнал за инцидента е подаден около 14:50 часа. В участъка между Борово и Бяла са се блъснали лек автомобил, джип и миниван. В произшествието са участвали още две коли.Изпратени са пет линейки на „Спешна помощ“. Пострадали са трима мъже, три жени и момче. Едната жена и момчето са чуждестранни граждани. Двама от пострадалите са откарани в болницата в Бяла, а останалите петима – в Университетската болница в Русе. Полицейски екипи са осигурили „зелен коридор“ за линейките.Пострадалите са с различни травми и счупвания, като според първоначалната информация няма опасност за живота им.Причините за катастрофата се установяват. Участъкът в района на инцидента е затворен за движение. Създадена е временна организация с обходен маршрут през град Борово.", "date": "2017.05.07", "title": " Седем души пострадаха при катастрофа на пътя Русе – Бяла"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d0%bb%d0%b5%d0%b2-%d0%b4%d0%b0%d0%b4%d0%b5-%d1%81%d1%82%d0%b0%d1%80%d1%82-%d0%bd%d0%b0-%d0%bc%d0%b0%d1%80%d0%b0%d1%82%d0%be/", "text": "Министърът на младежта и спорта Красен Кралев откри спортния празник във Варна по случай Световния ден на предизвикателството и даде старт на международния „Маратон Варна 2017“. Близо 500 лекоатлети от 15 държави се състезаваха в оспорваните бягания на 8,4 км, 16,8 км и 42,195 км. Много любители от всички възрастови групи и деца се включиха в масовия крос на 2 км.На стартовата линия министър Кралев приветства всички участници и си пожела повече млади хора да се запалят от техния пример, за да се увеличат феновете на атлетиката във Варна и България. Той изрази увереност, че този маратон ще стане традиционен и ще бъде един от символите на неговия роден град Варна.Варненският маратон се организира за втора поредна година и се очертава като един от най-силните у нас. В състезанието участваха почти всички най-добри наши бегачи и представители на водещите световни школи Кения, Етиопия и Мароко. За призьорите бяха отредени 44 индивидуални парични премии от общия награден фонд в размер на 49 000 лв. Първите 40 финиширали в масовите бягания получиха много предметни награди – сакове, анцузи, шапки и др.Трима мароканци бяха най-бързи при мъжете в класическата дистанция 42,195 м. Победителят Абделади Таяр даде време 2:20,25 часа, като изпревари първия в миналогодишния маратон Ахмет Насеф и Юсеф Сбааи. Абделади Таяр повтори успеха си от маратона в Стара Загора. Така той запази шансовете си да спечели джакпота от 20 000 лв., ако триумфира и в третия голям български маратон от веригата „Бягането – начин на живот“ в София на 14 октомври.Министър Кралев поздрави Абделади Таяр и му връчи венец за победата веднага след пресичането на финала. В официалната церемония по награждаването участва и кметът на града Иван Портних.При жените в класическата дистанция на 42,195 км на първо място завърши Рут Матебо от Кения.„Щастлив съм, че второто издание на варненския маратон е толкова успешно – коментира Красен Кралев пред БНТ. – Огромният успех и на маратона в Стара Загора ме кара да вярвам, че това начинание, което започнахме през миналата година, ще има добро бъдеще. Дългите бягания са един от най-трудните, но и най-достъпните спортове. Те са изключително полезни за здравето и изграждането на характера. Наша задача е да се грижим, както за елитния спорт и за създаването на шампиони, така и да научим децата на любов към спорта и на двигателна култура. Именно това е начинът да имаме здраво поколение от млади българи.“Красен Кралев подчерта, че ще бъде последователен и във втория си мандат като министър на младежта и спорта, за да продължи започнатото в предишното правителство на премиера Бойко Борисов.„Най-важното в момента е, че за първи път от 50 години българско правителство обръща внимание на един от най-сериозните проблеми в българския спорт – липсата на физкултурни салони в училищата. Ако ние не променим отношението на родители, учители и директори към физическото възпитание, няма как да очакваме, че ще имаме здрава нация и успехи в професионалния спорт при положение, че само 30 процента от децата спортуват. От 2700 училища 300 нямат салони, 400 имат пригодени помещения, които също не са подходящи за адекватно провеждане на спортни занятия. Премиерът Борисов и финансовият министър Владислав Горанов подкрепиха категорично идеята да бъдат изградени тези салони. И в следващите 4 години ще бъдат отделени 130 милиона лв. за инвестиране в спортната инфраструктура в училищата. Смятам, че с това ще бъде даден сериозен тласък на българския спорт. Това е наша стратегическа задача. Най-неотложно обаче е приемането на новия Закон за спорта”, каза Кралев.Той допълни, че съвсем наскоро врати ще отворят реновираните зала „Фестивална“ и стадион „Академик” на 4-ти км. „Съоръженията са много, всички градове имат нужди от зали. Ще продължи и програмата ни за подпомогане на отборите от футболната Професионална лига за изграждане на терени и осветление. Опитваме се в рамките на бюджета да помогнем на всички и най-вече на по-важните в социален аспект спортни проекти и съоръжения. Голямата подкрепа от избирателите и спортната общественост ни амбицира да работим още по-мотивирано и с още по-голям хъс, за да помогнем на българския спорт”, допълни министърът.Кралев говори и за очакванията за предстоящата зимна Олимпиада. Той определи представянето на Александра Жекова и Радослав Янков като „българско чудо в сноуборда“ и изрази надежда, че младата и талантлива Катрин Маноилова ще направи силна кариера в шорттрека и може да се пребори за олимпийски медал. Министърът отново похвали и организацията в Българската федерация по художествена гимнастика, която в провежда кръг от Световната купа в София.„Състезателките от ансамбъла вече дадоха заявка да бъдат сред големите световни звезди. Невяна Владинова също започна годината с летящ старт“, посочи Красен Кралев.Според него, успехите им се дължат на сериозната работа във федерацията.„По същия начин се работи и в българската борба, където е нужно време, за да дойдат резултатите от започналата реформа. Липсата на силна вътрешна конкуренция е един от проблемите на спорта ни, но мисля, че с годините ще го преодолеем, ако се работи правилно и всеки в системата си изпълнява задачите“, каза още Кралев.Министърът акцентира и върху факта, че разполага с възможността да работи и мисли в дългосрочна перспектива за българския спорт.„На изборите господин Борисов получи за трети път мандат като премиер. В историята има само трима души, които са били избирани за премиери повече от него. Това променя хоризонта на българските политици, който досега бяха в изпълнителната власт между две и четири години. Краткият срок пречи да мислиш в перспектива, всеки гледа да реши проблемите в краткосрочен план. А сега за първи път хората казват: „Искаме спокойствие, даваме Ви доверие, работете в дългосрочен план за развитието на държавата“. Всеки министър вече има възможност да мисли за втори, за трети мандат. Това ни дава правото да мечтаем и да работим за един по-дългосрочен период. Ние знаем, че проектът за физкултурните салони в българските училища няма да бъде завършен в рамките на мандата, но сме длъжни да го стартираме, за да се постави акцент, че подценявайки физическото възпитание, нямаме шанс да очакваме сериозни резултати в спорта“, заяви министърът.Красен Кралев очерта като основен приоритет и безкомпромисната борба с допинга. Той призова да бъде изчистен имиджът на България като държава, в която се приемат забранени субстанции.", "date": "2017.05.07", "title": " Министър Кралев даде старт на „Маратон Варна 2017“ и награди победителите"}
{"url": "https://trud.bg/%d1%82%d1%83%d0%bd%d0%b5%d0%bb%d1%8a%d1%82-%d0%b2-%d0%ba%d1%80%d0%b5%d1%81%d0%bd%d0%b5%d0%bd%d1%81%d0%ba%d0%be%d1%82%d0%be-%d0%b4%d0%b5%d1%84%d0%b8%d0%bb%d0%b5-%d0%b5-%d0%b1%d0%b5%d0%b7-%d0%be%d1%81/", "text": "Тунелът в Кресненското дефиле е без осветление поради авария в електропреносната мрежа, съобщават от агенция „Пътна инфраструктура“.Шофьорите трябва да се движат с повишено внимание и съобразена скорост.", "date": "2017.05.07", "title": " Тунелът в Кресненското дефиле е без осветление поради авария"}
{"url": "https://trud.bg/%d0%b8%d0%b7%d0%b1%d0%b8%d1%80%d0%b0%d1%82%d0%b5%d0%bb%d0%bd%d0%b0%d1%82%d0%b0-%d0%b0%d0%ba%d1%82%d0%b8%d0%b2%d0%bd%d0%be%d1%81%d1%82-%d0%b2%d1%8a%d0%b2-%d1%84%d1%80%d0%b0%d0%bd%d1%86%d0%b8%d1%8f-2/", "text": "Избирателната активност във Франция достигна 65,30% до 17 часа местно време.На предишния тур от изборите по същото време, активността беше 69,42%. През 2012 година на предишните президентски избори активността до 17 часа е била 71,96%.  ", "date": "2017.05.07", "title": " Избирателната активност във Франция е 65,30%"}
{"url": "https://trud.bg/%d1%86%d0%b5%d1%86%d0%ba%d0%b0-%d1%86%d0%b0%d1%87%d0%b5%d0%b2%d0%b0-%d0%b1%d0%be%d1%80%d0%b8%d1%81%d0%be%d0%b2-%d0%bc%d0%b8-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%b4%d0%b0-%d1%81%d1%82/", "text": "Получих предложението да стана министър на правосъдието от премиера Борисов, имаше време за размисъл, но приех. Това е поредната отговорност, с която се нагърбвам. Това посочи министърът на правосъдието Цецка Цачева пред БТВ.Тя уточни, че след загубата на президентските избори е имало време за чудене сега накъде, но е преценила, че има още сили и още какво да даде за държавността. Моята най-силна експертиза – професията и образованието ми са в сферата на правото и като адвокат винаги съм търсела баланс и диалог, коментира Цачева.По думите й ще бъде министър, който ще изпълнява правомощията си в рамките на Конституцията. „Ще търся продължаване на реформата в съдебната система. Приключихме конституционната част от реформата, направихме промени в закона за съдебната власт, но и предстои още много. Ще има приемственост с кабинетите преди мен. Работили сме и с Христо Иванов като министър. Познаваме се, може би аз съм повече прагматик от него”, посочи тя.По повод Екатерина Захариева, която ще съвместява вицепремиерските си задължения със съдебната реформа и поста на външен министър, Цачева посочи, че се радва, че продължаването на реформата в правосъдната система е издигната на ниво вицепремиер. „Министърът на външните работи е този, който държи връзките с европейските институции, които са структурите, които имат общо с продължаващите доклади по механизма за сътрудничество и проверка”, заяви Цачева.„Съдебната реформа се прави само в интерес на българските граждани. Влизайки в студиото се срещнах със съпругата на загиналия на магистрала „Хемус” работник. Нейните думи бяха отново за повече ред и дисциплина”, добави тя.В първия си работен ден след клетвата на правителството, Цачева каза, че се е срещнала със Сотир Цацаров и Лозан Панов в кабинета си. По думите й срещата е била неформална и им е казала, че трябва да „продължим и да намерим най-вярното решение и да загърбим личностни или принципни противоречия.“„Бях приятно изненадана за това, че структурната реформа в прокуратурата е извършена и дори шеговито отбелязах, че това не е станало ясно на широката общественост. Но е важно е, че имаме диалог”, категорична беше тя.ГЕРБ и аз сме категорично за въвеждане на промяна в закона, според която изборите ще бъдат провеждани по мажоритарна система, добави правосъдният министър.", "date": "2017.05.07", "title": " Цецка Цачева: Борисов ми предложи да стана министър на правосъдието – размислих и приех"}
{"url": "https://trud.bg/%d0%bc%d0%b8%d1%80%d0%be-%d0%be%d1%82-%d0%bd%d0%b8%d1%81%d0%ba%d0%b8%d1%82%d0%b5-%d1%85%d0%be%d1%80%d0%b0-%d0%be%d1%82%d0%b8%d0%b2%d0%b0-%d0%b7%d0%b0-%d0%b7%d0%bb%d0%b0%d1%82%d0%be-%d0%b2-%d0%ba%d0%b0/", "text": "Мъжът живее с тенис и бодибилдингАко не познавате Мирослав Пенчев от Шумен, първото, което ще забележите, е скромният му ръст. 136 сантиметра. Няколкостотин са хората у нас с диагнозата със сложно име ахондроплазия. Иначе нещата са прости – ти си висок, колкото са високи целите ти. А неговите са такива, откакто се помни. Още като първолак осъзнал, че няма да порасне много. В медицинската литература данните са различни, но най-оптимистичните са за височина до 140 см. Нито за миг обаче ръстът на Миро не му е бил спирачка, не е преставал да прави това, което му харесва.Любим му е спортът и е пробвал всичко – борба, плуване, карате, тенис, дори баскетбол. Въпреки ръста успешно си партнирал със съучениците в Шумен, само дето му трябвало тройно повече сила да вкарва топката в коша, но успявал.Сега е на 21 г. и огромната му мечта е участие в Седмите олимпийски игри за хора с нисък ръст в Онтарио, Канада, от 5 до 15 август. Последните две-три години тренира за това. Ако успее да събере нужните средства и отпътува, ще бъде единственият българин в надпреварата, в която ще мерят възможности малки хора от цял свят. За игрите няма предварителни квалификации. До 10 май Миро трябва да е готов с всички медицински изследвания и да се регистрира онлайн за участие на сайта на олимпиадата. Срокът беше до края на април, но организаторите на надпреварата са отпуснали още дни за българина. Най-голямата пречка са нужните $5000 за хотел и пребиваване за него и придружител. Хубавото е, че $500 вече са събрани от приятели, които вярват в „големия човек“, а шуменската фирма „Алкомет“ също е обещала да покрие голяма част от разхода. Отделно Миро ще събира пари за самолетни билети, но смята, че всичко е постижимо.„Знам, че хората с моя ръст са комплексирани. Те са към 300 в България и аз бих им казал да не се отчайват. Когато покажат възможности и дадат най-доброто от себе си, никой няма да ги подценява“, разсъждава Миро. От близо три години доказва на себе си и на приятелите, че е майстор по тенис на маса, и много се надява да вдигне българския флаг и златото в Канада. Тренира всеки ден минимум по три часа. Половината от времето е в спортна зала „Плиска“ с треньора Златко Иванов. „Мирослав има усет, играе добре. Ръстът няма значение в тениса, но на него му е малко по-трудно. Приклекнете и ще видите защо“, обяснява наставникът. Все пак тенис масата е висока 76 см., но шуменецът е изключително пъргав и концентриран при игра. Създал си е техника и в залата го гледат с уважение, конкурира се равностойно с високи партньори. Играе с лявата ръка, която му е по-силна. Ако стигне до олимпиадата обаче, очаква да срещне не по-малко подготвени минисъстезатели. Гледал е клипове от предишните игри и конкуренцията ще е голяма.В името на добрата форма от година и половина Миро тренира и бодибилдинг в домашни условия. С режим и постоянство постигнал огромна трансформация – от 53 кг спаднал на 43 кг. Сега се колебае плюс два килограма. „Доста труд положих, но промених тялото си, доволен съм от външния си вид“, казва новият мускулест Миро. Тайната е в правилното хранене и движение и не я пази само за себе си. Разказва, че похапва балансирано протеини, въглехидрати и мазнини. Комбинира ги, но предупреждава, че трябва сам да прецениш колко да ядеш. Закуската на амбициозния спортист е от 3 яйца, 100 г нискомаслена извара, толкова ориз, 2 лъжици доматен сос и малко сурово зеле. На обяд хапва ориз, извара и банан. В 14 ч следват 100 г пилешко, салата и ориз. Въглехидратът ти дава енергия, иначе се чувстваш отпаднал, обяснява Миро. В 17 ч пак е ред на изварата, а в 20 ч се полагат 100 г месо, толкова ориз и доматен сос. Вае тяло с 5-килограмови гирички и задължително добавя 20 минути пъргаво слизане и качване на стъпалата в триетажната си кооперация.Миро не кара кола, ходи пеша и рядко се качва в автобус. Е, тогава редовно отстъпва място на пътниците. Нищо че държавата го води с инвалидност. Миро казва, че засега няма никакви проблеми със ставите и краката, макар че при хората с ахондроплазия те са слабото място.Борбата също не е препоръчителна, защото може да доведе до контузии. Няма я като дисциплина и в олимпиадата. Въпреки че не се препоръчва, като дете Миро тренирал три години в категория до 35 кг и завоювал три златни медала в градски първенства за радост на баща си, който е бивш треньор по борба. Има и бронзово отличие по плуване. Затова смята на световната надпревара да се пробва в басейна, да участва и в леката атлетика, защото е добър на късите разстояния.Най-скъпа до момента му е златна купа от ученическа надпревара по тенис, когато елиминирал петима, за да стане първи. Дали сега пак ще го споходи щастието да победи, не знае. Но уверява, че ще даде най-доброто, на което е способен. „Надявам се най-вече на себе си, на Бог и на малко късмет“, казва Миро.Ако събере парите, на родолюбеца това ще му бъде първо излизане в чужбина. Досега е пътувал само у нас, защото има какво да се види в България и с какво да се гордеем. Зад граница сигурно има по-големи възможности и удобства за хората с нисък ръст, но Миро отсича: „Никога не бих напуснал, не са ми нужни много пари, България ще ми липсва много“. Идол му е Васил Левски и казва, че подчинява дните си на принципа му „Дела трябват, а не думи“.Иначе държавата му дава 150 лв. месечна пенсия, а Миро си търси и подходяща работа. Завършил е компютърна техника и технологии в Професионалната гимназия по механотехника в Шумен и в охранителна фирма му обещали работа като технически сътрудник. Чака и се надява.Най-важното е, че няма комплекс от ръста си и съветва и други да „надскочат“ физиката си. Ако някога някой го е обиждал, то е било в детството. И това вече е минало. „Трябва да свикнеш с обстоятелствата. Всичко е такова, каквото ти решиш“, казва шуменецът. И не се обижда от терминологията „малки хора“. „Ние наистина сме по-ниски, но всеки има заложби, с които може да бъде полезен. Трябва ни шанс да ги покажем“, разсъждава Миро и е щастлив, че досега винаги е срещал разбиране и уважение. Малкият ОлимпОлимпийските игри за малки атлети се провеждат от 1993 г. Последните са били в Лансинг, столицата на щата Мичиган, през 2013 г. Тогава в тях мерят сили спортисти от 17 страни. България имаше инициативен комитет за домакинство на спортното събитие за минисъстезатели през 2017-а, но не успя. Тази година се очаква олимпиадата в Канада да бъде още по-мащабна от последната. Няма възрастови ограничения, но условията за ръст са железни. А българинът Мирослав Иванов Пенчев ще отиде при подкрепа, обявена е и банкова сметка BG27STSA93000020919206 BIC: STSABGSF", "date": "2017.05.07", "title": " Миро от ниските хора отива за злато в Канада"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d1%82%d0%be%d1%82%d0%be%d0%bc%d0%b8%d0%bb%d0%b8%d0%be%d0%bd%d0%b5%d1%80-%d1%81%d0%b5%d0%b3%d0%b0-%d0%b2%d0%b5%d1%87%d0%b5-%d0%b2%d1%81%d0%b8%d1%87%d0%ba%d0%be/", "text": "Сега вече всичко ще се оправи – това прогнозира 78-годишният Тодор Крантов от Съединение. След 40 години работа той получава 300 лв. пенсия, а със съпругата му живеят с 450 лв. на месец. Като платят сметките и лекарствата, нищо не остава. До миналата седмица, когато Все още не мога да се осъзная, каза той пред „Започна тотото, започнах да пиша. На четвъртото число си казах: „Горе-долу четворка – бива“. На шестото извиках: „Бабо, шестиците дойдоха у нас, спечелих! А тя: „Стига си прави майтапа, не се шегувай! Това беше“, разказа щастливецът.Обадили се на дъщеря си, тя – на сина им. Децата им веднага пристигнали и ги завели в Пловдив – „да не стане нещо, да не вземе някой фиша. Сега виж какви времена са“, каза Крантов.Когато се прибрали в Съединение, имало еуфория, всички ги поздравявали, но „има и много завистливи хора“, добави той.Новият тотомилионер разказа, че играе с едни и същи числа от 30 години. Най-голямата сума, която е получавал обаче, е от заплата. От тотализатора досега печелил само четворки, но те били „дребна работа“.Със съпругата си – хубавата Елена, както я нарича, са ходили най-много до морето – не е излизал от страната. През годините не успели да спестят никакви пари.Все още не са решили какво да правят с парите. Мислят да си оправят къщата, да дадат на децата и внуците.Днес обаче тотомилионерът мечтае за едно – да бъде здрав.", "date": "2017.05.07", "title": " Новият тотомилионер: Сега вече всичко ще се оправи"}
{"url": "https://trud.bg/%d0%b4%d0%b2%d0%b0%d0%bc%d0%b0-%d1%88%d0%be%d1%84%d1%8c%d0%be%d1%80%d0%b8-%d1%80%d0%b0%d0%bd%d0%b5%d0%bd%d0%b8-%d1%81%d0%bb%d0%b5%d0%b4-%d1%87%d0%b5%d0%bb%d0%b5%d0%bd-%d1%83%d0%b4%d0%b0%d1%80-%d0%bd/", "text": "Двама мъже са тежко ранени след челен удар между два автомобила на пътя Пловдив-Карлово, в района на село Песнопой. Пострадалите са шофьорите на двата автомобила.В колите пътували общо три деца. За да извадят тях и останалите пътници, пристигналите пожарникари трябвало да разрежат автомобилите.Движението е пренасочено през Хисаря.", "date": "2017.05.07", "title": " Двама шофьори ранени след челен удар на пътя Пловдив – Карлово"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be%d1%82%d0%be-%d0%bd%d0%b0-%d1%82%d1%83%d1%80%d0%b8%d0%b7%d0%bc%d0%b0-%d1%89%d0%b5-%d0%be%d1%80%d0%b3%d0%b0%d0%bd%d0%b8%d0%b7/", "text": "Министърът на  туризма Николина  Ангелкова е решена да проведе първия изпит за придобиване на правоспособност за упражняване на професията „Екскурзовод“ възможно най-скоро, съобщават от Министерството на туризма.Очаква се първият изпит да се състои до средата на юни.Темите и въпросите, които ще бъдат предмет на изпита са по предложение на професионалните сдружения на екскурзоводите и други компетентни институции. До края на месец май ще бъдат утвърдени конспектът и начинът на провеждане на изпита. Те ще бъдат публикувани на институционалната страница на ведомството.От министерството припомнят, че съгласно Наредбата за придобиване на правоспособност на екскурзоводите, изпитите се провеждат два пъти в годината. ", "date": "2017.05.07", "title": " Министерството на туризма ще организира изпит за екскурзоводи до средата на юни"}
{"url": "https://trud.bg/1923469-2/", "text": "Вулканът Фуего в Южна Гватемала изригна. Два потока лава се спуснаха по билото на високия 3763 метра вулкан, който е смятан за един от най-активните в Централна Америка.Няма пострадали, заявиха властите, цитирани от ДПА. Висок близо 2 километра стълб от пушек се издигна над вулкана, а дъжд от пепел засипа околността, на 50 километра на югозапад от столицата Гватемала. 300 души трябваше да бъдат евакуирани, а десет училища – затворени, като местните власти обявиха бедствено положение.", "date": "2017.05.07", "title": " Изригна вулканът Фуего в Гватемала"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%b5%d0%bd-%d0%bc%d1%8a%d0%b6-%d0%bf%d1%80%d0%b5%d0%b1%d0%b8%d1%82-%d0%b2-%d1%81%d1%82%d0%be%d0%bb%d0%b8%d1%87%d0%b5%d0%bd-%d1%85%d0%b8%d0%bf%d0%b5%d1%80/", "text": "Възрастен мъж бил пребит от друг клиент в столичен хипермаркет навръх Гергьовден, съобщи БТВ.Според свидетели на инцидента, станал близо до касите, охраната не се намесила.Скандалът избухнал, след като възрастният мъж бутнал с количката си по-млад клиент. Ядосан, той се нахвърлил върху възрастния. В един момент го ударил, възрастният мъж паднал на земята. Имало кръв по него, според свидетелите.Служители на хипермаркета, а не охраната, помогнали на пострадалия.„Нападателят продължи да вика, мина си през касите с покупките. И си тръгна, все едно си е отишъл на пазар и се е прибрал. Това беше“, допълниха очевидците.От търговската верига обясниха, че инцидентът е станал на място с ограничена видимост за охраната. Пострадалият не е поискал да се вика линейка и полиция. Твърдят още, че нападателят е напуснал магазина, но след като е говорил с охраната. След като излязат резултатите от проверката, ще вземат допълнителни мерки.", "date": "2017.05.07", "title": " Възрастен мъж пребит в столичен хипермаркет"}
{"url": "https://trud.bg/%d0%bf%d0%b0%d1%80%d1%82%d0%b8%d1%8f%d1%82%d0%b0-%d0%bd%d0%b0-%d0%bc%d0%b5%d1%80%d0%ba%d0%b5%d0%bb-%d1%81-%d0%b2%d0%b0%d0%b6%d0%bd%d0%b0-%d0%bf%d0%be%d0%b1%d0%b5%d0%b4%d0%b0-%d0%b2-%d1%80%d0%b5%d0%b3/", "text": "Управляващата в Германия партия – Християндемократическият съюз (ХДС), печели изборите в провинция Шлезвиг-Холщайт, сочат първите прогнозни резултати. Партията на канцлера Ангела Меркел събира 33 на сто от гласовете.Втори са социалдемократите с 26 на сто. Те губят четири пункта в сравнение в предните избори в провинцията.Зелените и либералната партия СвДП се представят убедително и получават 13,5 респ. 11,5 на сто.Крайнодясната „Алтернатива за Германия“ има 5,5 на сто.", "date": "2017.05.07", "title": " Партията на Меркел с важна победа в регионални избори"}
{"url": "https://trud.bg/%d1%80%d0%b0%d0%bd%d0%b5%d0%bd%d0%b8%d1%8f%d1%82-%d0%bd%d0%b0-%d1%85%d0%b5%d0%bc%d1%83%d1%81-%d0%ba%d1%8a%d0%bc-%d1%88%d0%be%d1%84%d1%8c%d0%be%d1%80%d0%b0-%d1%83%d0%b1%d0%b8%d0%b5/", "text": "За три български семейства Великден беше трагичен и страшен.На 17 април, Велики понеделник, двама служители на „Автомагистрали“ бяха ударени в аварийната лента на AM „Хемус“ от автомобил, движещ се с несъобразена скорост, докато помагаха на катастрофирала по-рано кола. Загинаха Иван Димитров и оцелелият при първия инцидент Йото Ахчийски. Другият притекъл се на помощ служител на „Автомагистрали“ – Иван Шишков, оцеля като по чудо. Той обаче е със счупен на три места таз, рани на двата крака и счупена кост на дясна ръка с разкъсани нерви.Пред  той каза, че единствено може да попита шофьора убиец: „Стигна ли по-бързо?“Днес Шишков е в дома си – след 15 – 16 дни в болницата той беше изписан от столичната болница „Св. Анна“ (Окръжна болница), защото клиничната му пътека изтекла.„Казаха да се лекувам в домашни условия – с превръзки от хирург и рехабилитация“, разказа той. До момента медикаментите му струват около 200 лв., без това да включва посещенията на хирург и консумативите. На помощ се отзовали приятели, колеги, а от ръководството на „Автомагистрали“ също обещали да помагат.„Ще се боря, няма да се предавам“, увери Шишков.В студиото на предаването вдовицата на Иван Димитров – Румяна Чобанова, каза, че започва борба с всички сили срещу джигитите на пътя, които се мислят за богопомазани.Трябва да се промени законът, трябва да се увеличат часовете на новите шофьори. Шофьорските курсове трябва да са минимум по шест месеца и курсистите да карат в три сезона, за да се чувстват подготвени, смята тя.На 19 юли, рожденият ден на Иван, Румяна организира протест на мястото на инцидента. „Искам голям протест, всички, които ме подкрепиха дотук, да застанат зад мен, зад Николай и зад Наталия (вдовицата на Йото Ахчийски, бел. ред.). Искам целият безумен свят да чуе и поне един да се замисли – не бива да се кара така, не бива да сме безразсъдни, трябва да се промени нещо“, каза тя.", "date": "2017.05.07", "title": " Раненият на „Хемус“ към шофьора убиец: Стигна ли по-бързо?"}
{"url": "https://trud.bg/12-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%be%d1%82-%d0%b8%d1%80%d0%b0%d0%ba-%d0%b8-%d1%81%d0%b8%d1%80%d0%b8%d1%8f-%d0%b7%d0%b0/", "text": "Румънската гранична полиция е заловила в района на сръбско-румънската граница 12 граждани на Ирак и Сирия при опит да влязат нелегално на румънска територия.Задържаните 10 възрастни и две деца са заявили, че са преминали нелегално границата със Сърбия с намерението да достигнат Западна Европа, съобщават от румънската гранична полиция.", "date": "2017.05.07", "title": " 12 нелегални мигранти от Ирак и Сирия задържани на сръбско-румънската граница"}
{"url": "https://trud.bg/%d0%b4%d0%b0%d0%bd%d0%bd%d0%b8-%d0%be%d1%82-%d0%b5%d0%ba%d0%b7%d0%b8%d1%82-%d0%bf%d0%be%d0%bb-%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba%d1%80%d0%be%d0%bd-%d0%b2%d0%be%d0%b4%d0%b8-2/", "text": "Центристът Еманюел Макрон ще спечели балотажа срещу лидера на Националния фронт Марин льо Пен с 60 срещу 40 на сто. Броят на празните и недействителните бюлетини е голям. Това съобщава белгийският вестник , като се позовава на резултатите от екзитпол на четири различни социологически агенции.Според екзит пол данни, цитирани от радиотелевизионната компания Ер Те Бе Еф и агенциите ДПА и ТАСС  подкрепата за Макрон във Франция и в отвъдморските френски територии също е над 60 процента. Във Франция има забрана да се съобщават резултатите от изборите преди приключване на изборния ден, което ще стане в 21.00 часа българско време. Забраната не е в сила за западните медии. Белгийски медии първи започнаха да съобщават данни, основаващи се на екзит пол. Тези данни не могат да бъдат цитирани във френски медии, защото има глоба от 75 000 евро, отбелязва ДПА. В САЩ в секциите за гласуване, обособени за френски граждани, лидерството на Макрон е практически абсолютно. В Ню Йорк, Чикаго и Бостън той получава между 92 и 96 процента.Френските граждани в Канада трябваше да чакат на дълги опашки, за да гласуват. На някои места и чакането продължи 3 часа. Във Великобритания желаещите да гласуват от ранно утро се явиха в изборните секции. В секциите в Лондон чакането е средно около час и половина. Избирателната активност на втория тур на президентските избори към 17.00 часа е малко над 65 процента, съобщиха от френското вътрешно министерство. Активността е по-ниска с близо 7 на сто в сравнение с президентския вот през 2012 година.", "date": "2017.05.07", "title": " Данни от екзит пол: Еманюел Макрон води на втория тур на изборите с над 60%"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8-%d0%b2-%d0%bb%d0%be%d0%bd%d0%b4%d0%be%d0%bd-%d0%bf%d0%be%d0%b4%d0%ba%d1%80%d0%b5%d0%bf%d0%b8%d1%85%d0%b0-%d0%bf%d1%80%d0%be%d1%82%d0%b5%d1%81%d1%82%d0%b0/", "text": "Българи в Лондон подкрепиха протеста на Слави Трифонов за разглеждането на референдума за изборните промени в Народното събрание, информира . Близо 20 българи, които учат и работят в Лондон, подкрепиха с протест пред посолството ни искането за разглеждането на резултатите от референдума от депутатите.пред празната сграда на парламента. Той възнамерява да прави това всеки ден, докато допитването не бъде разгледано в пленарна зала.Прогнозата на Трифонов е, че вероятно другата седмица ГЕРБ ще внесе текстовете, но останалите партии ще блокират приемането им. „Надявам се те да приемат нещо просто да следват волята на собствения си началник, ако продължават да се измъкват аз ще продължавам да седя въпреки дъжда”, заяви той.", "date": "2017.05.07", "title": " Българи в Лондон подкрепиха протеста на Слави Трифонов"}
{"url": "https://trud.bg/%d0%bd%d0%be%d0%b2%d0%be%d0%b8%d0%b7%d0%b1%d1%80%d0%b0%d0%bd%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bc%d0%b0%d0%ba%d1%80%d0%be%d0%bd-%d0%be%d0%b1%d1%8f%d0%b2/", "text": "Новоизбран президент Еманюел Макрон заяви, че неговата победа на изборите представляват „надежда“ и „нова глава“ за Франция.„Нова глава в нашата дълга история започва тази нощ. Искам тя да бъде на надежда и подновена увереност“, заяви Макрон, цитиран от АФП.Според екзитполовете Макрон печели около 65 на сто от гласовете на балотажа. Опонентката му Марин Льо Пен получава 35 на сто. Тя заяви, нейната крайнодясна партия Национален фронт е постигнала „исторически, голям резултат“. Льо Пен добави, че е разговаряла по телефона с победителя Еманюел Макрон и му е пожелала „успех“ в справянето с „огромните предизвикателства“.", "date": "2017.05.07", "title": " Новоизбраният президент Макрон обяви „нова глава“ за Франция"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%bc%d0%b0%d0%ba%d1%80%d0%be%d0%bd-%d0%b7%d0%b0-%d0%bf%d0%be%d0%b1%d0%b5%d0%b4%d0%b0%d1%82%d0%b0-%d0%b2/", "text": "Бойко Борисов поздрави Еманюел Макрон за победата на президентските избори във Франция.Поздравления за френския народ. Поздравления за Макрон, написа премиерът в туитър.", "date": "2017.05.07", "title": " Борисов поздрави Макрон за победата във Франция"}
