{"url": "https://trud.bg/%d0%b8%d0%b7%d1%83%d1%87%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b2-%d0%bc%d0%be%d0%bb%d0%b4%d0%be%d0%b2%d1%81%d0%ba%d0%b8/", "text": "Изучаването на български език в молдовските училища от 1 до 12 клас ще бъде запазено, увери президентът на Молдова Игор Додон при срещата си с вицепрезидента Илияна Йотова, информира  . По време на срещата стана ясно още, че при преминаването от пропорционална към мажоритарна избирателна система районите, където живеят етнически българи ще имат представителност в парламента. Молдова е един от моделите затова как се спазват правата на малцинствата, заяви вицепрезидентът на България Илияна Йотова. „При предстоящото административно деление, което е свързано и с промяната на избирателната система в Молдова Тараклийския регион ще запази своята цялост и в бъдеще на парламентарни избори ще има един депутат, което за нас е огромно постижение.“, коментира вицепрезидентът. Основната тема на разговор между Йотова и Додон беше и правото на българското малцинство за образование на майчин език. „Смятам, че е нещо недопустимо да забраняваш на етносите да изучават родния си език. В Република Молдова това нещо няма да се случи. В Република Молдова има стотици училища с преподаване на руски, няколко с преподаване на украински – там, където има компактно украинско население, има училища с преподаване на гагаузки и на български език.“, заяви Игор Додон. Вицепрезидентът Илияна Йотова се срещна и със министър-председателя и заместник-председателя на Парламента на Молдова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.04", "title": " Изучаването на български в молдовските училища ще бъде запазено"}
{"url": "https://trud.bg/%d0%bf%d1%8a%d1%80%d0%b2%d0%b0%d0%bd-%d1%81%d0%b8%d0%bc%d0%b5%d0%be%d0%bd%d0%be%d0%b2-%d1%80%d0%b0%d0%b4%d0%b5%d0%b2-%d0%b7%d0%bd%d0%b0%d0%b5-%d1%87%d0%b5-%d0%b5-%d0%b4%d0%b2%d0%b0-%d0%bf%d1%8a/", "text": "Президентът Радев реши да играе тази игра, очевидно му се влиза в близък бой, има енергията и амбицията да го прави. Той обаче не си прави като сметка, че ГЕРБ нямат какво да губят. Това каза пред   социологът Първан Симеонов. По думите му, ако ГЕРБ продължат да водят тази битка, те нямат да загубят и без друго не особено шеметния си запас от доверие, първо. „Второ – ако Радев продължи да говори на професионални теми, той ще напусне малко президентската роля, а това е голямата опасност за него – да не се увлече, да не пресоли манджата. Засега всичко е в рамките на очакваното, но оттук нататък по-скоро ми се струва, че това трябва да приключи”, коментира Симеонов. Радев знае, че е два пъти по-харесван от Борисов и тази битка може да я води, каза още социологът. Президентът има повече да губи, защото той няма инструментариум да води ежедневно тази битка, не му отива, не е редно, изяжда от доверието към него. Това, че засега тази битка не се очертава след днешните изявления, това е по-скоро добра новина. Това каза от своя страна Георги Харизанов от Института за дясна политика. Геополитически и Радев и Борисов и Каракачанов са на едни и същи позиции. Тримата са балансьори и има всички предпоставки да се разберат, коментира още Симеонов. По думите му, когато става дума за изтребители, милиарди и геополитика – винаги ще има скандал, и да нямаше скандал, щяха да го измислят. Борисов днес каза на Радев – „Дай да се разберем, цигулките в една тоналност”. Според Първан Симеонов има някаква втора камара в българския политически живот, някакъв Сенат с двама сенатори – Борисов и Радев. Тази реалност я изгради Борисов. Той за втори път му казва: „Остави ги тези долу там да се разберат, ние двамата сме над тях”, допълни социологът. „По всичко личи, че имаше битка, която ГЕРБ изнасяше към Радев. Винаги ГЕРБ звучи на два гласа – единият на Борисов, който помирява, а другият глас на Цветанов – който бие. Това е така от край време. Това не означава, че между тях двамата има разлом. Според Симеонов Радев казва: „Добре, след като ГЕРБ ще се бие с мен, аз ще се бия директно с Борисов. И Борисов не продължи битката, каза: Ок, примирие. Може би, защото Радев настъпи, може би, защото Радев си мисли, че, когато настъпиш Борисов малко по-ярко, той не отвръща”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.04", "title": " Първан Симеонов: Когато става дума за изтребители, милиарди и геополитика – винаги ще има скандал"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%b2-%d0%b4%d0%b5%d1%81%d0%b5%d1%82-%d1%85%d0%be%d1%82%d0%b5%d0%bb%d0%b0-%d0%b2-%d1%81/", "text": "Съвместна проверка на Министерството на туризма заедно с Икономическа полиция- Бургас, Национална агенция за приходите-Бургас, дирекция „Инспекция по труда- Бургас“, Областната дирекция по безопасност на храните в града и РЗИ на хотели в „Слънчев бряг“, направена през септември, установи нарушения в задължителните елементи, които трябва да притежават, за да отговарят на изискванията за съответната категория, съобщиха от Министерство на туризма. Протоколите от инспекцията на основание чл. 171, ал. 1, т. 1 от Закона за туризма, са подписани и от представители на хотелите и вече са готови. Групата от инспектори провериха хотел „Шипка“ в к.к. Слънчев бряг. Той е категоризиран с 3 звезди, но на място експертите са установили, че към датата на проверката липсва действаща категоризация. Има подадено заявления за това от края на май, което е разгледано от Експертната комисия по категоризация и сертификация на туристически обекти (ЕККСТО). При работата на групата е установено, че има нередности в документите, за което управителят на хотела е своевременно информиран. Към средата на септември обаче, по време на проверката, няма открита процедура по категоризиране на обекта и не е издадено временно удостоверение. Сред другите сериозни нарушения на хотела са, че част от стаите и баните не са с нужната квадратура. Вместо 15 кв. м те са между 12,30 км.м и 13,26 кв. м. Банята и тоалетната са с размери от 1,82 кв.м до 4,08 кв.м при изискване за обща площ 4,3 кв.м. Инспекторите са установили и други липси, сред които са място за паркиране на хора с увреждания, аптечка и място на рецепцията с височина 90 см за обслужване на хора с намалена подвижност, няма и универсална инвалидна количка и др. Проверен бе и хотел „Гранд Виктория“, който е категоризиран с 4 звезди. При него е установено, че удостоверението за категоризация е изтекло, като ръководството на хотела трябва да подаде заявление за започване на процедура по издаване на ново удостоверение. Инспекторите са установили още, че липсват обособени достъпни хотелски стаи и паркинг за хора с намалена подвижност, няма и съблекалня при открия басейн, кът за деца и др. Четиризвездният хотел „Белвю“ също е бил сред проверените от инспекторите от институциите. Пропуските при него са липса на съблекалня при открития басейн, както и място за обслужване на хора с намалена подвижност на рецепцията, обособени достъпни хотелски стаи и паркинг за хора с намалена подвижност и др. Обектът е бил запечатан от органите на НАП заради извършени данъчни нарушения. Четиризвездният хотел „Платинум“ в „Слънчев бряг“ е бил проверен на 12 септември. При него също са установени пропуски, които са задължителни за място за настаняване с тази категория – няма фризьорски и козметичен салон и детска занималня. В някои от стаите банята и тоалетната са с по-малка от разписаната обща площ от 5,1 кв.м и др. При извършена проверка на хотел „Чайка Бийч“, к.к. Слънчев бряг, е установено, че рецепцията обслужва едновременно и хотел Метропол-Аркадия. Служителите на Министерство на туризма са констатирали, че в хотел „Чайка Бийч“ липсват достъпни хотелски стаи, които да разполагат с необходимото хотелско и санитарно оборудване, уреди и приспособления за хора с намалена или ограничена подвижност. В момента на проверката не са били представени документи на персонала – трудови договори, дипломи за завършено образование, трудови книжки и други. Сред несъответствията за категория „четири звезди“ са и липсата на тоалетна за хора с намалена подвижност, както и минимум едно паркомясто за инвалиди. Установено е, че липсва оборудвана фитнес зала, няма лоби бар, а детският басейн се ползва от двата хотела и др. Проверката на хотел „Гларус“ в курорта показва, че в сградата има стаи и санитарен възел за хора с намалена подвижност, но не са изцяло оборудвани със съответните приспособления. Сред несъответствията за категория „три звезди“, с която разполага хотелът, са и липсата на универсална инвалидна количка, както и обозначено място на рецепцията за обслужване на хора с намалена подвижност и др. При направена проверка на хотел „Искър“, к.к. Слънчев бряг е констатирано, че липсва обособена стая със санитарен възел, който да е оборудван за ползване от хора с намалена подвижност, съгласно категория „три звезди“, която има хотелът и др. В хотел „Колизеум I“ в Слънчев бряг при проверката бе установено, че няма информация за юридическото лице, МОЛ и работно време. Констатирани са несъответствия за категория „четири звезди“ – липсва място за хора с намалена подвижност на паркинга, бръснаро-фризьорски и козметичен салон, съблекалня при открития басейн. Няма обслужване с единен вътрешен телефонен номер 9 за връзка с рецепцията. Липсват също обособени и достъпни стаи с необходимото хотелско и санитарно оборудване за хора с намалена или ограничена подвижност. Няма план-схема на обекта, телефон-дериват, ръкохватки и защитна преграда на ваните, и др. Инспекцията в двузвездния хотел „Нимфа – Русалка“ също в Слънчев бряг констатира, че липсва място за хора с намалена подвижност на паркинга, тоалетна за такива посетители, както и телефонна инсталация с единен вътрешен номер 9 за връзка с рецепция. Не са представени документи на управителя и персонала. Липсват план-схема на обекта, багажник в стаите, душ със завеса и др. При проверка в хотел „Изола Парадайз“ (категория 4 звезди) в Слънчев бряг също са открити несъответствия с наредбата. Няма място за хора с намалена подвижност на паркинга и тоалетна за тях. Липсва магазин за продажба на стоки, сувенири, цветя, както и санитарен възел с необходимата площ в двойните стаи и др.  По повод установените нарушения Министерството на туризма ще наложи административни наказания на хотелите според тежестта на несъответствията с изискванията на Закона за туризма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.04", "title": " Откриха нарушения в десет хотела в Слънчев бряг"}
{"url": "https://trud.bg/%d0%bd%d0%b5%d0%bf%d1%8a%d0%bb%d0%bd%d0%be%d0%bb%d0%b5%d1%82%d0%b5%d0%bd-%d0%b2%d0%bb%d0%b8%d0%b7%d0%b0-%d0%b2-%d0%b7%d0%b0%d1%82%d0%b2%d0%be%d1%80%d0%b0-%d0%b7%d0%b0-%d1%83%d0%b1%d0%b8%d0%b9%d1%81/", "text": "16-годишен убиец влиза в затвора за 6 години и 8 месеца. Това реши днес състав на Врачанският окръжен съд за непълнолетния  Милчо Илиев, който през януари т.г. той уби по особено жесток начин своя 57-годишен съселянин Методи М. в дома му във врачанското село  Попица, предаде  . До кървавата разпра се стигна след скандал помежду им, когато непълнолетният Милчо се нахвърлил с кухненски нож върху възрастния ром. Фатален за Методи се оказал удар в сърцето.Седмица преди да бъде убит, Методи се върнал от гурбет в Гърция и често засядал в местна кръчма, за да почерпи приятелите си. След убийството Милчо заключил пристройката, в която живеел Методи, изхвърлил по пътя ножа и се прибрал в дома си. На следващия ден споделил с баща си какво е направил, а родителят веднага се обадил на тел.112. Председателстваният от съдия Иван Маринов състав реши убиецът да лежи в затвора за 6 години и 8 месеца. Той трябва да плати и кръвнина от общо 300 000 лв. на семейството на убития – по 100 000 за съпругата, сина и дъщерята на своята жертва Методи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.04", "title": " Непълнолетен влиза в затвора за убийство\t\t\t"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d1%81%d1%82%d0%b0%d0%b6-%d0%bd%d0%b0-57-%d0%bc%d0%bb%d0%b0%d0%b4%d0%b5%d0%b6%d0%b8-%d0%b2/", "text": "57 млади момчета и момичета ще започнат трудовия си път, като станат част от екипа на Министерството за Българско председателство на Съвета на ЕС. Срокът за подаване на документите изтича в края на работния ден в понеделник, 9 октомври, съобщиха от ведомството. Местата са за стажанти на трудов договор и са по програмата „Старт на кариерата“ на Агенцията по заетостта. За работа в Министерството могат да кандидатстват младежи до 29 години със завършено висше образование, които са безработни и към момента нямат трудов стаж. Те ще получат уникалната възможност да работят за първото Българско председателство на Съвета на ЕС и да придобият опит и умения в работата с представители на държавите членки. Младите хора ще бъдат разпределени в различни звена, които се занимават с подготовката и провеждането на председателството – звеното за връзки с делегациите, международния пресцентър, екипите за информация и т.н. За да станат част от екипа на първото Българско председателство на Съвета на Европейския съюз, стажантите трябва да имат завършено образование в някоя от следните специалности: икономика, политически науки, филология, обществени комуникации и журналистика, история, право, администрация и управление, туризъм. Кандидатите трябва да владеят английски, немски или френски език минимум на ниво В2 по Европейската езикова рамка. Изискването е свързано с характера на бъдещите им задължения – да могат да са в непрекъснат контакт с гостите на председателството и да им дават информация, когато е необходимо. Предимство е добрата компютърна грамотност. Кандидатите трябва да умеят да работят в екип и на гъвкав график. С предимство ще бъдат класирани кандидати със стажантски опит в европейски институции, организация на международни събития, както и лица с практически опит в управлението, организацията или извършването на доброволческа или сходна на нея дейност. Информация за кандидатстването за работни места във ведомството по програма „Старт на кариерата“ може да бъде намерена във всяка дирекция „Бюро по труда“. Одобрените по документи кандидати се явяват на интервю с работодателя, при което е добре да представят автобиография и документи, които да удостоверяват нивото на владеене на чужди езици и умения за боравене с компютър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.04", "title": " Държавата предлага стаж на 57 младежи в рамките на европейското председателство"}
{"url": "https://trud.bg/%d1%81%d0%b3%d1%80%d0%b0%d0%b4%d0%b8-%d0%b4%d0%be-75-%d0%bc%d0%b5%d1%82%d1%80%d0%b0-%d0%b2-%d1%81%d0%be%d1%84%d0%b8%d1%8f/", "text": "Новите сгради в зоната пред планината Витоша в София няма да са по-високи от 75 метра, за да се осигури гледка. Това обяви главният архитект на София Здравко Здравков по повод доклада за новата визия на столицата, изготвен от екипа на световноизвестния датски урбанист проф. Ян Геел. Близо година експертите разработват предложенията си, сред които има няколко основни препоръки – да има повече места за пешеходците и да бъде ограничено автомобилното движение в централната градска част. Новите изисквания за сградите ще важат за зоната между бул. “Цар Борис III”, центъра, бул. “Драган Цанков” и бул. “Ал. Малинов”. Ако пък се строи в полите на Витоша, максималната допустима височина ще е 15 метра. Арх. Здравков изрази надежда мерките да влязат в сила от 2018 г. “Четири са основните направления в доклада на известния архитект”, посочи още той. “Това са градска идентичност – да се подобрят пешеходните и транспортните контакти с планината, минералните извори, исторически забележителности и др. Втората е мобилността – подобряване начина на предвижване – чрез подобряване пешеходната мрежа, обществения транспорт, велоалеите и пешеходните зони. Ще се работи и за изработване на системи за обвързани пешеходни трасета – пешеходни пространства с връзка с паркове и обществени места. Третата тема е общественият живот – да върнем хората от моловете в града чрез подобряване градското пространство с множество функции”, обясни арх. Здравков. Той посочи и последната тема – качество на публичното пространство – уеднаквяване дизайна на фасадите на сградите, пътна настилка, дори и кошчета на боклук, но по привлекателен, а не по скучен начин. По част от описаните мерки вече работим, допълни кметът на София Йорданка Фандъкова и уточни, че има идея за удължаване на пешеходната зона до Народния театър, както и още малко удължаване или по-скоро свързване на пешеходната зона на “Витошка” с Ларгото и Градската градина. “С това изследване на градската среда София се нареди сред градове като Цюрих, Лондон, Стокхолм, Копенхаген, Ню Йорк, Истанбул, Москва, Шанхай и Берн, които в последните 10-ина година работят с проф. Геел”, заяви Фандъкова. От своя страна, световноизвестният урбанист допълни, че столицата ни е прекрасен град и е щастлив да работи тук. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.04", "title": " Сгради до 75 метра в София\t\t\t"}
{"url": "https://trud.bg/%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%be-%d0%bf%d1%80%d0%be%d1%8f%d0%b2%d0%b5%d0%bd%d0%b0-%d1%86%d0%b8%d0%b3%d0%b0%d0%bd%d0%ba%d0%b0-%d0%be%d1%82-%d1%85%d0%b0%d1%80%d0%bc%d0%b0/", "text": "53-годишна криминално проявена циганка от Пловдив е заподозряна за незаконно разпространение на цигари без български бандерол. Вчера в дома й на улица “Еледжик” в ромската Харман махала служители на Трето РУ на МВР-Пловдив открили 880 къса от контрабандната стока. Същия ден полицаи от Карлово иззели общо 1200 къса папироси и 9 килограма тютюн без платен акциз от два адреса на улица “Еделвайс” в родния град на Васил Левски. По случаите са започнати бързи производства срещу мъже на 57 и 9 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.04", "title": " Криминално проявена циганка от Харман махала в Пловдив изгоря заради контрабандни цигари"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d1%80%d1%83%d0%bc%d1%8a%d0%bd%d1%86%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%82-%d0%b2-%d0%b1%d1%83%d0%ba%d1%83%d1%80%d0%b5%d1%89/", "text": "Хиляди румънци, работещи в обществения сектор, излязоха на протест в Букурещ. Те настояваха правителството да се откаже от плановете си за повишаване на данъците, плащани от работниците. Демонстрантите поискаха оставките на министър-председателя Михай Тудосе и ключови министри. Те скандираха „Румъния, събуди се!“. Протестът беше организиран от най-големия синдикат в Румъния „Картел Алфа” и в него участваха служители от здравния сектор, железниците и други обществени сфери. Заводски работници споделиха, че не могат да се издържат със заплатата си. Според новия план, тежестта на социалноосигурителните вноски, които в момента се заплащат от работодателя, се прехвърлят на работника. Според синдикатите мярката ще доведе до намаляване на нетния доход на служителите с поне 8 процента. Полицията затвори площада на победата в Букурещ за протеста, където се намират основните сгради на правителството, което доведе до задръствания в румънската столица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.04", "title": " Хиляди румънци протестират в Букурещ\t\t\t"}
{"url": "https://trud.bg/%d1%82%d1%80%d0%b8-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8-%d0%b1%d0%b0%d0%b1%d0%b8-%d0%b8%d0%b7%d0%b3%d0%be%d1%80%d1%8f%d1%85%d0%b0-%d1%81-20-000-%d0%bb%d0%b2-%d0%bf%d0%be%d0%ba/", "text": "Три пловдивски баби изгоряха с близо 20 000 лева във вторник, докато „съдействали за залавяне на телефонни измамници” и хвърляли пачка след пачка през терасите на жилищата си. Жените от третата възраст били заблудени след обаждания на домашните им телефони от мними полицаи. В мрежата на престъпниците попаднали две жени, живущи на територията на Първо РУ на МВР-Пловдив. Около 17 часа 83-годишна пенсионерка от квартал „Кючук Париж” се разделила доброволно с 10 500 лева, а час по-рано нейна 74-годишна съседка олекнала с 2000 лева. По подобен сценарий със 7300 лева изгърмяла и 78-годишна пенсионерка с адресна регистрация в квартал „Кършиака” и територията на Трето РУ на МВР-Пловдив. Разследването на сигналите продължава в рамките на образувани досъдебни производства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.04", "title": " Три пловдивски баби изгоряха с 20 000 лв. покрай „съдействие за залавяне на телефонни измамници”"}
{"url": "https://trud.bg/%d0%b5%d0%ba-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b4%d0%b0-%d0%b2%d1%8a%d0%b2%d0%b5%d0%b4%d0%b5-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%82%d0%b5-%d0%bf%d1%80/", "text": "Европейската комисия поиска от България да съгласува всички свои национални разпоредби в съответствие с правото на ЕС относно безопасността на железопътния транспорт (Директива 2004/49/ЕО). Тази директива изисква от държавите членки да създадат независим орган по безопасността и независим разследващ орган на произшествия и инциденти. Тя също така изисква разпределяне на задачите и отговорностите за безопасността между различните заинтересовани страни от железопътния транспорт с цел да се гарантира, че те не се припокриват и не си противоречат помежду си. До момента обаче България не е успяла да осигури независимостта на разследващия орган и да му предостави достатъчно ресурси. Разполагаме с два месеца, за да коригираме ситуацията, съобщиха от представителството на ЕК в България. В противен случай Комисията може да реши да предяви иск пред Съда на ЕС срещу нея. В областта на устойчивия транспорт Комисията поиска от България да транспонира изцяло правилата на ЕС относно разгръщането на инфраструктура за алтернативни горива (Директива 2014/94/ЕС). Основната цел на директивата е да установи обща рамка за широкомащабно разгръщане на инфраструктура за алтернативни горива в Европа. Това е от съществено значение, за да се намали зависимостта на транспорта от петрола, да се смекчи въздействието му върху околната среда и по този начин да се укрепи водещата роля на Европа в борбата срещу изменението на климата. Директивата определя минимални изисквания за изграждането на инфраструктура за алтернативните горива, включващи зарядни точки за електрически превозни средства и точки за зареждане с природен газ и водород. Решението трябваше да бъде приложено до 18 ноември 2016 г. най-късно. Въпреки това България само частично е уведомила Комисията за мерки за транспониране на директивата в националното право. В срок от два месеца България трябва да уведоми Комисията за тези мерки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.04", "title": " ЕК: България да въведе европейските правила за безопасност на жп транспорта"}
{"url": "https://trud.bg/%d0%b3%d1%80%d0%b8%d0%bf%d1%8a%d1%82-%d0%b5-%d0%bf%d0%b5%d1%82%d0%b0-%d0%b3%d0%bb%d0%b0%d0%b2%d0%bd%d0%b0-%d0%bf%d1%80%d0%b8%d1%87%d0%b8%d0%bd%d0%b0-%d0%b7%d0%b0-%d1%81%d0%bc%d1%8a%d1%80%d1%82%d0%bd/", "text": "Грипът е петата главна причини за смъртност сред населението през последното десетилетие в глобален мащаб и се нарежда много преди пътните инциденти. Това съобщи по време на кампания “Открито за ваксините” доц. Любомир Киров, председател на Националното сдружение на общопрактикуващите лекари в България. По данни на Националната референтна лаборатория по грип и ОРЗ към Националния център по заразни и паразитни болести през последния грипен сезон (2016/2017 г.) от грип и ОРЗ са заболели приблизително 1 750 000 българи. “Вероятността да се заразим с грип при грипна епидемия е 20% т.е. всеки пети българин се разболява. Ваксинирането срещу грип е най-ефективният начин за предпазване от заболяването и неговите тежки форми, които могат да доведат до хоспитализация и смърт”, обясни доц. Киров. На пазара у нас вече е налична новата за Европа четиривалентна ваксина срещу грип – “VaxigripTetra”, която е препоръчана от Световната здравна организация. Тя осигурява възможно най-широка защита срещу грип – съдържа четирите грипни щама, които се очаква да дoминират по време на предстоящия грипен сезон (два щама тип А и два – тип В). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.04", "title": " Грипът е пета главна причина за смъртност у нас\t\t\t"}
{"url": "https://trud.bg/%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d1%80%d0%b0%d0%b7%d0%bf%d1%80%d0%be%d1%81%d1%82%d1%80%d0%b0%d0%bd%d0%b8-%d0%b2%d0%b8/", "text": "Видео, разпространено от „Ислямска държава“, показа двама пленени руснаци  И двамата са идентифицирани като членове на руски паравоенни групи, макар и все още да не е ясно защо са били в Сирия. Организация на руски ветерани и донските казаци идентифицираха мъжете като Григорий Цуркану и Роман Заболотни, но заявиха, че нито един от двамата мъже не се е сражавал в Сирия. Руското Министерство на отбраната отрече негови служители да са били пленени в Сирия. „Това е нашият активен казак Роман Заболотни. Не знаем как се е озовал в Сирия“, заяви говорителят на донските казаци Людмила Бондар. Вторият мъж, който е от Москва, е член на ветеранската организация „Военно братство“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.04", "title": " „Ислямска държава“ разпространи видео с двама пленени руснаци"}
{"url": "https://trud.bg/35-%d0%b3%d0%be%d0%b4%d0%b8%d1%88%d0%b5%d0%bd-%d1%80%d0%be%d0%ba%d0%b5%d1%80-%d0%bf%d1%80%d0%b8%d0%b5%d1%82-%d0%b2-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b0-%d0%b1%d0%be%d0%bb%d0%bd/", "text": "35-годишен моторист е настанен в Университетска болница „Свети Георги” в Пловдив след катастрофа, станала във вторник около 18.30 часа на улица „Елин Пелин” в града под тепетата. Според първоначалната информация лек автомобил “Тойота” предприел ляв завой, отнел предимството и блъснал мотоциклет “Сузуки”. С фрактура на подбедрица е 35-годишният рокер, който управлявал мотора без необходимата квалификация. Той и 36-годишният шофьор на колата са тествани с дрегер, но резултатите са отрицателни. По случая е образувано досъдебно производство във Второ РУ на МВР-Пловдив, където се разследват причините, довели до пътното произшествие. Във вторник по пътищата в Пловдивска област са станали 32 произшествия с материални щети. Регистрирани са и 2 катастрофи с четирима ранени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.04", "title": " 35-годишен рокер приет в пловдивска болница след отнето предимство от „Тойота”"}
{"url": "https://trud.bg/%d0%ba%d0%b0%d0%bd%d0%b0%d0%bb%d0%b4%d0%b6%d0%b8%d1%8f-800-%d0%b5%d0%b2%d1%80%d0%be-%d0%b7%d0%b0-%d0%b2%d1%8a%d0%b7%d1%80%d0%b0%d1%81%d1%82%d0%b5%d0%bd-%d0%b8-400-%d0%b7%d0%b0-%d0%b4%d0%b5%d1%82/", "text": "800 евро за възрастен и 400 за дете – това е тарифата за нелегално преминаване на българо-турската граница. Един от каналджиите разкри пред   как от години прекарва хора през браздата. Близо до граничните села, според каналджията, се работи активно и няколко пъти седмично се превеждат групи нелегални преселници. Мъжът твърди, че от години се занимава с това и официалната информация за случващото се по границата не отговаря на истината. Той знае на пръсти слабите места по границата. Разказва, че поема нелегалните от браздата с Турция и ги превежда до вътрешността на страната. Работи в група между шест и осем души, всеки със своя задача. „Отиват двама човека на самата граница, трима остават отцепка, другите оставаме там, има двама с коли и още един – отцепка в населеното място. Според колите, ако имаме две коли, можем да вземем 15-16, ако сме с една – от 8 до 10″, разказа мъжът. Преди година вземали по 1000 евро на човек, сега тарифата паднала. За децата под 7 г. не се плаща, защото не заемат много място, а за тези над 7 г. се плаща по 400-500 евро, допълни той. „Сега ходи човек от България, влиза в Турция, взема парите, връща се и ни дава нашата част от уговорената сделка, сега работят някъде 800-700 евро на човек. Ако са 10 човека, които трябва да се прекарат, 7000 или 8000 евро. Грубо се пада по 1000 евро. В седмицата, ако прекарат 3-4 групи, това са достатъчно“, допълни още мъжът и казва, че това е сериозен бизнес. „Много сериозен, в който едни хора са направили състояние от цялата работа“. Оградата по границата прескачат със стълби, а сензорите, по думите му, не работят. „Режат я там, където ще минават само един път, а където се минава постоянно, се слагат стълби“. По думите му полицаи им казват къде сензорите не работят. Голяма част от каналджиите не се страхуват от нищо в България. Бизнесът върви, защото всичко се купува, категоричен е той. Обикновено задържаните за каналджийство се връщали към бизнеса веднага след излизането от ареста. Каналджията твърди, че в последните две години нелегалното преминаване на браздата станало по-лесно заради съучастието на гранични полицаи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.04", "title": " Каналджия: 800 евро за възрастен и 400 за дете за нелегално преминаване на българо-турската граница"}
{"url": "https://trud.bg/%d1%81%d1%82%d0%be%d1%8f%d0%bd-%d0%bc%d0%b0%d0%b2%d1%80%d0%be%d0%b4%d0%b8%d0%b5%d0%b2-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b8%d0%b7%d1%87%d0%b8%d1%81%d1%82%d0%b8-%d0%b8%d0%bc%d0%b8/", "text": "Стоян Мавродиев поема ръководството на държавната Българска банка за развитие в особено критичен за институцията момент. Макар държавната банка да е с висок кредитен рейтинг и стабилни финанси, смисълът и визията за нейното съществуване през годините се размиваше все повече. Днес почти всяка партия, анализатор и финансист имат мнение накъде да тръгне ББР, като единственият консенсус е, че нещо трябва да се промени… По закон и по устав, Българска банка за развитие е държавна банка, чиято цел е финансирането и подкрепата на малкия и средния бизнес в страната. На пръв поглед, това е правилна, достойна и дори похвална цел. На второ четене, обаче, една такава ексклузивност и приоритетност на кредитирането на малкия и средния бизнес създава редица рискове за банката. Банковите портфейли се градят върху баланса между сигурност, риск, срочност и доходност, като всеки вид кредит носи различна тежест в четирите аспекта. Задачата на банкерите е да наредят нещо като кубче на Рубик, така че да получат работеща матрица от кредити, създаваща устойчива печалба. В случая на държавната ББР, политиците са задали приоритетна тежест на един вид кредит с определени характеристики – и това създава ограничения за нареждане на „пъзела“. Кредитите към малките и средни предприятия са по-краткосрочни и по-рискови от останалите, което би затруднило всеки управител. Разбира се, съществува и съмнението дали фокусът върху малки и средни предприятия не е просто остарял и излишен. Когато в държавата функционират почти 30 търговски банки, тезата, че една заслужаваща кредит малка фирма не може да намери такъв, не е много състоятелна. Корпоративните кредити в по-голямата част от света са с по-нисък риск и съответно по-малък процент неизпълнение от тези към малките и средните предприятия. Съответно, корпоративният портфейл позволява на банките да имат повече предвидимост в приходите, повече стабилност и относително балансирана доходност. От своя страна, това позволява на банките да потърсят възможност за по-висока доходност срещу по-висок риск в други по-рискови активи – каквито са реално малките и стартиращи бизнеси. В допълнение, огромна част от малкия и среден бизнес е в B2B (бизнес към бизнес) среда – т.е. това са дружества, които продават своите стоки и услуги на едрия бизнес и следователно съществуват, заради него. Чуждестранни банки за развитие понякога се прицелват именно към кредитирането на такива едри бизнеси, които „изхранват“ десетки, стотици и дори хиляди малки и средни фирми – вместо към последните поотделно. Поради тези причини, ако Българска банка за развитие следва нормалния модел на една търговска банка, то за нея кредитите към едрия бизнес са не просто важни, те са абсолютно необходими за нейното финансово здраве. Една по-малко обсъждана възможност за бъдещето на Българска банка за развитие е кредитирането на държавни и публично-частни проекти, към които няма интерес от търговските банки или които по специфични причини е неподходящо да бъдат финансирани от частни или чуждестранни частни структури. Тези възможности със сигурност са по вкуса на Мавродиев, който като съавтор на първата икономическа програма на ГЕРБ, е целеполагал визия за по-мащабно включване на частния сектор в управлението на ключови активи. Още повече, Народното събрание наскоро прие и Закона за концесиите, който създаде ясна и ефективна рамка за такива проекти. Стоян Мавродиев трябва да отговори на въпроса дали държавната банка е финансирала едри български бизнесмени с активно участие и влияние върху политиката и по-специално изпълнителната власт (на която банката е подчинена). “Труд” вече разкри, че фирми на обвиняемия Иво Прокопиев са получили кредит и са извършили сделки за дялови участия с държавната банка, като е възможно част от парите да са били „рециклирани“ през верига дружества и да са пренасочени към финансиране на корпоративните им медии и политическия проект „Да, България”. Сигнали в тази посока бяха дадени и от самата коалиция „Да, България“, която излезе с остри и фактически неверни обвинения срещу Мавродиев. Либералният грантов кръг около Иво Прокопиев, състоящ се от „Да, България“, ДСБ, ДЕОС, Зелените и „Протестна мрежа“, се обедини с идентични опорки срещу смяната на ръководството на ББР и хвърли фактически неверни обвинения срещу бившия председател на КФН. Надали такова обединение и координация се е създало спонтанно. Освен Прокопиев, тясно свързан с държавната банка е и неговият съдружник в Икономедиа Теодор Захов, като неговият бизнес с ББР е дори още по-мащабен – става въпрос за кредит от 10 млн. лв., отпуснат на Енерджи-Кърджали АД. Схемата на Захов впечатлява не просто с големия кредит от Българска банка за развитие, но и с тоталната зависимост на бизнеса му от държавата. На входа на Енерджи-Кърджали АД стои услужлива държавна банка – ББР. Тя е отпуснала кредит от 10 млн. лв. на дружеството при лихвен процент от 6.50%, видно от финансовия отчет (виж факсимиле 1). На изхода на бизнеса стои отново държавата – фотоволтаичният парк на Енерджи-Кърджали АД продава електроенергия на НЕК на преференциални гарантирани цени. Тоест, държавата финансира Захов, за да изгради той електроецентрала, която след това да продава ток отново на държавата – и то на безрисковия гарантиран пазар. Интересен е също фактът, че Българска банка за развитие е дала кредита на относително нисък лихвен процент. Енерджи-Кърджали АД се финансира и с по-малки заеми от свързани дружества, собственост също на Захов – но на по-висока лихва. Например, заемът от ИновентХолдинг АД е получен на 9% годишен лихвен процент – с 2.5% по-висок от този на Българска банка за развитие. Захов е кредитирал фотоволтаичния парк и през Иновент Финанс с общо 3 млн. лв. на 7.5% лихвен процент – отново по-висок от този, получен от Българска банка за развитие, с 1% в конкретния случай. (виж факсимиле 2-3) Следвайки основната икономическа логика, това означава, че самият Захов е оценил Енерджи-Кърджали АД като по-рисково, отколкото е оценката на Българска банка за развитие. Медиите на Прокопиев и Захов през годините упорито насаждат обвинения, че Българска банка за развитие финансира едрия, свързан с политиката бизнес. Тези обвинения в „Дневник“ и „Капитал“ се основават предимно на слухове – Прокопиев дочул в Сингапур, че тази фирма била свързана с еди-кой-си, а пък на Захов му казали на „Витошка“, че друга фирма била под влиянието на еди-друг-си. През цялото време, обаче, единствените безспорни доказателства за едри бизнесмени с политическо влияние върху управляващите правителства, получили кредит от Българска банка за развитие, сочат именно към самите Прокопиев и Захов – а това е и дефиницията за „олигарси“. Стоян Мавродиев поема Българска банка за развитие като една стабилна финансова институция с повече от добри резултати, но загубила своята визия за работа и търпяща редица основателни и неоснователни критики, включително чисто политически атаки. Задачите пред него не са чисто експертни – Мавродиев ще трябва да придаде смисъл в съществуването на ББР, като това може да изисква дори обществен дебат и промяна в законодателството. Безспорно приоритетна е задачата на новия директор и по изчистването на имиджа на държавната банка, като голямата кредитна експозиция към Пловдивския панаир и съмнителните бизнес сделки, вероятно свързани с партийно финансиране на кръга „Капитал“, са първите задачи в списъка. Мавродиев е на ход.", "date": "2017.10.04", "title": " Стоян Мавродиев трябва да изчисти имиджа на Българска банка за развитие\t\t\t"}
{"url": "https://trud.bg/%d0%bf%d1%80%d0%be%d1%84-%d1%8f%d0%bd-%d0%b3%d0%b5%d0%b5%d0%bb-%d0%b0%d1%80%d1%85%d0%b8%d1%82%d0%b5%d0%ba%d1%82-%d0%b8-%d1%83%d1%80%d0%b1%d0%b0%d0%bd%d0%b8%d1%81%d1%82-%d0%bf%d1%80%d0%b5%d0%b4/", "text": "– Това е задължително условие. За 40 години като преподавател, опитвам да науча студентите си да проучват какво обичат да правят хората, преди да започнат да проектират. В нашата област, както и във всички други, има различни видове специалисти. За жалост, има арогантни архитекти, които работят само според собствената си визия и после очакват всички да са им благодарни за това. Има и такива, които обикалят целия свят и „снасят“ навсякъде едни и същи сгради. Има и трети, които мислят за хората. Когато завърших образованието си през 50-те години на миналия век, модернизмът набираше скорост и вече силно навлизаше не само в архитектурата, а буквално диктуваше живота на хората. Беше време, в което, провокирани от предприемачите, архитектите проектираха технократски, без много да се съобразяват с желанията на човека. За мое щастие се ожених за психоложка и у дома започнахме да се събираме с нейни и мои колеги. При тези срещи психолозите често ни питаха защо не проучваме потребностите на хората, преди да се заемем с даден проект. Така започнах да работя в тази област още в годините, когато никой не се замисляше, че между формата и живота трябва да има връзка. Ще цитирам бившия кмет на Богота Енрике Пеналоса, според когото е парадоксално, че знаем всичко за добрата среда на живот на горилите, на сибирските тигри и други животни, а не на хората. Самият аз стигнах до същия извод. Дългите ми научни изследвания в много части на света обаче допринасят за промяна на тази картина. – Това е началото. Градът за хората е оживен, безопасен, устойчив и здравословен. В основата на всичко това е вървенето пеша. Човек е създаден, за да ходи и всички събития в живота му протичат, докато е на крак и сред други хора. Пешеходното движение осигурява пряк контакт на човека със заобикалящата го среда, разнообразни преживявания, забавления на открито. Модернизмът решава проблемите с бурното разрастване на градовете и автомобилния трафик, като игнорира тези чисто човешки потребности. Докато сега все повече градове по света фокусират усилията си върху градоустройството, което прави живота ни по-здравословен и щастлив чрез драстично намаление на консумацията на горива и материали. Изводът ми след половин век работа е, че първо ние оформяме градовете, а после те нас. И всичко това има влияние върху качеството на живот. Убеден съм, че хората предпочитат да виждат други хора, а не да висят сами в автомобилите си в задръствания. Освен че не е здравословно, е и скучно. Естествената потребност за социално общуване може да се удовлетвори чрез добър градски и велосипеден транспорт и повече възможности за пешеходно движение. – Много от старите европейски градове са сред добрите примери. Най-емблематична е Венеция, която векове наред се е съхранила като град на пешеходците. В нея има всичко нужно за комфорта им – къси разстояния, забележителна архитектура, преливащи едно в друго пространства и всичко е проектирано в човешки мащаб. Новите градове не са хубави, защото с малки изключения са планирани в остарелия вече стил на модернизма. Така е на много места в Китай, например. Но и там вече започват да полагат усилия да коригират градската среда в полза на хората. Един от ярките примери за бърза промяна към добро е Москва. През 2012 г., когато ме поканиха там, руската столица бе в плен на автомобилите. Те бяха навсякъде, а за хората буквално нямаше място. Само за 5 години Москва се промени фантастично. Сега вече има много приветливи пешеходни зони и въздух. Преди три седмици бях там и не на шега ми казаха, че регистрират бейби бум и аз съм отговорен за него, защото по мой съвет са изградили нови места за разходки и срещи, които събират младите хора. Преобразяването на един технократски град обаче изисква време. В Мелбърн, който от години е в челото на класациите за най-добрите градове за живот в света, този процес отне 25 години. А в Копенхаген, където живея, от 55 години властите не спират да работят. Резултатите са впечатляващи. 41% от работещите днес пътуват с велосипеди, не само защото е по-евтино и здравословно, но и защото пристигат по-бързо и пътят им е безопасен. Моите внуци са 12-годишни и сами карат колелата си из целия град, без това да притеснява родителите им. Самият аз на 81 г. също продължавам да се движа с велосипед. А помня Копенхаген преди половин век, когато приличаше на днешния Букурещ – град, завладян от автомобилите. – Навсякъде при старта на една градоустройствена промяна има такива съмнения и опасения. Но с времето хората усещат ползите и съвсем естествено разлюбват колите. Те вече не са на мода – в повечето развити страни бумът на автомобилния трафик отмина преди близо десетилетие. Време е и останалите да разберат това. Автомобилната технология е на 120 г., изобретена е в Детройт, в Дивия запад, с идеята всеки да се оборудва с 1 тон стомана и 4 гумени колела, за да е мобилен. В онези времена това е било добро решение за придвижване в селските райони, но в днешните градове 1 тон стомана и 4 гумени колела вече не са удобство, а бреме. Има много драстични примери на мегаполиси като Мексико Сити, Джакарта, Мумбай, в които цари пълен хаос заради адския автомобилен трафик. В България климатичните условия са подходящи за велотранспорт. Просто трябва да бъде изградена подходящата инфраструктура. Всичко започва от мисленето, от промяната в манталитета на всеки един жител и на властите. Ако днес те строят основно пътища, след 10 г. ще има по-голям трафик и по-малко места за срещи и социален живот. И обратно – ако публичните инвестиции отиват за метро, бързи автобусни линии, повече велоалеи, ще се получи град за хората – с интелигентен, здравословен, щадящ околната среда транспорт, приветлив за всички пътуващи – от деца до пенсионери. Промяната има и икономически ефект, защото един автомобил консумира 60 пъти повече енергия от едно колело и 20 пъти повече от един пешеходец. Две широки по 2 метра велоалеи могат да осигурят път за 10 000 колоездачи – 5 пъти повече от колите, които могат да преминат по една двупосочна улица във върхово натоварване. На едно паркомясто се побират близо 10 колелета и така се отваря пространство за повече зеленина. – Лично не съм ангажиран с тях и затова нямам поглед върху детайлите. С изследването се занимават голяма част от хората в моята компания. Всички те са дами, бивши мои студентки, с които работя от десетилетия и са с доказан опит. Те имат по-добър усет от мъжете за човешките аспекти в развитието на градовете. Моята роля е по-скоро менторска. Разгледах София. Това е интересен град с голям потенциал и много ценни места, които могат да бъдат преобразени с минимални усилия. Тези дни екипът ми ще представи публично доклад с анализ на съществуващото положение и препоръки за краткосрочни, средносрочни и дългосрочни инициативи, които да превърнат София в уютен, спокоен и сигурен град с човешки мащаб на обитаемата среда. – Никога не си позволявам да дам мнение за даден град, в който съм бил броени часове, част от които съм прекарал в сън. Но и за толкова кратко време видях, че Варна е красив крайбрежен град, в който туризмът играе важна икономическа роля. За да се развива успешно този сектор, сте длъжни да направите и поддържате градска среда, която да е приветлива за гостите. Малцина от тях фучат с коли по булевардите, останалите вървят пеша, за да опознаят града и забележителностите му. – Много е писано по тази тема. Засегнал съм я обстойно в книгата си „Градове за хората“. Сетивата ни са ориентирани предимно хоризонтално и когато се движим, ние виждаме първите 5 етажа. Всичко останало нагоре остава скрито, защото не сме в самолет. Следователно, оптималният град за хората трябва да е с повече сгради на 5-6 етажа, като Барселона и Париж, например. Важно е да има връзка между постройките и сетивата. На много места по света тя се губи в гората от високи здания. Самоцелният им строеж е мързеливият отговор на архитектите на проблема с нарастващото население. Но той е в ущърб на хората, защото високите сгради създават сянка, улавят бързите ветрове и ги ускоряват в основата си, така че при всички случаи преминаването край тях не е приятно изживяване.   Ян Геел е архитект и урбанист, посветил кариерата си върху повишаването на качеството на живот в градовете чрез подобряване на възможностите за пешеходно и велосипедно движение. Получава магистърска степен по архитектура от Кралската Академия за изящни изкуства на Дания, където е лектор и професор по градоустройство, както и гостуващ професор в Канада, САЩ, Нова Зеландия, Мексико, Австралия, Белгия, Германия, Полша и Норвегия. Автор е на шест книги, преведени на 37 езика, една от които – “Градове за хората”, е публикувана и на български език. Консултирал е концепции за подобряване на публичните пространства в Лондон, Ню Йорк, Мелбърн, Сидни, Пърт и още над 200 градове по света. Почетен доктор на Heriot-Watt University (Шотландия), почетен академик на The Academy of Urbanism (Великобритания) и почетен член на Американския институт на архитектите. Носител на множество международни награди.", "date": "2017.10.04", "title": " Проф. Ян Геел, архитект и урбанист, пред „Труд“: Тон стомана и четири колела са бреме за градския човек"}
{"url": "https://trud.bg/%d0%ba%d0%be%d0%b5%d1%82%d0%be-%d1%81%d0%b5-%d1%81%d0%bb%d1%83%d1%87%d0%b2%d0%b0-%d0%b2%d1%8a%d0%b2-%d0%b2%d0%b5%d0%b3%d0%b0%d1%81-%d0%b2%d0%b5%d1%87%d0%b5-%d0%bd%d0%b5-%d0%be%d1%81%d1%82%d0%b0/", "text": "Не ме интересува дали злокобния маниак, който изби 59 души в Лас Вегас е мюсюлманин или християнин, демократ или републиканец, хомофоб или терорист. Не ме интересува дали ще наричате постъпката му – най-кървавото масово убийство в съвременната американска история – терористично нападение, радикален ислямизъм или престъпление от омраза. Единственото, което ме интересува е това: Без това незаконно армейско оръжие, закупено на свободния пазара, този урод щеше да си е просто един тип в хотелска стая. Първите три изречения са почти идентични с това, което написах на 16 юни 2016 г., когато 49 души бяха разстреляни в гей-бар в Орландо. Само няколко неща трябваше да се променят: броят на убитите, който се увеличи; мястото на престъплението; от „автомат” на „автомати”, защото нападателят е имал няколко; и местоположението му – хотелска стая вместо бар. Убеден съм, че в някакъв момент, след месец, година или две, ще имам възможността отново да напиша тези три изречения, с няколко промени, за да уточня подробностите от следващото най-кърваво масово убийство в съвременната американска история. Защото единственото нещо по-сигурно от масовите убийства са нашето нежелание да се поучим от подобни трагедии. Вече ни казаха, че нападението в Лас Вегас, при което над 500 души бяха ранени на концерт на открито, е дело на „чисто зло” и злото не подлежи на узаконяване. Вече ни казаха, че е твърде рано на този етап да се отваря темата за контрола върху оръжията. Вече ни инструктираха, че единствената ни подходяща реакция, сега и завинаги, е да се молим. Няма как да не си помисля че на този етап от окървавената американска история, Господ вече е чул достатъчно молитви и отдавна чака някой да осъзнае, че на хората са дадени мозъци и здрав разум, с очакването тези неща да са им от полза. Може би Господ се чуди защо продължаваме да се молим, а не започнем да използваме главите си. В идните дни ще научим повече за Стивън Падок, 64-годишният жител на Невада, който от 32-ият етаж на хотелския-казино комплекс „Мандалей Бей” откри огън срещу публиката на открит кънтри-концерт. Ще научим откъде и как се е сдобил с оръжията – най-малко 23 според властите – и дали е модифицирал някои от тях от полуавтоматични на автоматични, за да увеличи скоростта, с която да може да убива невинни хора. Ще научим какви са били мотивите му, макар че както каза шефът Лас Вегас Джоузеф Ломбардо в понеделник: „Не мога да вляза в мислите на един психопат.” Ще чуем разтърсващи истории на пострадалите и техните семейства, и вдъхновяващи разкази за смелост и състрадание от оказалите първа помощ. И, както полага традицията, времето ще отмине и стрелбата от Лас Вегас – засега най-кървавото масово убийство в съвременната американска история – ще остане само страница в „Уикипедия” и събитие, за което си спомняме на всяка годишнина или докато нещо по-лошо не се случи. Президентът Доналд Тръмп каза: „Молим се за цялата нация да намери единство и увереност и се молим да дойде деня, в който злото е прокудено и невинните са в безопасност от омраза и страх.” Лидерът на мнозинството в Конгреса, републиканецът Кевин Макарти разпространи изявление, гласящо: „Това са времена, в които се обръщаме към Бог, за да се опитаме да проумеем как е възможно да се извършват подобни нечовешки постъпки.” Светът досега не е открил начин да прокуди злото, а смятам всички се досещаме как точно става възможно да се извършват подобни нечовешки постъпки. Затягането на контрола върху оръжията само по себе си не е решение. Всеки който влиза със сак автомати в хотелска стая и открива огън срещу публика на концерт очевидно има дълбоки душевни проблеми, които не са били третирани навреме. Никога няма да намерим достатъчно голям магнит, за да издърпаме с него всички частно притежавани оръжия в страната; и никога няма да можем да спрем ненормален човек да се докопа да оръжие и отнеме невинни животи. Всичко това обаче не е достатъчно, за да се оставим да разчитаме само на молитви и обяснение от Господ. Има мерки които можем да вземем, както по отношение на контрола върху частно притежаваните оръжия, така и що се отнася до душевното здраве, и говорим, говорим, викаме, крещим и нищо в крайна сметка не случва. В коментара ми след масовото убийство в Орландо написах: „Всеки път когато подобно нещо се случи – а се случва все по-често, не мислите ли? – една група американци посочва, че общия знаменател във всички тези трагедии е инструментът, с който се изстрелват куршуми в телата на хората, а друга група притисва джобната си конституция към гърдите и започва да крещи: „Тирания!” Същите думи мога да повторя и сега. Америка е единствена в света що се отнася до въоръженото насилие. И съм сигурен че американците имаме мозъка и здравия разум да подходим правилно към проблема. Защо не го правим, предполагам е нещо, което и Господ не може съвсем да проумее.   Според данните на неправителствената организация „Архив на престъпленията с огнестрелно оръжие”, за първите девет месеца на тази година на територията на САЩ са били извършени 211 „масови стрелби”, т.е. с четирима или повече хора простреляни в едно събитие, без да е засегнат стрелеца; регистрирани са 11 572 смъртни случая, причинени от огнестрелно оръжие; и 2 971 случая на простреляни деца и тийнейджъри.", "date": "2017.10.04", "title": " Което се случва във Вегас, вече не остава само във Вегас\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d0%be%d1%81%d1%82%d0%b8%d0%b3%d0%bd%d0%b0-%d1%86%d0%b5%d0%bb%d0%b8%d1%82%d0%b5-%d1%81%d0%b8-%d0%b2-%d1%81%d0%b8%d1%80%d0%b8%d1%8f/", "text": "Първата цел на Путин, както писах тогава, беше да преутвърди статуса на Русия като суверенна велика сила с глобално влияние и призната сфера на интереси, простираща се и извън границите на бившия СССР. Тя е постигната. Русия се утвърди като ключов играч в най-горещата точка на световната политика – Близкия изток, играч, срещу който и без който нищо не може да се направи. САЩ са в тотално отстъпление на сирийския фронт. Нещо повече, 30 септември 2015 г. се оказа краят на безвъпросната глобална военнополитическа хегемония на Вашингтон, както крахът на банка „Lehman brothers“ през септември 2008 г. се оказа краят на безвъпросната хегемония в икономиката на Вашингтонския консенсус. ЕС и НАТО бяха и си останаха неадекватни на предизвикателството. Руският преговорен процес за Сирия в Астана засенчи западните си конкуренти. Глобалното влияние на Русия получи отражение в странно превърната форма в теориите на конспирацията за фамозните руски хакери, уж направили Тръмп президент, и за руските медии, уж супермайстори на манипулацията. Втората цел на Путин според коментара ми от 2015 г. бе защитата на Башар Асад, или както той предпочита да казва, на сирийската държавност и териториална цялост, а и по-общо да се сложи край на насилствения износ на „демокрация“ от страна на САЩ и ЕС, който се провали напълно през последното десетилетие и половина от Афганистан и Ирак до Либия и Украйна и стана причина и за разрушаването на последната, и за бежанската криза в Европа и надигането на десния национализъм. Тази цел също е до голяма степен постигната. През септември 2015 г. падането на Асад или пък отделянето на малка крайбрежна алауитска Сирия изглеждаше въпрос на месеци. Сега той контролира 85% от територията на страната и никой дори във Вашингтон и Тел Авив вече не си представя управлението й без него. Въоръжената опозиция срещу него е раздробена, маргинализирана и изоставена от САЩ. Възможно е след разгрома на ИД да има и операция на Русия в Либия за възстановяване на нейната държавност, с което да се затвори и другият главен кран за стихийна незаконна миграция към Европа. Възможна е и намеса на Русия в Афганистан за умиротворяването му след краха на миисята на НАТО. САЩ няма повече да се решат да „демократизират“ насилствено никоя друга страна от Третия свят. Заканите на Тръмп към Северна Корея, Иран и Венецуела са празни заклинания, които не се приемат сериозно. Третата цел на Путин, също до голяма степен изпълнена, бе да консолидира комбинирана светска и шиитска близкоизточна коалиция срещу износителите и покровителите на сунитския радикализъм – Саудитска Арабия, Катар и Турция, които бяха също и главните американски сателити в региона. Изострянето на конфликта между шиити и сунити започна по вина на САЩ в Ирак и след това в Сирия след началото на „Арабската пролет“. Самата Русия беше потърпевша от сунитския тероризъм, внeсен от Саудитска Арабия, още от началото на 90-те години. И ето че Катар, а след него и Турция, изпаднаха от каруцата на Рияд. Стреснат от опита за преврат и от твърдия подход на Русия след свалянето на нейния самолет, Ердоган се извъртя на 180 градуса. Изострянето на кюрдския въпрос вкара Анкара в коалицията на Москва заедно с Техеран, Багдад, Дамаск и Бейрут. При това в ролята на по-малък брат на първите двама. С това се създават условия за потенциално пълно преформатиране на Близкия изток с радикално отслабване на саудитите, на което можем да станем свидетели още до края на това десетилетие. Четвъртата цел на Путин, да се ликвидира ИД и да се скърши гръбнакът и на руския ислямистки тероризъм извън границите на Русия, се решава също успешно, макар по нея да остава още доста работа. Решава се главно от въздуха, с ограничени сухопътни сили, малки човешки загуби и добро взаимодействие със сирийците и другите съюзници на терена. И в самата Русия ИД явно не е в състояние да организира нищо подобно на зверските терористични атаки на чеченските муджахидини от 90-те и началото на 2000-те години. Това дава на руския президент висок престиж и политическа стабилност у дома. При това авторитетът на Путин и сред руските мюсюлмани и в световната ислямска общност остава необикновено висок. Той се превръща в съюзник на умерените правителства в мюсюлмански страни в борбата със собствените им ислямски екстремисти, какъвто е и случаят във Филипините. Факт е, че Русия, която сега безмилостно изтребва хиляди ислямски терористи всяка седмица, е по-популярна в мюсюлманския свят и доста по-слабо засегната у дома си от ислямистки терор, отколкото западноевропейските страни, които помагат на ИД в Сирия, но търпят хаотичен терористичен разгул у дома си, често от свои собствени граждани. Очевидни са и другите победи на Путин – доказа, че не изоставя съюзниците си в беда и че надеждно избира злото пред по-голямото зло – като в случая с преврата срещу Ердоган. Демонстрира техническите си възможности, осигури щедри договори за износ на военнопромишления си комплекс. Обучи превъзходно армията си за действия срещу противник и в условия, с които ще им предстои да се сблъскват и в бъдеще. Москва показа, че е способна да води сравнително продължителна, но евтина, с малки загуби и ефективна, постигаща целите си в разумни срокове война далече от собствената си територия, с малки мобилни сили и отлично взаимодействие на ВКС с ВМФ и сухопътните сили, с използване на крилати ракети от кораби, подводници и стратегически бомбардировачи, базирани в Средиземно и Каспийско море и във вътрешността на Русия. Разбира се, войната в Сирия още не е свършила – ликвидирането на ИД, Ан-Нусра и другите терористични банди ще отнеме още много месеци, може би година. „Зоните за сигурност“ ще трябва да обхванат цялата територия на страната. После труден и продължителен политически процес, особено що се отнася до кюрдския въпрос, за който казват, че щял да бъде „палестинският въпрос на XXI век“. Но може да се каже, че победата на Путин в Сирия е сигурна. В заключение само няколко думи за срещата на Путин с Ердоган в четвъртък, 28 септември. За по-малко от две години политиката на турския лидер към Русия и Сирия под влияние на руската военна сила и икономически натиск се извъртя коренно. Ердоган по трудния начин, в последния момент усети, че поведението му от 2011 до средата на 2016 г. застрашава страната му с катастрофа и разпад, а него със смърт от ръцете на военните. Страхът от преврата го накара да забрави поне временно и амбициите си за регионално лидерство. Той фактически преосмисли цялата си външна политика с изключение на страха си от кюрдите, но и там се нареди послушно в редичката на съюзниците на Русия и Иран. В четвъртък Ердоган се съгласи с Путин, че и двете страни са „за“ териториалната цялост на Сирия, против създаването на кюрдска държава за сметка на Сирия или Ирак и „за“ изтласкването на САЩ от северна Сирия с цел отслабване влиянието им върху кюрдите. С последното Турция виртуално се сбогува с НАТО и с американската сфера на влияние. Макар че Реджеп промени (за трети път) отношението си към Башар – сега към положително, личните им отношения отпреди 2011 г. никога няма да се върнат, т.е. Анкара никога няма да се ползва с благоразположението на Дамаск, с което ще се ползва Москва. Напротив, от Турция ще се иска да връща много в процеса на възстановяване на Сирия. Анкара обаче засега е удобна за Русия с вбиването си на клин между кюрдите в Африн и Рожава, с което се изключва шансът да възникне обединена кюрдска територия на север и да се застраши целостта на Сирия. А също с позицията си по целостта на Ирак и неприемането на кюрдския референдум там. Но Путин явно няма вяра в промяната на Ердоган, ще води своя тънка игра с кюрдите и разположи свои сили в Африн, за да не позволи на Турция да прекрачи границите, които й определя Москва. Още един извод е, че Русия много се промени в хода на сирийската война и ще води все по-хитра и цинична външна политика, несмущавана дори от традиционните чувства между руския и другите народи, с което е добре българските политици да са наясно отсега.", "date": "2017.10.04", "title": " Путин постигна целите си в Сирия\t\t\t"}
{"url": "https://trud.bg/%d1%86%d0%be%d0%bd%d0%ba%d0%be-%d1%86%d0%be%d0%bd%d0%b5%d0%b2-%d0%b8-%d0%b4%d0%b6%d0%be%d0%bd-%d0%bb%d0%be%d1%83%d1%82%d1%8a%d0%bd-%d0%bd%d0%b0%d0%bf%d1%83%d1%81%d0%bd%d0%b0-%d0%ba%d0%b0%d0%b2%d0%b0/", "text": "И Джон Лоутън напусна Каварна. Днес той си продаде апартамента и приключи с града ни. Това написа във Фейсбук бившият кмет на Каварна Цонко Цонев и публикува снимка на роклегендата с нотариуса осъществил сделката. Лоутън стана собственик на жилището през 2007 година. Апартаментът е около 80 кв. м., разположен в кокетна сграда в крайбрежната зона на Каварна, на стотина метра от залива­ срещу нос Чиракман.  Има 2 стаи и кухня, напълно обзаведен. Изложението му е източно. След покупката преди 10 години легендарният музикант присъства на клетвата по встъпване в длъжност за втори мандат на кмета на Каварна Цонко Цонев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.04", "title": " Цонко Цонев: И Джон Лоутън напусна Каварна\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-56/", "text": "Делян Добрев трябва да си ходи от парламента, независимо, че структурите на ГЕРБ го защитиха. Балканите са оазис на стабилност, нека го запазим, призова министър-председателят в Евксиноград.       АПИ отвори предложенията на кандидатите. Консорциум „Капш трафик солюшънс“ дава най-ниска оферта. Изпълнителят ясен „в най-кратък срок“.       Увеличението на възнагражденията на униформените се бави с години и строят все повече обезлюдава – коментар на Спирдон Спирдонов.         „Евксиноградската четворка“ се роди в прегръдки, страсти и много незараснали исторически рани. Пекин мечтае да завладее Европейския пазар, а Вашингтон да стопира руското влияние в региона и затова сме интересни – анализ на Мартина Ганчева.         Старите империи са устроени така, че да се пазят от външен враг, без да осъзнават, че отглеждат варварите в собствения си дом, казва експертът по тероризма Христо Смоленов в интервю за „Труд“.           Изясняване на реалистична концепция, намаляване на експозиции към едри бизнесмени и преглед на съмнителни кредитни досиета са сред основните предизвикателства пред новия изпълнителен директор – анализ на „Труд“.         Силует на избрания за представляващ новия състав на Висшия съдебен съвет Боян Магдалинчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.04", "title": " Вижте акцентите в броя на вестник „Труд“ в четвъртък, 5 октомври 2017"}
{"url": "https://trud.bg/%d1%82%d1%83%d1%80%d1%81%d0%ba%d0%b0%d1%82%d0%b0-%d0%be%d0%b1%d1%89%d0%bd%d0%be%d1%81%d1%82-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%87%d0%b5%d1%80%d0%bf%d0%b8-%d1%81-%d0%b3/", "text": "Турската общност в Пловдив ще черпи жителите и гостите на града под тепетата с „Гозбата на мира” този петък навръх Деня на ашурето – 6 октомври. Всеки ще може да види как се приготвя ашуре и да го дегустира абсолютно безплатно по време на демонстрацията на открито в петък в 12 часа пред Джумая джамия край Римския стадион в Пловдив. Благотворителното събитие се организира с подкрепата на генералния консул на Турция в града под тепетата Хюсейин Ергани. Сред всички народи ашурето е познато като „гозбата на мира” и се смята, че това е най-старата позната рецепта за ястие на планетата. Легендата разказва, че ашурето било любимият десерт на Ной.  Посланията на Деня на ашурето са за мир, солидарност, разбирателство, състрадание, толерантност и хуманизъм в целия свят и затова ястието се нарича „гозба на мира”. По традиция с ашуре се черпят всички приятели, без значение на техния произход и религия. По време на първото издание на Панаира на кулинарното изкуство “Етно кухня на колела” през месец май тази година в Пловдив, ашурето бе едно от най-предпочитаните традиционни турски ястия. В Пловдив първата „Вечер на ашурето” се проведе през октомври 2016 г. в Дома на етносите по идея на председателя на Мюсюлманското настоятелство и сдружение „Йешилай България” Ахмед Пехливан, който е и член на Консултативния съвет към фондация „Заедно”. Идеята е събитието да се превърне в традиция и да събира всяка есен представители на различни народности и религии в знак на мирно съжителство и солидарност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.04", "title": " Турската общност в Пловдив черпи с „Гозбата на мира” в Деня на ашурето пред Джумая джамия"}
{"url": "https://trud.bg/%d0%bd%d0%b0%d0%b9-%d0%bf%d0%be%d0%bf%d1%83%d0%bb%d1%8f%d1%80%d0%bd%d0%b0%d1%82%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b4%d0%b5%d1%82%d1%81%d0%ba%d0%b0-%d1%82%d0%b0%d0%bd%d1%86/", "text": "Най-популярната в Пловдив детска танцова школа „Хорце”АИ, която днес открива новата фолклорна година в града под тепетета, си има свой филиал и във Великобритания. Детската школа е основана през 2015 г. от младите хореографи Ани Юрукова и Иван Иванов. Ани вече води заниманията по български хора и ръченица в Обединеното кралство, а Иван продължава да работи като управител и хореограф с подрастващите пловдивчани. Двамата са изключително отдадени на идеята за българския дух и запазване на родните фолклорни традиции. „Възпитанието на децата в любов към родното, здравото и красивото заслужава да се насърчи. Затова и танцова школа „Хорце” има моята подкрепа”, коментира най-младата депутатка в 44-ото Народно събрание – пловдивчанката Теодора Халачева от „БСП за България”. Местата в града под тепетата, където малки и големи могат да се докоснат до магията на българските народни танци, хора и обичаи под ръководството на хореографите на „Хорце” АИ са средните училища „Свети Константин-Кирил Философ”, и „Паисий Хилендарски” и основно училище „Кочо Честименски”. Народните танци са чудесен начин за разтоварване от стреса, твърдят посетители на курсовете, както и самата народна представителка от левицата Теодора Халачева, която е една от депутатките с най-елегантни фигури в сегашния български парламент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.04", "title": " Най-популярната в Пловдив детска танцова школа „Хорце” откри филиал във Великобритания."}
{"url": "https://trud.bg/%d0%b2%d1%81%d1%81-%d0%be%d0%b1%d1%8f%d0%b2%d0%b8-%d1%81%d0%b2%d0%be%d0%b1%d0%be%d0%b4%d0%bd%d0%b8%d1%82%d0%b5-%d0%bc%d0%b5%d1%81%d1%82%d0%b0-%d0%bd%d0%b0-%d1%88%d0%b5%d1%84%d0%be%d0%b2%d0%b5-%d0%bd/", "text": "Съдийската колегия на Висшия съдебен съвет обяви свободните длъжности за административни ръководители в органите на съдебната власт. Решението ще бъде обнародвано в „Държавен вестник“ и на интернет страницата на ВСС. Позициите са разпределени както следва: Административен ръководител – председател на Административен съд – Кърджали – свободна длъжност Административен ръководител – председател на Районен съд – Велинград – свободна длъжност Административен ръководител – председател на Районен съд – Девня – свободна длъжност Административен ръководител – председател на Окръжен съд – Бургас поради предсрочно освобождаване Административен ръководител – председател на Районен съд – Трън поради предсрочно освобождаване Административен ръководител – председател на Софийския градски съд – предсрочно освобождаване Предложения за назначаване на административен ръководител в съответния орган на съдебната власт могат да се правят в едномесечен срок от датата на обнародване на свободните длъжности в „Държавен вестник“. Съдийската колегия предложи Красимир Шекерджиев да бъде избран за неин представител в състава на Управителния съвет на Националния институт на правосъдието. Предложението ще бъде внесено в заседание на Пленума на ВСС, насрочено за 5 октомври 2017 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.04", "title": " ВСС обяви свободните места на шефове на съдилища в страната"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%bd%d0%b5%d0%bd%d0%ba%d0%be%d0%b2-%d1%81%d1%8a%d0%bf%d1%80%d1%83%d0%b3%d0%b0%d1%82%d0%b0-%d0%bc%d0%b8-%d1%89%d0%b5-%d0%bd%d0%b0%d0%bf/", "text": "Понеже имам чест и достойнство, искам да обявя, че говорих със съпругата си и тя още днес ще напусне работата си в „Булгартрансгаз“. Това каза пред журналисти в Народното събрание депутатът от ГЕРБ Александър Ненков, след като БСП   на „Булгартрансгаз“. По думите на депутата от левицата Иван Иванов роднинските зависимости се пренасят в държавните предприятия. „Жалко е, че висококвалифициран специалист ще падне в боя, само защото ми е съпруга“, коментира Ненков. „Съпругата ми никога не се е влияла от позицията ми. Винаги се е издигала в йерархията и се е доказвала в живота си сама“, заяви Александър Ненков. „С това се надявам да спрат спекулациите. Достатъчно квалифициран и способен човек е, за да може да се реализира в някоя друга област“, посочи народният представител. „Щом това ще бъде начинът на говорене и „правенето на политика“ много ще ми бъде интересно къде работят всички роднини на БСП и с какво се занимават“, каза още Александър Ненков. „Нека те постъпят по същия достоен начин. Днес много говореха за морал, но не можем да посочим нито един човек, от който са свалили доверието си. Има хора, които работят с обвинения, с доказателства за купуване на гласове. Те не говорят срещу тях“, обясни депутатът. „Всички, които се изказваха като морални стожери, да видят къде работят роднините им. Нищо лично срещу тях, но щом така искат, нека така да бъде“, посочи Александър Ненков и допълни, че в БСП има няколко рода, които си предават властта от поколение на поколение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.04", "title": " Александър Ненков: Съпругата ми ще напусне „Булгартрансгаз“"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%83%d0%bb%d0%b8%d1%86%d0%b0-%d0%b6%d0%be%d0%b7%d0%b5-%d0%bc%d0%be%d1%83%d1%80%d0%b8%d0%bd%d1%8c%d0%be/", "text": "„ Кметицата Дореш Мейра обяви Моуриньо като „син на Сетубал, мъж на света и глобална личност“. Решението да се кръсти улица на него датира от 2013 година, когато градът празнува своя половин вековен юбилей.", "date": "2017.10.04", "title": " Откриха улица „Жозе Моуриньо“"}
{"url": "https://trud.bg/67-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d1%81%d1%82%d0%b0%d0%bd%d0%b0-%d1%81%d0%b5%d0%b4%d0%bc%d0%b8%d1%8f-%d0%b4%d0%be%d0%bd%d0%be%d1%80-%d0%b7%d0%b0-2017-%d0%b3-%d0%b2/", "text": "Седма донорска ситуация за 2017 г. вече е факт в МОБАЛ „Д-р Стефан Черкезов” в Старата столица. Вчера пациентът – 67-годишен мъж от област Велико Търново, е изпаднал в мозъчна смърт, в следствие на исхемичен мозъчен инсулт. Въпреки тежката си загубата, близките на мъжа взеха хуманното решение да дарят органите и така да спасят живота на други тежко болни пациенти. Техният близък е 9-ти случай на пациент изпаднал в мозъчна смърт от началото на 2017 г. в стационара, но и седми реализиран донор. За експлантацията на органите в МОБАЛ дойдоха два екипа – на ВМА – София и Университетска болница „Александровска“. Предстоят трансплантации на черен дроб във ВМА – София и на бъбреците в УБ „Александровска“, съобщи д-р Ваня Лъчезарова – координатор по донорство в МОБАЛ „Д-р Ст. Черкезов“.  Подробности за трансплантациите ще бъдат предоставени на по-късен етап. Ръководството на МОБАЛ „Д-р Ст. Черкезов” АД за сетен път благодари на близките на донора, на координаторите по донорство д-р Сибила Маринова и д-р Ваня Лъчезарова, и всички съпричастни медици и професионалисти по здравни грижи. Припомняме, че от 9-ти до 15-ти октомври ще се проведе Европейска седмица на донорството и трансплантациите, а специално събитие за целта МОБАЛ „Д-р Ст. Черкезов“ ще домакинства на 12-ти октомври /четвъртък/ от 13:00 ч. Освен връчването на статуетки на близките на донорите за последната година, от изпълнителния директор на ИАТ в България д-р Марияна Симеонова, т.г. ще бъдат поканени и трансплантирани – реципиенти, чийто втори живот започва благодарение на хуманността на близките на донорите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.04", "title": " 67-годишен мъж стана седмия донор за 2017 г. в МОБАЛ – Велико Търново"}
{"url": "https://trud.bg/%d0%bf%d0%b0%d1%80%d0%ba%d0%be%d0%b7%d0%be%d0%bd%d0%b8-%d0%b2%d0%bc%d0%b5%d1%81%d1%82%d0%be-%d0%bc%d0%b5%d1%82%d0%b0%d0%bb%d0%bd%d0%b8-%d0%b3%d0%b0%d1%80%d0%b0%d0%b6%d0%b8-%d0%b8%d0%b7%d0%b3%d1%80/", "text": "Над 100 метални гаражни клетки са премахнати от квартал „Гладно поле“ в Пловдив само за последните два месеца, съобщи кметът на район „Източен“ Николай Чунчуков след обиколката си из квартала, където преди години имаше половин дузина военни поделения. Амбицията на райкмета и екипа му е в „Източен” на мястото на грозните метални гаражни клетки да бъдат изградени паркозони и бъдат облагородени кварталните градинки. Николай Чунчуков даде за пример улица „Радко Димитриев“, където теренът е почти разчистен и там се е открила гледка към поне три градинки, които доскоро бяха оградени от ламарините на гаражите. „Още тази есен със съдействието на общинско предприятие „Градини и паркове“ започва облагородяване на парковете със засаждането на нови дръвчета, храсти и райграс. Предстои монтирането на допълнителни бройки пейки, обособяване на детски площадки. Ще бъде възстановено осветлението на две от уличните лампи, които досега бяха в два от вече демонтираните гаражи”, допълни райкметът Чунчуков. Според него приетата от Общинския съвет нова наредба за паркиране дава възможност за регулиране и по-голям ред. Премахването на два метални гаража освобождава място за три автомобила. Някои от гаражните клетки са монтирани върху зелени площи, които също ще бъдат възстановени, а освен това се осигурява и възможност за по-добро поддържане на чистотата. Николай Чунчуков разясни на гражданите, че според новоприетата общинска наредба желаещите да имат запазено паркомясто пред жилището си срещу 20 лв. месечна такса трябва да декларират това в кметството. За квартал „Гладно поле“ до момента са постъпили 50 заявления. „Това ще стане след като окончателно оформим зоните за паркиране, но е предвидено най-малко 50% от новите паркоместа да останат безплатни“, уточни кметът на район „Източен”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.04", "title": " Паркозони вместо метални гаражи изграждат в квартал „Гладно поле” в Пловдив"}
{"url": "https://trud.bg/67-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d1%81%d1%82%d0%b0%d0%bd%d0%b0-%d1%81%d0%b5%d0%b4%d0%bc%d0%b8%d1%8f%d1%82-%d0%b4%d0%be%d0%bd%d0%be%d1%80-%d0%b7%d0%b0-%d0%b3%d0%be/", "text": "Седмата донорска ситуация за 2017 г. вече е факт в МОБАЛ „Д-р Стефан Черкезов” в Старата столица. Вчера пациентът –  67-годишен мъж от област Велико Търново, е изпаднал в мозъчна смърт, в следствие на исхемичен мозъчен инсулт. Въпреки тежката си загубата, близките на мъжа взеха хуманното решение да дарят органите и така да спасят живота на други тежко болни пациенти. Техният близък е 9-ти случай на пациент изпаднал в мозъчна смърт от началото на 2017 г. в стационара, но и седми реализиран донор. За експлантацията на органите в МОБАЛ дойдоха два екипа – на ВМА – София и Университетска болница „Александровска“. Предстоят трансплантации на черен дроб във ВМА – София и на бъбреците в УБ „Александровска“, съобщи д-р Ваня Лъчезарова – координатор по донорство в МОБАЛ „Д-р Ст. Черкезов“. Ръководството на МОБАЛ „Д-р Ст. Черкезов” АД за сетен път благодари на близките на донора, на координаторите по донорство д-р Сибила Маринова и д-р Ваня Лъчезарова, и всички съпричастни медици и професионалисти по здравни грижи. Припомняме, че от 9-ти до 15-ти октомври ще се проведе Европейска седмица на донорството и трансплантациите, а специално събитие за целта МОБАЛ „Д-р Ст. Черкезов“ ще домакинства на 12-ти октомври /четвъртък/ от 13:00 ч. Освен връчването на статуетки на близките на донорите за последната година, от изпълнителния директор на ИАТ в България д-р Марияна Симеонова, т.г. ще бъдат поканени и трансплантирани – реципиенти, чийто втори живот започва благодарение на хуманността на близките на донорите.", "date": "2017.10.04", "title": " 67-годишен мъж стана седмият донор за годината в МОБАЛ – Велико Търново"}
{"url": "https://trud.bg/%d0%b5%d1%81-%d0%b7%d0%b0%d1%81%d0%b8%d0%bb%d0%b2%d0%b0-%d1%81%d1%8a%d0%b4%d0%b5%d0%b1%d0%bd%d0%b0%d1%82%d0%b0-%d0%bf%d1%80%d0%be%d1%86%d0%b5%d0%b4%d1%83%d1%80%d0%b0-%d1%81%d1%80%d0%b5%d1%89%d1%83/", "text": "Европейският съюз обяви, че засилва съдебната процедура срещу Унгария заради репресиите срещу финансирани от чужбина неправителствени организации, които според наблюдатели са насочени срещу американския милиардер Джордж Сорос. Европейската комисия заяви в изявление, че Будапеща не е взела под внимание „сериозната ѝ загриженост” след започването на процедурата през юли и добави, че сега Унгария разполага с един месец да се съобрази с изисканото, в противен случай рискува да бъде изправена пред висшата съдебна инстанция на общността. През юли започна разследване срещу Унгария във връзка с приемането на закон, който не съответства на правото на ЕС. Тогава Брюксел изпрати на Будапеща официално уведомление и поиска унгарските власти да да отговорят в рамките на един месец. „Унгария отговори на писмото на Еврокомисията на 14 август. След като внимателно анализира поясненията на Унгария, Еврокомисията стигна до извода, че сериозната й опасения остават в сила”. На 16 юни президентът на Унгария Янош Адер подписа приетия от парламента закон, задължаващ неправителствените организации да дадат информация за източниците на финансирането си от чужбина. Законът няма да засегне работата на НПО, но ще позволи на държавата да наблюдава и контролира дейността на „чуждестранни агенти”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.04", "title": " ЕС засилва съдебната процедура срещу Унгария заради организации, насочени срещу Сорос"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-2-%d0%ba%d0%b3-%d0%ba%d0%b0%d0%bd%d0%b0%d0%b1%d0%b8%d1%81-%d0%b2-%d0%b7%d0%b0%d0%bf%d1%83%d1%81%d1%82%d1%8f%d0%bb%d0%b0-%d0%b0%d0%b2%d1%82%d0%be%d0%bc%d0%b8/", "text": "Близо 2 килограма канабис, скрити в затворена автомивка, откри полицията в Монтана. В дома на мъжа, укрил дрогата, са намерени още наркотици, съобщиха от Областната дирекция на МВР. Във вторник към 16,00 часа служители на МВР влезли в неработеща автомивка близо до изхода на Монтана в посока към Видин. Под метален навес криминалистите се натъкнали на картонен кашон с листна маса с тегло 1, 9 кг. На мястото веднага пристигнала дежурна оперативна група и експертите установили, че кашона е пълен с канабис. Започналото издирване изяснило, че дрогата е на 36 годишния К. Г. от Монтана. При последвалия обиск в жилището на мъжа са намерени около 1 грам зелена листна маса, за която К. Г. заявил, че е канабис и 2 плика, със половин килограм нарязан насипен тютюн без български акцизен бандерол. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.04", "title": " Откриха 2 кг канабис в запустяла автомивка в Монтана"}
