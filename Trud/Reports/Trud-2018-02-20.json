{"url": "https://trud.bg/%d0%ba%d1%80%d0%b0%d0%bb%d0%b8%d1%86%d0%b0-%d0%b5%d0%bb%d0%b8%d0%b7%d0%b0%d0%b1%d0%b5%d1%82-%d0%b2%d1%82%d0%be%d1%80%d0%b0-%d0%b7%d0%b0-%d0%bf%d1%80%d1%8a%d0%b2-%d0%bf%d1%8a%d1%82-%d0%bf%d1%80%d0%b8/", "text": "Кралица Елизабет Втора за пръв път присъства на Лондонската седмица на модата, за да връчи награда, която е своеобразно признание за британския моден дизайн, предаде Асошиейтед прес. 91-годишният монарх връчи първата награда “Елизабет Втора” за британски дизайн на родения в Лондон дизайнер Ричард Куин. Кралицата седна на първия ред сред присъстващите, близо до главната редакторка на сп. “Вог” Ана Уинтър. Елизабет Втора носеше рокля от туид, проектирана от Анджела Кели, и сако с украса от кристали “Сваровски”. Кралицата връчи наградата в последния ден от Лондонската седмица на модата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Кралица Елизабет Втора за пръв път присъства на Лондонската седмица на модата"}
{"url": "https://trud.bg/%d1%87%d0%b0%d0%b2%d0%b4%d0%b0%d1%80-%d0%b7%d0%bb%d0%b0%d1%82%d0%b5%d0%b2-%d0%b5-%d0%bd%d0%be%d0%b2%d0%b8%d1%8f%d1%82-%d1%87%d0%bb%d0%b5%d0%bd-%d0%bd%d0%b0-%d1%83%d1%81-%d0%bd%d0%b0-fibank/", "text": "Г-н Чавдар Златев е новият Член на УС на Fibank (Първа инвестиционна банка) и заема длъжността Главен директор „Корпоративно банкиране“ (CCBO), съобщиха от банката. Чавдар Златев се присъединява към екипа на Първа инвестиционна банка през 2004 г. като Главен специалист в дирекция „Кредитиране на МСП“. Скоро след това е повишен в Заместник-директор на дирекцията. От 2006 г. до 2009 г. работи като управител на клон „Витоша“ на Първа инвестиционна банка. Впоследствие е назначен за Заместник-директор на дирекция „Клонова мрежа“ и през 2010 г. е повишен в Директор на дирекцията. През 2011 г. е назначен за Директор на дирекция „Корпоративно банкиране“. Участвал е в разработването и внедряването на редица банкови продукти. Той има магистърска степен по „Макроикономика“ от Университета за национално и световно стопанство в София. Специализирал е в Bank of Ireland кредитни продукти и практики, както и в Banco Popolare di Verona съвременни банкови практики.", "date": "2018.02.20", "title": " Чавдар Златев е новият член на УС на Fibank"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%81-%d0%be%d0%b1%d0%b5%d0%b4%d0%b8%d0%bd%d0%b5%d0%bd%d0%b8-%d0%bf%d0%b0%d1%82%d1%80%d0%b8%d0%be%d1%82/", "text": "ПГ на ГЕРБ, заедно с „Обединени патриоти“ сме единодушни за оставката на Валери Жаблянов. Това каза заместник-председателят на ПП ГЕРБ и председател на парламентарната група на партията Цветан Цветанов по време на брифинг в Народното събрание след заседание на групата. “ПГ  е единодушна, заедно с „Обединени патриоти“ подобно поведение на заместник-председател на парламента, няма как да бъде одобрено от парламентарното мнозинство”, каза Цветанов. По думите му Валери Жаблянов е проявил подигравателно отношение към жертвите на комунизма. Не е от компетентността на парламентарната група да даде отговор сваля ли политическото доверие от проф. Камен Плочев, каза още Цветанов. По думите му, писмо до министър Кирил Ананиев не е изпращано във връзка с исканата актуализация на бюджета на НЗОК. „Що се касае до писмото до парламента, тук вече говорим за актуализация на бюджета. Не е от компетентността на Народното събрание да внасяме актуализация на бюджета на държавата. Има административен проблем, но това не е от компетентността на парламентарната група да отговорим дали сваляме политическото доверие или не. Има Надзорен съвет. Ние ще се съобразим с това, което беше направено като предложение от народни представители от нашата парламентарна група – следващия вторник проф. Плочев да бъде изслушан“, заяви Цветанов. Той поясни, че групата се съобразява със законовите изисквания и подчерта, че парламентарната група на ГЕРБ не е в състояние да поиска оставката на проф. Камен Плочев като управител на НЗОК. Заместник-председателят на ГЕРБ допълни, че партията не коментира професионални качества на управителя на НЗОК, а говори за административния въпрос, който е предвидил. Цветанов допълни, че утре в дневния ред на Здравната комисия д-р Даниела Дариткова е предвидила изслушване на проф. Камен Плочев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Цветан Цветанов: С „Обединени патриоти“ сме единодушни за оставката на Валери Жаблянов"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b8%d1%82%d0%b5-%d1%81%d1%8a%d0%b2%d0%b5%d1%82%d0%b8-%d0%b1%d0%b5%d0%b7-%d0%bb%d0%b5%d0%ba%d0%b0%d1%80%d0%b8-%d0%b8-%d1%8e%d1%80%d0%b8%d1%81%d1%82%d0%b8/", "text": "Месец след като бе обнародван в Държавен вестник, антикорупционния закон ще бъде ремонтиран. Вносители на първата корекция са шефът на правната комисия Данаил Кирилов от ГЕРБ и Християн Митев от Обединени патриоти. Промяната предвижда удължаване на срока за подаване на декларации за несъвместимост. От АБВ предупредиха, че бъдещите общински съвети ще останат без лекари, юристи, учители. “След като стана ясно, че има проблем, беше вкарана една поправка в антикорупционния закон – че срокът за подаване на нови декларации се удължава на един месец и че необходимостта да се подават такива декларации ще бъде от декември 2019 година, т.е. вече няма да се разчита на заварено положение, а правилата ще влизат в сила от следващите избори”, коментира вчера на брифинг шефът на АБВ Константин Проданов. Той обясни, че основният проблем остава. Проданов предупреди, че всички общински съветници, които са общопрактикуващи лекари ще бъдат засегнати, защото обикновено сключват договори с общината, за да наемат помещение в съответното ДКЦ. По същия начин ще бъдат засегнати юристи и юрисконсулти или хора, които са си закупили една акция от предприятие, което има някакъв договор с общината. “4500 лекари и няколко хиляди учители не могат да бъдат кандидати за общински съветници – трябва да се намеси Комисията за защита от дискриминация.” Това заяви Румен Петков, член на Изпълнителното бюро на АБВ. “Проблемът възникна от това, че се наложи на всички общински съветници в страната, в рамките на една седмица от обнародването на закона, да подадат отново декларация за несъвместимост, но вече по нови условия. Т.е. хора, които са избрани преди години по други правила, сега се налага отново да декларират наличие на несъвместимост и то по няколко много спорни линии. На общинските съветници се забрани да бъдат еднолични търговци, съдружници, членове на управителни и надзорни съвети на дружества, които имат отношения с общините”, посочи  Проданов.", "date": "2018.02.20", "title": " Общинските съвети без лекари и юристи\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b5%d0%bb%d0%b5%d0%bd%d0%b0-%d0%bf%d0%be%d0%bb%d1%83%d1%87%d0%b8-%d0%b4%d0%b0%d1%80%d0%b5%d0%bd%d0%b8%d0%b5-%d0%be%d1%82-%d1%88%d0%b2%d0%b5%d0%b9%d1%86%d0%b0/", "text": "Община Елена е сред 38-те общини, които във вторник получиха дарение в подкрепа на дейността на доброволните формирования. На официалната церемония по предаване на дарението участва зам.-кметът на общината Йордан Димитров. То е организирано и доставено чрез инициатива на Националното сдружение на общините в Република България, с изключителната подкрепа на посолството на нашата страна в Швейцария, като израз на дългогодишното ползотворно партньорство между двете държави. Цялото дарение е предоставено на НСОРБ от Федералната служба за защита на населението на Конфедерацията. В подкрепа на дейността на новосформираното формирование в община Елена дарението съдържа няколко вида облекло за доброволците – гумирани панталони, якета и шапки за наводнения, пуловери, униформени гащеризони, панталони, якета и шапки, специални колани. Дарението е принос към усилията на общината за възстановяване на функциите на доброволците при справяне с пожари, бедствия и кризисни ситуации и в подкрепа на професионалистите от институциите. Доброволното формирование в Елена е от 10 доброволци, които след преминалите курсове за обучение са напълно подготвени за работа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Община Елена получи дарение от Швейцария за доброволното формирование"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0%d1%82%d0%b0-%d0%be%d0%b1%d1%89%d0%b8%d0%bd%d0%b0-%d1%81%d1%8a%d0%b2%d0%b5%d1%82%d0%b2%d0%b0-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d1%82/", "text": "При взрив в метрото не бързайте да слизате, защото не се знае дали е прекъснато контактното напрежение на релсите. Ако се намирате в тунел, закрийте устата и носа си, легнете на пода и се придържайте към съветите на машинистите. Това съветват от Столичната община в своя план за противодействие с тероризма. Документът е предложение на кметът на София Йорданка Фандъкова и трябва да бъде гласуван в четвъртък от Столичния общински съвет. В него са заложени отговорности на кмета, степени на готовност за реагира при тероризъм, както и препоръки към гражданите, ако се окажат в центъра на атентат. В плана се посочват като възможни места за атентати градския транспорт, учебни заведения, болници, храмове, търговски и спортни центрове. Летище „София“ и стената на яз. „Искър“ също са потенциални мишени. От общината са разработили и възможни сценарии за атаки. Например поставяне на бомби, използване на оръжия за масово унищожение, взривяване на превозно средство с цивилни граждани, завладяване на държавни сгради, предизвикване на аварии, вземане на заложници в сгради и транспортни средства, използване на превозни средства с цел убийства или нараняване и др. При терористична атака в метрото от общината призовават също пътниците да се опитат да отворят вратите, но да не бързат да излизат, защото не се знае дали е прекъснато контактното напрежение от релсите, както и задължително да се придържат към инструкциите на машинистите. При превземане на самолет от „Московска“ 33 съветват хората да изпълняват указанията на терористите, но в никакъв случай да не ги гледат в очите. Те трябва да се скрият, а не да тичат, ако бъде открита стрелба. Терористите често избират открити места за атентат, където се струпват много хора. Затова, ако попаднете на нападение на улицата оставете тълпата да води, но при удобен момент се откъснете от нея. В случай, че бъдете притиснати от много хора, градската управа съветва да си разширим ръцете в лактите, за да може да дишаме. Ако сме паднали на земята и не можем да се изправим на крака, трябва да свием колене към главата си и да прикрием с ръце главата и тила. Бъдете внимателни в близост до хора, които са облечени неподходящо за сезона, съветват от кметството.  Следете внимателно мимиките на лицата им. Човек, който се готви да извърши атентат, обикновено изглежда съсредоточен с плътно стиснати устни. При взрив в градския транспорт закрийте носа и устата си с дреха и легнете на земята, за да не се задушите. Ако някой от терористите захвърли и оръжието си, не го вземайте, защото спецчастите могат да ви помислят за един от нападателите. Кметството е подготвило и указания при получаване на заплахи по телефона. „Запишете точното време и датата на обаждане, запомнете дали човека от друга страна на слушалката има акцент и не казвайте, че сте сами вкъщи“, се посочва в плана. Задълженията за координиране на структурите при опасност от терористични актове и изпълнението на мерки за недопускането им са възложени на кмета на София. Действията ще се определят от назначена от кмета работна група, а при по-високи нива на опасност – съвместно с другите органи за сигурност. Степените на готовност за реагиране при терористична заплаха за зелена, жълта, оранжева и червена, последната всъщност вече не е готовност, а реагиране. Ако има заплаха на територията на Столичната община, МВР ще съобщи предприетите мерки от органите на реда и препоръките към гражданите как да действат в тази ситуация.", "date": "2018.02.20", "title": " Столичната община съветва гражданите какво да правят при терористичен акт\t\t\t"}
{"url": "https://trud.bg/%d0%be%d0%b1%d1%89%d0%be-37-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%82%d0%b5-%d0%b2-%d1%83%d0%b1/", "text": "Присъди за общо 37 години лишаване от свобода получиха на първа инстанция обвинените в убийството на приближения до Братя Галеви Николай Радев от Дупница. Съдия Мирослав Начев, докладчик по делото, произнесе осъдителните присъди спрямо Николай, Владимир и Иван Карастоянови. Иван Карастоянов беше признат за виновен в това, че в съучастие с останалите умишлено е улеснил умъртвяването на Николай Радев, чрез нанасяне на побой, сломяване на съпротивата и осъществяване на спънки. Той получи присъда от 13 години лишаване от свобода, при първоначален режим на изтърпяване „строг”. Владимир Карастоянов получи 9 години лишаване от свобода, а Николай Карастоянов – 15 години. Тримата трябва да платят солидарно на Милена Радева сумата от 50 000 лева, представляваща обезщетение за претърпени неимуществени вреди. Съдът постанови Гълъбина Радева и Юри Радев да получат от тримата осъдени по 120 000 лева. Обезщетенията са от датата на убийството, до окончателното им плащане. Осъдените трябва да заплатят над 7 000 лева разходи по делото, сторени от Областна дирекция на МВР – Кюстендил, както и над 4 000 лева за възнаграждения на вещи лица. Държавните такси, свързани с обезщетенията са над 11 хиляди лева. Присъдата може да бъде обжалвана или протестирана на по-горна инстанция в срок от 15 дни. Спрямо осъдените беше постановена забрана да напускат пределите на страната, беше взета и мярка за неотклонение „Парична гаранция”, която е в размер на по 5 хиляди лева. „До някъде съм доволен от постановената присъда. Смятам, че тези хора можеше да бъдат наказани от по-сериозно, защото става въпрос за тежко престъпление. Трябва да се покаже, че в тази държава наистина работят законите, че човек трябва да се въздържа от това, което прави в обществото”, каза Иван Радев, брат на убития Николай Радев от Дупница. „Доктори три поколения, с чисто съдебно минало, сме наказани подобаващо. Смятам, че тази присъда е отмъщение към интелигенцията, отмъщение към бунта на едно интелигентно семейство. В края на краищата, тези сили са все още могъщи. Ние все още живеем в Галев град. Надявам се на правосъдието на по-висша инстанция”, каза Владимир Карастоянов. По думите му съдебната система е на три етапа и трябва да надделее трезвеността. Според неговия адвокат Марин Марковски постановените от Окръжен съд присъди са съдебна грешка. „Тук не става въпрос за размер на присъди. При прочит на доказателствата ясно се вижда, че те нямат вина. Не мога да коментирам мотивите, с които бяха осъдени тези невинни хора. Убеден съм, че по-нагоре в инстанциите има правосъдие в България, и съм убеден, че съдът ще ги оправдае, защото тези хора не са извършили престъпление”, каза адвокат Марковски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Общо 37 години затвор за обвинените в убийството на Николай Радев от Дупница"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f-%d1%81%d1%8a/", "text": "1. ПРОЕКТ НА РЕШЕНИЕ ЗА ОДОБРЯВАНЕ НА СТАНОВИЩЕ НА МИНИСТЕРСКИЯ СЪВЕТ ПО КОНСТИТУЦИОННО ДЕЛО №14 ЗА 2017 Г.  Внася: министър-председателят 2. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА НАГРАЖДАВАНЕ НА НИКОЛАЙ ЧЕРВЕНКОВ С ОРДЕН „СВ. СВ. КИРИЛ И МЕТОДИЙ“ – ПЪРВА СТЕПЕН  Внася: министърът на образованието и науката 3. ПРОЕКТ НА РЕШЕНИЕ ЗА ПРИЗНАВАНЕ НА СДРУЖЕНИЕ НАЦИОНАЛЕН ЦЕНТЪР ЗА РЕХАБИЛИТАЦИЯ НА СЛЕПИ (НЦРС) ЗА ПРЕДСТАВИТЕЛНА ОРГАНИЗАЦИЯ НА НАЦИОНАЛНО РАВНИЩЕ В НАЦИОНАЛНИЯ СЪВЕТ ЗА ИНТЕГРАЦИЯ НА ХОРАТА С УВРЕЖДАНИЯ  Внася: министърът на труда и социалната политика 4. ПРОЕКТ НА РЕШЕНИЕ ЗА ОДОБРЯВАНЕ НА ЕДНОСТРАННА ДЕКЛАРАЦИЯ ПО ЖАЛБАТА „ВЪЛКОВА СРЕЩУ РЕПУБЛИКА БЪЛГАРИЯ“ (ЖАЛБА №48149/09) ПРЕД ЕВРОПЕЙСКИЯ СЪД ПО ПРАВАТА НА ЧОВЕКА  Внася: министърът на правосъдието 5. ПРОЕКТ НА РЕШЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ОТБРАНАТА ЗА 2018 Г., СВЪРЗАНИ С ФИНАНСОВО ОСИГУРЯВАНЕ НА ПРИНОСА НА РЕПУБЛИКА БЪЛГАРИЯ ЗА ПОДДЪРЖАНЕТО НА АФГАНИСТАНСКИТЕ СИЛИ ЗА СИГУРНОСТ  Внася: заместник министър-председателят по обществения ред и сигурността  и министър на отбраната 6. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, НА МИНИСТЕРСТВОТО НА ЗЕМЕДЕЛИЕТО, ХРАНИТЕ И ГОРИТЕ ЗА НУЖДИТЕ НА ОБЛАСТНА ДИРЕКЦИЯ „ЗЕМЕДЕЛИЕ“ – ДОБРИЧ  Внася: министърът на регионалното развитие и благоустройството 7. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА ЦЕНТЪР ЗА СПЕШНА МЕДИЦИНСКА ПОМОЩ – ПЛОВДИВ  Внася: министърът на регионалното развитие и благоустройството 8. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ПРЕДОСТАВЕНИ ЗА УПРАВЛЕНИЕ НА МИНИСТЕРСТВОТО НА ЗЕМЕДЕЛИЕТО, ХРАНИТЕ И ГОРИТЕ, ЗА ИМОТИ – ЧАСТНА ДЪРЖАВНА СОБСТВЕНОСТ  Внася: министърът на регионалното развитие и благоустройството 9. ПРОЕКТ НА РЕШЕНИЕ ЗА УТВЪРЖДАВАНЕ НА ЧАСТИ ОТ ИМОТИ – ЧАСТНА СОБСТВЕНОСТ, ЗА ДЪРЖАВНА НУЖДА ЗА ИЗГРАЖДАНЕ НА ОБЕКТ „МОДЕРНИЗАЦИЯ НА СЪЩЕСТВУВАЩО ТРАСЕ НА ПЪТ І-8 „КАЛОТИНА – СОП“ ОТ КМ 1+000 ДО КМ 48+270, УЧАСТЪК ОТ КМ 1+000 ДО КМ 32+447,20“, НАМИРАЩИ СЕ В ЗЕМЛИЩЕТО НА ГР. ДРАГОМАН, ОБЩИНА ДРАГОМАН, СОФИЙСКА ОБЛАСТ  Внасят: министърът на регионалното развитие и благоустройството  министърът на финансите 10. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА ПРИВАТИЗАЦИЯ НА ИМОТ – ЧАСТНА ДЪРЖАВНА СОБСТВЕНОСТ  Внасят: министърът на правосъдието  министърът на регионалното развитие и благоустройството 11. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ОТКРИВАНЕ НА КОНСУЛСТВО НА РЕПУБЛИКА ПОЛША В РЕПУБЛИКА БЪЛГАРИЯ, РЪКОВОДЕНО ОТ ПОЧЕТНО КОНСУЛСКО ДЛЪЖНОСТНО ЛИЦЕ СЪС СЕДАЛИЩЕ В НЕСЕБЪР, И С КОНСУЛСКИ ОКРЪГ, ОБХВАЩАЩ ТЕРИТОРИЯТА НА ОБЛАСТИТЕ БУРГАС, ВАРНА И ДОБРИЧ, И ЗА ДАВАНЕ НА СЪГЛАСИЕ ЛИДИЯ БАРБАРА ПИЕТШИК-ВАНГЕЛОВА – БЪЛГАРСКА И ПОЛСКА ГРАЖДАНСКА, ДА ИЗПЪЛНЯВА ФУНКЦИИТЕ НА ПОЧЕТНО КОНСУЛСКО ДЛЪЖНОСТНО ЛИЦЕ НА РЕПУБЛИКА ПОЛША В РЕПУБЛИКА БЪЛГАРИЯ  Внася: заместник министър-председателят по правосъдната реформа и министър  на външните работи 12. ПРОЕКТ НА РЕШЕНИЕ ЗА ОДОБРЯВАНЕ НА СЪВМЕСТНА ДЕКЛАРАЦИЯ ЗА НАМЕРЕНИЕ МЕЖДУ МИНИСТЕРСТВОТО НА ОКОЛНАТА СРЕДА НА РЕПУБЛИКА АЛБАНИЯ, ФЕДЕРАЛНОТО МИНИСТЕРСТВО НА УСТОЙЧИВОТО РАЗВИТИЕ И ТУРИЗМА НА РЕПУБЛИКА АВСТРИЯ, ПРАВИТЕЛСТВОТО НА ДОЛНА АВСТРИЯ, ПРАВИТЕЛСТВОТО НА ГОРНА АВСТРИЯ, ПРАВИТЕЛСТВОТО НА ФЛАНДРИЯ, ПРАВИТЕЛСТВОТО НА ВАЛОНИЯ, ПРАВИТЕЛСТВОТО НА СТОЛИЧЕН РЕГИОН БРЮКСЕЛ, МИНИСТЕРСТВОТО НА ОКОЛНАТА СРЕДА И ВОДИТЕ НА РЕПУБЛИКА БЪЛГАРИЯ, МИНИСТЕРСТВОТО НА ОКОЛНАТА СРЕДА И ЗАЩИТА НА ПРИРОДАТА НА РЕПУБЛИКА ХЪРВАТИЯ, ФЕДЕРАЛНОТО МИНИСТЕРСТВО НА ОКОЛНАТА СРЕДА, ОПАЗВАНЕТО НА ПРИРОДАТА, СТРОИТЕЛСТВОТО И ЯДРЕНАТА БЕЗОПАСНОСТ НА ФЕДЕРАЛНА РЕПУБЛИКА ГЕРМАНИЯ, МИНИСТЕРСТВОТО НА ОКОЛНАТА СРЕДА, ОПАЗВАНЕТО НА ЗЕМИТЕ И МОРЕТО НА РЕПУБЛИКА ИТАЛИЯ, МИНИСТЕРСТВОТО НА ВОДИТЕ И ГОРИТЕ НА РУМЪНИЯ, МИНИСТЕРСТВОТО НА ОКОЛНАТА СРЕДА НА РЕПУБЛИКА СЛОВАКИЯ, МИНИСТЕРСТВОТО НА ОКОЛНАТА СРЕДА И ПРОСТРАНСТВЕНОТО ПЛАНИРАНЕ НА РЕПУБЛИКА СЛОВЕНИЯ, МИНИСТЕРСТВОТО НА ОБРАЗОВАНИЕТО, КУЛТУРАТА И СПОРТА НА КРАЛСТВО ИСПАНИЯ И МИНИСТЕРСТВОТО НА ЕКОЛОГИЯТА И ПРИРОДНИТЕ РЕСУРСИ НА УКРАЙНА, СВЪРЗАНА СЪС СЪТРУДНИЧЕСТВОТО ПО ОПАЗВАНЕ И УПРАВЛЕНИЕ НА СЪВМЕСТЕН ОБЕКТ НА СВЕТОВНОТО НАСЛЕДСТВО НА ЮНЕСКО „СТАРИТЕ И ВЕКОВНИ БУКОВИ ГОРИ НА КАРПАТИТЕ И ДРУГИ РЕГИОНИ В ЕВРОПА“  Внася: министърът на околната среда и водите 13. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), ПРОВЕДЕНО НА 23 ЯНУАРИ 2018 Г. В БРЮКСЕЛ  Внася: министърът на финансите 14. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНАТА СРЕЩА НА МИНИСТРИТЕ НА ВЪТРЕШНИТЕ РАБОТИ, ПРОВЕДЕНА НА 25 ЯНУАРИ 2018 Г. В СОФИЯ  Внася: министърът на вътрешните работи 15. ПРОЕКТ НА РЕШЕНИЕ ЗА ОТНЕМАНЕ НА БЕЗСРОЧНО РАЗРЕШЕНИЕ ЗА ПРОМИШЛЕНА ОБРАБОТКА НА ТЮТЮН НА „ЛИЙВ ТАБАКО – А. МИХАЙЛИДИС“ АД – САНДАНСКИ  Внася: министърът на земеделието, храните и горите 16. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ПРОУЧВАНЕ НА СТРОИТЕЛНИ МАТЕРИАЛИ – ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „ДАНЕВАТА ВОДЕНИЦА“, РАЗПОЛОЖЕНА В ЗЕМЛИЩЕТО НА С. СОФРОНИЕВО, ОБЩИНА МИЗИЯ, ОБЛАСТ ВРАЦА  Внася: министърът на енергетиката 17. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ПРОУЧВАНЕ НА СТРОИТЕЛНИ МАТЕРИАЛИ – ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „ДЖУЛИНИЦА“, РАЗПОЛОЖЕНА В ЗЕМЛИЩЕТО НА С. ГЛОЖЕНЕ, ОБЩИНА КОЗЛОДУЙ, ОБЛАСТ ВРАЦА  Внася: министърът на енергетиката 18. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗБИРАТЕЛСТВО МЕЖДУ МИНИСТЕРСТВОТО НА ТРУДА И СОЦИАЛНАТА ПОЛИТИКА НА РЕПУБЛИКА БЪЛГАРИЯ И МИНИСТЕРСТВОТО НА ТРУДА, ЗАЕТОСТТА, ВЕТЕРАНИТЕ И СОЦИАЛНИТЕ ВЪПРОСИ НА РЕПУБЛИКА СЪРБИЯ В ОБЛАСТТА НА ТРУДА И СОЦИАЛНАТА ПОЛИТИКА  Внася: министърът на труда и социалната политика 19. ДОКЛАД ЗА ОДОБРЯВАНЕ НА ПОЗИЦИЯТА НА РЕПУБЛИКА БЪЛГАРИЯ ЗА ЗАСЕДАНИЕТО НА КОРЕПЕР ІІ, ФОРМАТ КОНФЕРЕНЦИЯ НА ПРЕДСТАВИТЕЛИТЕ НА ПРАВИТЕЛСТВАТА НА ДЪРЖАВИТЕ ЧЛЕНКИ, КОЕТО ЩЕ СЕ ПРОВЕДЕ НА 28 ФЕВРУАРИ 2018 Г. В БРЮКСЕЛ  Внася: заместник министър-председателят по правосъдната реформа и министър  на външните работи 20. ПРОЕКТ НА ПОСТАНОВЛЕНИЕ ЗА ИЗВЪРШВАНЕ НА ПРОМЕНИ НА УТВЪРДЕНИТЕ СЪС ЗАКОНА ЗА ДЪРЖАВНИЯ БЮДЖЕТ НА РЕПУБЛИКА БЪЛГАРИЯ ЗА 2018 Г. МАКСИМАЛНИ РАЗМЕРИ НА АНГАЖИМЕНТИТЕ ЗА РАЗХОДИ, КОИТО МОГАТ ДА БЪДАТ ПОЕТИ ПРЕЗ 2018 Г. ПО БЮДЖЕТА НА ДЪРЖАВНА АГЕНЦИЯ „ДЪРЖАВЕН РЕЗЕРВ И ВОЕННОВРЕМЕННИ ЗАПАСИ“ ЗА 2018 Г.  Внася: заместник министър-председателят по обществения ред и сигурността  и министър на отбраната 21. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ  Внася: министърът на образованието и науката 22. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА ПРИЛАГАНЕ НА ЗАКОНА ЗА ЕКСПОРТНИЯ КОНТРОЛ НА ПРОДУКТИ, СВЪРЗАНИ С ОТБРАНАТА, И НА ИЗДЕЛИЯ И ТЕХНОЛОГИИ С ДВОЙНА УПОТРЕБА, ПРИЕТ С ПОСТАНОВЛЕНИЕ №205 НА МИНИСТЕРСКИЯ СЪВЕТ ОТ 2011 Г.  Внася: министърът на икономиката 23. ДОКЛАД ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В НЕФОРМАЛНОТО ЗАСЕДАНИЕ НА СЪВЕТ „ВЪНШНИ РАБОТИ“ (ТЪРГОВИЯ) НА ЕВРОПЕЙСКИЯ СЪЮЗ, КОЕТО ЩЕ СЕ ПРОВЕДЕ НА 27 ФЕВРУАРИ 2018 Г. В СОФИЯ  Внася: министърът на икономиката 24. ПРОЕКТ НА РЕШЕНИЕ ЗА ОДОБРЯВАНЕ НА ПОЗИЦИЯТА И СЪСТАВА НА ОФИЦИАЛНАТА БЪЛГАРСКА ДЕЛЕГАЦИЯ ЗА УЧАСТИЕ В 18-АТА СЕСИЯ НА БЪЛГАРО-ИНДИЙСКАТА МЕЖДУПРАВИТЕЛСТВЕНА СМЕСЕНА КОМИСИЯ ЗА ИКОНОМИЧЕСКО И НАУЧНО-ТЕХНИЧЕСКО СЪТРУДНИЧЕСТВО, КОЯТО ЩЕ СЕ ПРОВЕДЕ НА 6 МАРТ 2018 Г. В ДЕЛХИ  Внася: министърът на икономиката АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Вижте какво ще решава Министерският съвет утре, 21 февруари 2018 г."}
{"url": "https://trud.bg/%d1%87%d0%b5%d1%82%d0%b2%d0%be%d1%80%d0%b5%d0%bd-%d1%80%d1%8a%d1%81%d1%82-%d0%bd%d0%b0-%d0%bc%d0%be%d1%80%d0%b1%d0%b8%d0%bb%d0%b8-%d0%b2-%d0%b5%d0%b2%d1%80%d0%be%d0%bf%d0%b0/", "text": "В Европа е регистриран огромен ръст на случаите на морбили през 2017 г., сочи нова статистика на Световната здравна организация (СЗО), предаде Би Би Си. Тенденцията бе определена от СЗО като “трагедия”. След рекордно ниския брой заболявания през 2016 г. – 5273, през следващата година те са били над 20 000, включително 35 фатални случая. Сред най-засегнатите държави от огнища на морбили държави са Румъния (5562 случая), Италия (5006) и Украйна (4767). СЗО алармира за сериозно разпространение на болестта в още 12 държави, сред които са и България със 167 случая на болестта, Гърция (967), Сърбия (702), Германия (927). Според експертите това се дължи отчасти на отказ от ваксинация. “Всеки нов случай на морбили в Европа ни напомня, че неваксинирани деца и възрастни, без значение къде живеят, остават под риск да се заразят и да разпространят болестта към други, които са нямали възможност да се ваксирнират”, заяви регионалният директор на СЗО за Европа д-р Жужана Якаб. Ваксината се слага на два пъти на много малки деца. Възрастни и по-големи деца могат да бъдат имунизирани на каквато и да е възраст.", "date": "2018.02.20", "title": " Четворен ръст на морбили в Европа\t\t\t"}
{"url": "https://trud.bg/%d1%82%d0%b0%d0%bd%d1%8f-%d0%b0%d0%bd%d0%b4%d1%80%d0%b5%d0%b5%d0%b2%d0%b0-%d1%81%d0%ba%d0%b0%d0%bd%d0%b4%d0%b0%d0%bb%d0%b8%d1%82%d0%b5-%d0%b2-%d0%b7%d0%b4%d1%80%d0%b0%d0%b2%d0%b5%d0%be%d0%bf%d0%b0/", "text": "Скандалите в здравеопазването между министрите и управителите на НЗОК са по-скоро традиция, отколкото изключение. Това каза пред   бившият министър на здравеопазването д-р Таня Андреева във връзка със скандала с исканата от Владислав Горанов и Кирил Ананиев оставка на управителя на НЗОК проф. Камен Плочев. По думите й в случая конфликтът се е преекспонирал. Това е една неравна битка, която най-често, образно казано, се печели от министъра на здравеопазването, защото той е този, който отговаря за системата на здравеопазването като цяло. Той задава здравните политики и следи те да се изпълняват, допълни тя.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Таня Андреева: Скандалите в здравеопазването между министрите и управителите на НЗОК са по-скоро традиция, отколкото изключение"}
{"url": "https://trud.bg/%d0%bc%d0%be%d1%88%d0%b5%d0%bd%d0%b8%d0%ba-%d0%be%d1%82%d0%bd%d0%b5%d1%81%d0%b5-%d0%b3%d0%bb%d0%be%d0%b1%d0%b0-%d0%be%d1%82-e208-000-%d0%b2-%d0%bc%d1%8e%d0%bd%d1%85%d0%b5%d0%bd/", "text": "Съд в Мюнхен постанови глоба от 208 000 евро за мошеник, който чекирал в супермаркет на самообслужване евтин зеленчук вместо телешки дроб на стойност €45, съобщи “Дейли Мейл”. Наложеното наказание е в съответствие с месечния доход на мъжа, чието име не се съобщава, от 24 000 евро месечно. Това е било четвърто подобно провинение на бизнесмена, който имал предишни присъди за кражба и укриване на данъци.", "date": "2018.02.20", "title": " Мошеник отнесе глоба от €208 000 в Мюнхен"}
{"url": "https://trud.bg/%d1%81%d1%80%d0%b5%d0%b4%d0%bd%d0%be-%d0%bf%d0%be-2872-%d0%bb%d0%b5%d0%b2%d0%b0-%d0%b8%d0%bc%d0%b0%d0%bc%d0%b5-%d0%b7%d0%b0-%d0%b2%d1%82%d0%be%d1%80%d0%b0-%d0%bf%d0%b5%d0%bd%d1%81%d0%b8%d1%8f/", "text": "Средно по 2872 лв. са натрупани по личните партиди на работещите българи за втора пенсия в частните пенсионни фондове, показват данни на Комисията за финансов надзор за 2017 г.. Сумата е доста малка, като се има предвид, че частните пенсионни фондове съществуват от 17 години. Една от причините за това обаче е, че всяка година на пазара на труда излизат млади хора, които нямат нито един лев за втора пенсия, което дърпа надолу средната сума, която се пада на един човек. Всеки месец по личната партида на осигурените в универсален пенсионен фонд влизат средно по 49,40 лв. Така за година по сметката за втора пенсия на всеки осигурен се натрупват по около 600 лв., ако работодателят го осигурява върху месечна заплата от 1000 лв. При 40 години трудов стаж, и ако пенсионният фонд всяка година постига висока доходност по спестяванията от 5%, при пенсиониране човек ще има натрупани около 85 хил. лв. за втора пенсия, показват изчисления на „Труд“. Общият брой на осигурените в четирите вида пенсионни фондове към края на 2017 г. е 4,587 млн. души, показват данните на КФН. За година те нарастват с 2,57%. В универсалните пенсионни фондове, където се осигуряват всички работещи в масовата трета категория труд, осигурените са 3,576 млн. души. А в доброволните фондове вноски се правят за малко над 600 хил. души. Като повечето от тези вноски се правят от работодатели, които ги дават като бонус за служителите си за да ги задържат на работа. Активите на частните пенсионни фондове за година нарастват със 17,72% и достигат 12,663 млрд. лв.  Общите приходи на пенсионните дружества през 2017 г. възлизат на 183,8 млн. лв., показват данните на КФН. Като приходите от такси и удръжки само на универсалните фондове са над 131 млн. лв. Общата печалба на всички пенсионни дружества за 2017 г. е 61,69 млн. лв.", "date": "2018.02.20", "title": " Средно по 2872 лева имаме за втора пенсия"}
{"url": "https://trud.bg/%d0%b2-%d1%8e%d0%b6%d0%bd%d0%b0-%d1%84%d1%80%d0%b0%d0%bd%d1%86%d0%b8%d1%8f-%d0%b1%d1%8f%d1%85%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d1%82%d1%80%d0%b8%d0%bc%d0%b0-%d0%b4/", "text": "Полицията във Франция е арестувала трима души, заподозрени в съучастие в поредицата ислямистки атаки в Каталуния през август м.г. Това съобщиха френската прокуратура и испанското вътрешно министерство, цитирани от световните агенции. Смята се, че тримата задържани са свързани с мароканеца Дрис Укабир, който се намира в испански затвор. Към него са предявени обвинения за членство в терористична организация и убийство като съучастник в нападението на 17 август с микробус на пешеходна зона в Барселона, при което загинаха 17 души и бяха ранени над сто. Ден по-късно каталунската полиция застреля петима терористи в Камбрис, също в Каталуния, след като те сгазиха с кола и убиха жена на пешеходна зона. Тогава полицията съобщи, че нападенията са дело от 12-членна терористична клетка, а впоследствие френските власти установиха, че някои от терористите са пребивавали в района на Париж преди атаките. Двама от джихадистите в Каталуния загинаха от неволна детонация на експлозиви, а общо шестима бяха ликвидирани от органите на реда. Двама оцелели са понастоящем в испански затвор, а други двама заподозрени са пуснати под гаранция. По данни на френската прокуратура новите три ареста, плод на сътрудничество между френските и испанските власти, са били извършени в департаментите Гар и Тарн, Южна Франция. Тримата, чиято самоличност и националност не се съобщават, са разследвани за “опит за убийство като част от терористична група” и за “престъпно терористично сдружаване”. Засега към тях не са повдигнати официални обвинения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " В Южна Франция бяха арестувани трима души, заподозрени в съучастие в атентатите в Каталуния през август 2017 г."}
{"url": "https://trud.bg/%d0%bc%d1%8a%d0%b6-%d1%81%d0%b5-%d0%b1%d0%b0%d1%80%d0%b8%d0%ba%d0%b0%d0%b4%d0%b8%d1%80%d0%b0-%d0%b2-%d0%ba%d1%8a%d1%89%d0%b0-%d0%b2-%d1%82%d0%be%d0%bf%d0%be%d0%bb%d0%be%d0%b2%d0%b3%d1%80%d0%b0%d0%b4/", "text": "Мъж се барикадира в къща в тополовградското село Орешник и близо 24 часа полицията се опитва да го изведе, предаде  . От МВР отказват коментар за ситуацията. Кметът на селото Тодорка Арнаудова потвърди, че в селото се провежда акция по извеждане от дома на мъжа, но отказа повече подробности. По нейна информация мъжът не държи заложници. Няма данни да е въоръжен. Къщата, в която се намира мъжът, е в края на селото и няма опасност за хората, смята кметът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Мъж се барикадира в къща в тополовградското село Орешник"}
{"url": "https://trud.bg/%d1%85%d0%b0%d1%80%d1%87%d0%b8%d0%bc-%d0%bf%d0%be-202-%d0%bb%d0%b2-%d0%b7%d0%b0-%d0%bf%d0%be%d1%87%d0%b8%d0%b2%d0%ba%d0%b0-%d0%bf%d1%80%d0%b5%d0%b7-%d1%83%d0%b8%d0%ba%d0%b5%d0%bd%d0%b4%d0%b0/", "text": "Българите харчат средно по 202 лв. за пътуване през уикенда в страната, сочат данните на НСИ. През четвъртото тримесечие на 2017 г. общо 1,329 млн. българи са пътували заради командировка или на екскурзия. Преобладаващата част от тях, или 85,2%, са пътували само в страната, 11,1% – само в чужбина, а 3,7% са пътували както в страната, така и в чужбина. В сравнение със същото тримесечие на 2016 г.  общият брой на пътувалите българи на възраст над 15 години нараства с 59,5%. Като голяма част от този ръст се дължи на пътуванията на българи в чужбина за коледните и новогодишни празници. Средният разход при пътуване с лична цел на един човек на възраст над 15 години е 202,42 лв. в страната и 535,89 лв. в чужбина. Разходите при командировка значително се различават и когато са в страната се харчи по-малко – средно по 151,72 лв. При командировка в чужбина се харчи доста повече отколкото при лично пътуване – средно по 958 лв. Най-голям дял от разходите при пътуване в страната имат тези за храна – 40,7%, докато в чужбина най-много са разходите за транспорт – средно 31,9%. По-голямата част от туристическите пътувания в страната са с цел „посещение на близки“, докато в чужбина са предимно за „почивка и екскурзия“.", "date": "2018.02.20", "title": " Харчим по 202 лв. за почивка през уикенда"}
{"url": "https://trud.bg/%d0%bf%d1%80%d0%be%d1%84-%d0%bf%d0%bb%d0%be%d1%87%d0%b5%d0%b2-%d0%bd%d0%b5-%d0%b7%d0%bd%d0%b0%d0%bc-%d0%ba%d0%be%d0%b9-%d0%bc%d0%b8-%d0%b5-%d0%bd%d0%b0%d1%87%d0%b0%d0%bb%d0%bd%d0%b8%d0%ba%d1%8a/", "text": "Не искам актуализация на бюджета, а да се обсъди възможността за актуализация, имаме нужда от 207 милиона лева, заяви управителят на НЗОК проф. Камен Плочев пред БНТ. Поставих въпроса към парламента, защото мислех, че те са ми началници. Искам да се обсъди възможността или чрез бюджета, или чрез други механизми да започнем да изплащаме парите, защото се притеснявам, че ще започнат да връщат масово българи, които се на лечение в чужбина. Проф. Плочев уточни, че не се чувства виновен: Не мисля, че съм направил нещо лошо. Човек си подава оставката, ако не си е свършил работата или върши нещо, което не му е работа, аз не мисля, че не съм направил нито едното, нито другото. Шефът на здравната каса обясни, че е объркан относно това кой му е началник и че не е знаел, че с писмото си е задействал процедура по актуализация на бюджета. “Считал съм, че съм прав и съм искал да направя нещо полезно, нещо, с което да помогна и в никакъв случай не съм искал да навредя. Изумен съм от това, че не знам кой ми е началникът, не разбирам защо министърът ми иска оставката. Не съм знаел, че правя нарушение при изпращане на писмото до парламента. Аз не съм и предполагал, че ще стартирам процедура по промяна на бюджета, а си мислех, че ще седнем да обсъдим как може да поправим този дефицит, който всяка година расте.” Управителят на НЗОК заяви, че ако ГЕРБ му гласуват недоверие, той ще си отиде от поста. Но отбеляза, че не знае каква е процедурата и какво точно е сбъркал.", "date": "2018.02.20", "title": " Проф. Плочев: Не знам кой ми е началникът, не се чувствам виновен"}
{"url": "https://trud.bg/%d0%be%d1%82%d0%b8%d0%b4%d0%b5-%d1%81%d0%b8-%d0%b3%d0%b5%d0%be%d1%80%d0%b3%d0%b8-%d0%bc%d0%b0%d1%80%d0%ba%d0%be%d0%b2/", "text": "Нова трагедия разтърси футбола ни. Два дни след кончината на Павел Панов си отиде и друг бивш футболист на „Левски“ и национал – Георги Марков (46 г). Двукратният шампион със „сините“ и едва вторият българин след Гунди, вкарал гол на Англия, за последно работеше като спортен директор в „Септември“. През 2015-а Марков получи инфаркт по време на лагер на „Локомотив“ (Сф) в Анталия, но тогава животът му бе спасен.  Вестник „Труд“ изказва искрени съболезнования на семейството на Георги Марков.", "date": "2018.02.20", "title": " Отиде си Георги Марков"}
{"url": "https://trud.bg/%d0%ba%d0%b0%d0%bc%d0%b1%d0%b0%d0%bd%d0%b8%d1%82%d0%b5-%d0%bd%d0%b0-%d0%b1%d0%b8%d0%b3%d0%be%d1%80%d1%81%d0%ba%d0%b8-%d0%b7%d0%b2%d1%8a%d0%bd%d1%8f%d1%82/", "text": "Всъщност, репортажът за двудневното посещение в Македония на президента Румен Радев трябва да започне отзад напред. И дори да спре там – накрая. Защото в края на втория ден от визитата си президентът посети манастира „Свети Йоан Бигорски“, където го посрещна звън от черковните камбани, шпалир от млади мъже в миячки носии, женски певчески ансамбъл, също в носии, а хората бяха навсякъде- в двора, по стълбите, по коридорите на манастира, вътре в черквата. Никога не съм виждал толкова хора в Бигорски, а съм ходил толкова пъти. Те посрещаха с песни и радост държавния глава на България. По-късно, вече вътре в черквата, игуменът на манастира отец Панкратий щеше да каже, че с това посещение най-после е изпълнено завещанието на техния небесен покровител първият държавен глава, който ще престъпи прага на манастира в неговата хилядолетна история, да бъде от България. Без значение как се казва, само да е от България. Заедно с президента бяха и двамата митрополити, които го придружаваха по време на посещението – пловдивският Николай и Старозагорският Киприан. Миг преди българските митрополити да се качат на стълбата към черквата, на раменете на Николай беше наметната наметка, бе му връчен жезъла и златния кръст на манастира. Стъпил на трона, той участва в каноническата церемония по посрещането… С колегата Любчо Нешков си подхвърлихме, че това, което се случва пред очите ни, е първото евхаристийско съслужение между представители на двете църкви… И че каквото и да е това, то е история. Малко по-късно, когато пътувахме обратно за Скопие, в името на журналистическата прецизност попитахме в колата двамата дякони, много свестни и интелигентни момчета, помощници на двамата български митрополити- Ангел на Николай и Цветан на Киприан, какво всъщност се случи в черквата. Признавам, не съм като моя приятел Горан Благоев от БНТ, който знае отлично всички тези канонични понятия и церемонии… Каноническо посрещане, ето това се случи, казаха дяконите, което, според тях е само първата крачка към това, което много скоро ще последва в отношенията между Българската православна църква и Македонската православна църква. Защото инерцията вече е набрана, разпалена и подтиквана от монасите в Бигорския манастир и монахините от близката женска обител „Райчица“. А почвата е добра- новата атмосфера в отношенията между България и Македония, чийто връх – поне досега е Договорът за добросъседство, приятелство и сътрудничество, подписан от премиерите Бойко Борисов и Зоран Заев. И понеже след малко ще трябва да пиша за политическата част на визитата на Радев, тук е мястото да кажа следното- след историческата визита в „Йоан Бигорски“, ситуацията се оформя така- оттук нататък хората от обителта са хората на президента, а той е техният човек. Просто вече те са свързани и тази връзка е много повече от протоколна, тя е на терена на духовното общение. Но тя задължава. Монасите и монахините ще очакват президентът да е тяхната опора и надежда, а те ще са неговият извор на вдъхновение и духовна сила. Ако някога тръгне за Охрид, ще е задължително Радев да мине покрай Бигорски и да покаже на хората с него това удивително място. Колко му е- пътят покрай манастира и река Радика е някогашният път за Охрид, е, не е магистрала, но пък е пълен с романтика. Президентът няма да сгреши, защото това е положението- монасите и монахините са неговите хора, а той е техният човек. Пък аз си мисля, че ако някъде по върховете на българската политика към Македония има някакво функционално разпределение на „ресорите“, развитието на човешкото общуване и на духовните връзки, заедно с грижата за стабилността и сигурността на Македония и на България, биха могли да бъдат „ресорът“ на президента. Да си призная, малко се огорчих, когато в програмата на посещението не видях предвидена среща с представители на българите в Македония. Май че няма български политики и държавник, отишъл в Скопие, който под някаква форма да не е разговарял с българите от Македония. Винаги съм смятал, че подобни визити на високо и най-високо държавно равнище, независимо от характера на програмата и резултатите им, са индиректен знак за българите в Македония , че България мисли за тях, че не ги забравя, че ги цени. Пък ако има директна среща, още по-добре. Съмнявам се дали организаторите на посещението на президента в Бигорски са очаквали такова посрещане, но толкова народ се беше събрал там, толкова хора искаха да го поздравят – него и двамата митрополити, че си дадох сметка, че и тази липсваща точка от програмата е изпълнена. И то как… Иначе политическият дял на посещението си изпълни своята задача. Македонският домакин, президентът Георге Иванов го посрещна в двора на резиденцията във вилата „Водно“, където е и кабинетът му. Почетна рота, химни, знамена, както си му е редът. Но някога, през февруари 2002 г. Борис Трайковски за първи път изнесе церемонията по официалното посрещане на Георги Първанов на платото пред сградата на парламента в центъра на Скопие. Вярно, тогава кабинетът му бе на втория етаж в събранието, но така или иначе някак си остава привкус за известен страх от крайно нискорейтинговия Георге Иванов да се показва на публични места, пък били те и осигурени и охранявани както трябва. Мое впечатление, нищо повече. Което не попречи на Георге Иванов да се държи сърдечно с българския си гост. Е, имаха някои разлики в становищата си, които проличаха на пресконференцията. Иванов предложи идеята България и Македония да подпишат Договор за стратегическо партньорство по подобие на тези, които Скопие има със САЩ и с Турция. Радев коректно заяви, че ще информира българското правителство за тази идея и то да реши дали я приема, или не. Един от дипломатите от състава на делегацията ми пошушна: при вече подписан Договор, защо е нужен друг? Спомням си много добре какво наложи подписването на Договора със САЩ. Когато през април 2008 г. Македония не успя в Букурещ да получи покана за членство в НАТО въпреки ангажимента на президента Джордж Буш, разочарованието в Скопие бе огромно. За да успокои Груевски и компания, Буш обеща двете държави да сключат Договор за стратегическо партньорство, в който САЩ да поемат ангажименти за стабилността и сигурността на Македония, каквито биха поели, ако тя бе станала член на НАТО. Един месец по-късно във Вашингтон Договорът вече беше факт. За неговата важност за македонците и за тяхната вътрешна стабилност мога само да съдя по трепета, с който те очакваха през миналата година, някъде по това време, дали новата администрация на Доналд Тръмп ще потвърди ангажиментите си. Е, дочакаха- вярно, не Белият дом, а Държавният департамент заяви, че Договорът за стратегическо партньорство остава в сила и че Македония няма от какво да се притеснява- ако има закана за суверенитета и независимостта й, ще бъдат задействани онези клаузи, които, са в хармония с прословутия член 5 от Хартата на НАТО. Разлики видях и в тълкуването на задачите на смесената мултидисциплинарна експертна комисия на паритетна основа, която трябва да изчисти проблемите на образованието и историята. Георге Иванов препоръчва тя да не се връща толкова в миналото, а да гледа напред, като споровете и различията да се решават от академичните среди в двете държави. Радев пък даде да се разбере, че от отношението на Скопие към работата на комисията ще зависи и българската подкрепа за ЕС и за НАТО. И нещо лично- огромен медиен интерес, но малко колеги от „моето“ кореспондентско време в Скопие- само трима-четирима, с които сърдечно се поздравих…", "date": "2018.02.20", "title": " Камбаните на Бигорски звънят\t\t\t"}
{"url": "https://trud.bg/%d0%b1%d1%83%d1%80%d0%b3%d0%b0%d1%81%d0%ba%d0%b8%d1%8f%d1%82-%d0%ba%d0%bc%d0%b5%d1%82-%d0%b4%d0%b8%d0%bc%d0%b8%d1%82%d1%8a%d1%80-%d0%bd%d0%b8%d0%ba%d0%be%d0%bb%d0%be%d0%b2-%d0%bf%d1%80%d0%b5%d0%b4/", "text": "– Присъствах на едно изключително като формат и организация събитие, с интересни личности от цял свят. Националната молитвена закуска е международен форум, който се провежда за 66- та поредна година в първия четвъртък на  февруари. Организира се от Белия дом и Конгреса на САЩ с представители от различни държави и религиозни, културни и научни общности, членове на американското правителство,  политици, бизнесмени, дипломати. Това е от значимите събития в САЩ и се радвам, че имах възможността да присъствам. – „Бюджет 2018” продължава тенденцията за инвестиции в образованието, доизграждането на инфраструктура в съществуващите и новите индустриални зони на Бургас и грижа за социално уязвимите наши съграждани. Продължаваме да изграждаме нови училища и детски градини, да модернизираме материалната база на съществуващите професионалните гимназии. Тази година в Бургас ще отворят врати ново средно училище за програмисти край комплекс „Меден рудник”, както и филиал на Националната художествена академия в Магазия –1 на пристанището. Продължават инвестициите в строителството и оборудването на сградата на Медицински факултет към Университет „Проф. д-р Асен Златаров”. И тази година ще се реконструират големи и малки улици, междублокови пространства. Имаме 90 готови блока по националната програма за енергийна ефективност, други 100 в момента се работят. – Професионалната гимназия за компютърно програмиране и иновации ще е най-новото училище в страната, което ще отвори врати през учебната 2018/2019 година в Бургас. То ще бъде с интензивно изучаване на английски и немски език, и ще подготвя специалисти в професионално направление „Компютърни науки”, професия „Програмист”, специалности „Програмно осигуряване” и „Приложен програмист” със срок на обучение пет години и прием след завършен седми клас. В него ще се изучават съвременните програмни езици , в учебните програми ще бъде заложено придобиването на знания и умения за обектно ориентирано програмиране в алгоритмите и структурите от данни, в областта на разработване на софтуер и уеб дизайн, технология на програмирането, системи за управление на бази данни, интернет програмиране. Учениците ще придобият специфични знания и умения в сферата на роботиката, изкуствения интелект, хардуерен дизайн, кибер сигурност, облачни технологии. Обучението ще се осъществява в обособен образователен кампус, отговарящ на най-новите световни стандарти – с учебен корпус, общежитие, помещение за учебна фирма и програмиране. След приключване на обучението си учениците ще получат диплома за средно образование, сертификат за владеене на чужд език и документ за професионална квалификация по компютърни науки, съответно за „Програмист” и „Приложен програмист”. – Ограничената територия на община Бургас ни изправя пред ново предизвикателство в опита да се намери баланс между желаещите да инвестират и да си закупят жилища в Бургас и гражданите, които вече имат собствени жилища и са против строителството на нови сгради. В опит да се намери баланс между интересите на инвеститорите и несъгласните с новото строителство граждани Община Бургас изработи подробни устройствени планове за нови територии за жилищно строителство и бизнес. По този начин се създава реална алтернатива на строителството в града и изместването му в новите зони. Разширение се предвижда в посока кварталите „Банево”, „Долно Езерово”,  ”Кюшето” /курортна зона „Ъгъла”/, зона Минерални бани, квартал „Крайморие”, „Меден рудник”. Разбира се, градът ни ще се разширява и в друго отношение – в посока усвояване на нови бизнес зони. Вече около 30 фирми са закупили терени и стартират своята дейност в „Индустриален и логистичен парк- Бургас”. Затова започваме реални действия по разработване на фаза 2. Това е нова територия, която се намира в промишлена зона Юг с обща площ около 600 декара. Още тази година, започваме проектиране и изграждане на инфраструктурата там. Това ще ни позволи да предложим нови терени на потенциалните инвеститори. Вече имаме запитвания и се надявам съвместно с държавното дружество „Национална компания индустриални зони” да успеем да привлечем нови стратегически инвеститори. През изминалата година бяха изпълнени ключови инфраструктурни обекти за Бургас, каквато е улица „Крайезерна”. Тя осигурява пряка връзка между фаза 1 и фаза 2 на Индустриалния парк с магистрала „Тракия”, което прави зоните още по- привлекателни за инвеститорите в района. Именно връзката с магистрала „Тракия”, прави привлекателна и другата ни индустриалната зона край град Българово, чиито капацитет към настоящия момент е запълнен на 50 %. През годината ще бъде осигурена довеждаща инфраструктура и до индустриални терени в посока квартал „Ветрен”, където има заявени инвестиционни намерения в частни терени. – Вложихме доста усилия и средства през последните няколко години за инвестиции в медицинска апаратура и материалната база на онкодиспансера в Бургас. Мога смело да заявя, че Бургас има високотехнологичната медицинска апаратура за ранна диагностика и терапия на онкозаболявания. Вече разполагаме с линейни ускорители и качествен скенер за „радиационна хирургия”, след като построихме нова онкополиклиника, сега предстои да закупим 6D маса за радиохирургия. Започваме проектиране на сграда за 5 скенер за ранна диагностика, проектираме и сграда за химиотерапия. Разбира се, поставили сме си и амбициозната задача да привличаме висококвалифицирани медицински кадри. Важна стъпка в това отношение е откриването на Медицински факултет в Бургас. За последните две години Община Бургас осигури близо 4,5 млн. лв. за сградата на бъдещето висше учебно заведение. През тази година ще инвестираме още 600 000 лв. за оборудване и се надявам, че с подкрепата на местните и държавните институции, факултетът скоро ще бъде факт. – Съвсем скоро ще открием официално новия покрит басейн в комплекс „Славейков”. Той е изграден съгласно изискванията за провеждането на национални и международни състезания. Амбицията ми е Бургас да се превърне във водещ център на плувните спортове в страната, да сме домакини на републикански и международни състезания. Откриването на този басейн ще даде възможност на много международни федерации по плувни спортове да провеждат подготвителни лагери, като ползвайки модерното съоръжение, ще се настаняват и в хотелите на Бургас, а това е добре и за туризма. Довършването на зала „Арена Бургас” ще осигури още по- големи перспективи за конгресен, спортен и културен туризъм. Това ще е единствената зала в България, съобразена с всички изисквания на световната федерация по лека атлетика. Залата ще е мултифункционална, с мобилни съоръжения, което ще позволи практикуването на различни видове спорт, както разбира се и провеждането на големи концерти. Извън темата за спорта, мога с гордост да заявя, че през лятото Бургас отново ще бъде домакин на Световното математическо състезание, което ще събере близо  1000 перспективни математици от над 40 държави. – До началото на лятото ще бъде обновена най- емблематичната за Бургас улица- „Богориди”. По този начин, ще бъде завършен най- популярният  и предпочитан за всички жители и гости на града туристически маршрут, започвайки от обновената „Автогара Юг”, преминавайки по улиците „Александровска” и „Богориди”, достигайки до прекрасната Морска градина, символа на Бургас– Моста и впечатляващата Морска гара, и запомнящо се пътешествие с кораб до остров Света Анастасия. С развитието на туризма, амбицията ни е общината да предлага все по- качествени културни продукти – археология, концерти, фестивали, изложби, които да затвърдят Бургас като предпочитана дестинация. – Недопустима агресия от страна на възпитателката и колегите й, които гледат безучастно поведението й. Договорите на всички участници в клипа, както и на директора на детската градина са прекратени. В същото време, категорично не бих искал да се демонизира учителската професия, защото в системата на образованието работят изключителни личности, които с интелект и любов се грижат за децата. И се радвам, че бургаските родители наред с възмущението си от конкретния случай в „Брезичка” подеха кампания и за подкрепа на любимите на децата им учители, като по този начин разграничиха този случай, от останалите – отговорни и уважавани преподаватели. – Тази година Бургас ще бъде домакин на няколко събития в рамките на ротационното председателство на България на Съвета на ЕС. Първото е  изнесено заседание на КОРЕПЕР I (Комитет на постоянните представители на страните – членове), планирано през месец май.  Европейски морски ден – най-голямото годишно събитие на Европейската морска общност, организирано в партньорство с Генерална дирекция „Морско дело и рибарство” на Европейската комисия и Министерство на транспорта, ще се проведе от 31- ви май  до 1- ви юни. Събитието събира над 900 представители на институции, организации и бизнес, ангажирани с проблемите на устойчивото развитие на морската околна среда и морските политики. От 20 до 22 юни ще се проведе конференция  на тема „Към близки до нулевото потребление сгради. Норвежкият опит и предизвикателствата в България”, организирана съвместно с Министерството на енергетиката . Предстои и откриването на изложба „Скритите тайни на Черно море” – в зала „Ал. Г. Коджакафалията”, която ще може да бъде разгледана от жители и гости на Бургас през месеците май, юни и юли. Тя също е съобразена с Председателството на България на Съвета на Европейския съюз и поставя акцент върху морските археологически проучвания в българските води на Черно море, потънали селища и кораби. – Като всеки друг кмет и аз бих искал Бургас да се развива, да е благоустроен, бургазлии да се чувстват щастливи, реализирани в професиите си и горди с града си. Надявам се да съм допринесъл за това.   Димитър Николов е роден на 18 май 1967 г. в Бургас. Завършил Икономически университет в Москва. С диплома по мениджмънт и Професионален сертификат по мениджмънт от Open University и НБУ. Магистър по финансов мениджмънт – Стопанска академия Свищов. Управител на “КБС” ООД – Бургас (2006). Изпълнителен директор на “Победа” АД (1998–2006). През 2015 г. е преизбран за трети път за кмет на Бургас.", "date": "2018.02.20", "title": " Бургаският кмет Димитър Николов пред „Труд“: Бургас – люлка на лекари и програмисти\t\t\t"}
{"url": "https://trud.bg/%d0%bf%d1%80%d0%b0%d0%b2%d0%b8%d0%bc-%d0%b1%d0%b0%d1%80%d1%82%d0%b5%d1%80-%d0%b7%d0%b0-%d0%bd%d0%be%d0%b2%d0%b8%d1%82%d0%b5-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8/", "text": "Минат не минат няколко месеца и сагата с купуването на нови изтребители се повтаря по болезнено познат сценарий. За последните две години в сериала се оформиха поне три епизода, които са като близнаци в своите епилози. Военните се надяват на някакво чудо, за да се увенчаят с успех усилията им при разработването на съответните проекти. Министрите на отбраната правят разни фокуси, за да не демотивират подчинените си и за да не разсърдят политическите си началници. За епилога знаят всички. Няма самолети. А и не само самолети. Споменавам тях, защото проектът им извървя доста криволичащ път, по който, за съжаление, са тръгнали бойните машини на пехотата и корабите. ВМС вече се препънаха в края на миналата година и рано дадоха рестарт на проекта. За машините на Сухопътни войски вече се чу, че депутати ще поискат проектът да мине на „съгласуване“ първо през Комисията по отбрана и след това през правителството, за да не се получи историята с изтребителите. На пръв поглед тази загриженост е за адмирации. Обикновено някой трябва да вдигне глас, за да се събуди общественото мнение и да заговори за модернизацията на армията. Оказва се, че засега това го прави единствено президентът. В този смисъл може да се очаква и нещо добро от т.нар. война между държавен глава и премиер, породена от скорошната размяна на реплики помежду им, които някои, не зная защо, определиха и като обвинения. Държавният глава подчерта, че истинската причина за възникналото напрежение между двамата са редица теми и изтъкна „пренебрежителното отношение към проблемите на националния суверенитет, скалъпената целенасочена парламентарна комисия за новия изтребител и грубите лъжи покрай нея, прекратената модернизация и разсипията във Въоръжените сили.“ Премиерът реагира на президентската констатация и на конференцията по сигурност в Мюнхен се оплака от високите цени на американското въоръжение, като заяви, че е искал преференциални цени и от САЩ, и от Европа, заради геостратегическото положение на България. „Сега на цялата конференция това се говори. И със заместник-държавния секретар и с хората, които бяха от сигурността, и от Вашингтон и от Европа, поставих им въпроса за цените на въоръжението… Все пак, за България го правим. Казах на американските колеги, може ли такива цени да обявяват за самолети и танкове?!“, посочи българският министър-председател. Според коментари на експерти в тази област премиерът имал предвид повторния старт на процедурата за придобиване на нов тип боен самолет. Дори се посочва евентуално предложение на САЩ за новопроизведени изтребители F-16V. А когато говори за танкове, вероятно има предвид бойните машини за пехотата и факта, че американската компания General Dynamics активно предлага Piranha V. По всичко личи, че министерските фокуси, за които стана дума, са породени от липсата на пари. В Мюнхен премиерът не за първи път предложи бартер. Даваме на американците да тренират без да плащат на нашите бази в Ново село и Граф Игнатиево, а те да намалят цените на самолетите и бойните машини. Прав е и от финансова, и от политическа гледна точка. Така ще имаме не само реализирани проекти, но и приказките по отношение на ползването на базите ще станат по-малко. Председателят на Комисията по отбрана ген. Константин Попов, бивш командващ ВВС и началник на отбраната, се оказа оптимист. Според него в рамките на март може да бъде изпратено запитването за обвързващи оферти (RFP) за нови изтребители. „Имаме желанието това да стане по-бързо. И се надявам този процес дори да завърши с договор през тази година и да могат да бъдат използвани тези пари за инвестиране в отбраната”. Красимир Каракачанов обаче си каза думата и затвори поредния епизод. „Тъй като става въпрос все пак не за 100-200 000 лева, даже не за 100-200 милиона лева, а конкретно за самолетите за суми от над 1,3-1,5 млрд. лв., аз не искам да бързаме и да правим грешки, а след години някой друг да каже, че аз като министър на отбраната съм направил нещо, което не е изгодно за армията, а за самия мен“, бе категоричен министърът на отбраната. Така че няма да бързаме. Вероятно ще чакаме по-добри времена, а през това време за собствено успокоение ще упрекваме предишните управляващи и ще се пазим да не сбъркаме като тях. А пилотите, нека да стоят на земята. Като, ако някога стане, доставим самолетите, ще ни излезе скъпо и прескъпо да подготвяме нови летци. Засега това е ползата от „войната“ между президент и премиер. Пак се заговори за модернизация на армията. Темата беше затихнала. Волно или неволно идеята за въвеждане на доброволна военна служба свърши тази работа и отклони общественото мнение от закъсалото превъоръжаване.   Ако армията ни разполага с високотехнологични оръжия, при които един войник може да изпълнява задачите на петима, няма ли да решим в определена степен проблема с недостига на личен състав? За някои този въпрос може да се стори риторичен. За други обаче е табу. Просто не си го поставят. Крайно време е да решим с какво ще воюваме? Само с жива сила или с техника? И къде? И какви войници са ни необходими? С висока квалификация или с осмокласно образование. Дори и да са преминали през доброволната военна служба.", "date": "2018.02.20", "title": " Правим бартер за новите изтребители?\t\t\t"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b8%d0%b7%d0%bb%d1%8a%d0%b3%d0%b0/", "text": "Бойко Борисов излъга, че оттегля Истанбулската конвенция. Това каза лидерът на БСП Корнелия Нинова по време на пресконференция след заседание на Изпълнителното бюро на партията. Нинова уточни, че не знае какъв консенсус търси Бойко Борисов, след като такъв няма в коалицията и в собствената му партия. „Ако очаква консенсус в БСП – няма да го получи”, заяви Нинова. Тя поясни, че конвенцията е разпределена на комисии. „Ще повярваме в думите му, че ще я оттегли, ако утре на заседание на МС правителството реши да си оттегли внесената в парламента Истанбулска конвенция”, допълни тя. Питаме главния прокурор Сотир Цацаров защо не ни се отговаря за истината за оградата – прикрива ли се нещо. Това каза още Нинова на пресконференцията. Нинова обясни, че се обръщат към Сотир Цацаров, тъй като на 6 декември 2017 г. е заявил в Правната комисия на парламента, че има три доклада на Агенцията за държавна и финансова инспекция на ДАНС в резултат на сигнала на Елена Йончева. По думите й Цацаров е заявил, че в този доклад, че има завишение на проектната стойност на оградата и неосъществен на възложителите. “Този доклад е изпратен в главна прокуратура. Ние от една седмица искаме от ДАНС резултат на доклада. Поискахме от гл. прокурор официално с писмо да ни информирa“, каза Нинова. „Ще има ли образувано досъдебно производство по оградата, за какви пари става дума, за какви завишения на действителната стойност“, попита Нинова и подчерта, че това са парите на българите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Корнелия Нинова: Бойко Борисов излъга, че оттегля Истанбулската конвенция"}
{"url": "https://trud.bg/%d0%b4%d0%b0%d0%b2%d0%b0%d1%82-%d1%80%d0%b0%d0%b1%d0%be%d1%82%d0%b0-%d0%bd%d0%b0-1200-%d0%b1%d0%b5%d0%b7%d1%80%d0%b0%d0%b1%d0%be%d1%82%d0%bd%d0%b8-%d0%b2-%d1%81%d0%b5%d0%b2%d0%b5%d1%80%d0%be%d0%b7/", "text": "1200 безработни от областите Монтана, Враца и Видин ще бъдат наети във фирми и учреждения по програмата „Работа” за следващите 12 месеца, съобщиха от Регионалната служба по заетостта в Монтана. Програмата стартира пилотно през есента на миналата година в 14 общини от Северозапада. 1160 души получиха работа за последните четири месеца на 2017 г. Инициативата бе отчетена като успешна, а интересът към нея бе доста по-голям от  финансираните работни места. Затова тази година проектът продължава в по-големи мащаби като се финансира по оперативната програма „Развитие на човешките ресурси”. Заявки за наемане на безработни са подали 31 общини от областите Монтана, Враца и Видин.  Освен трайно безработни, регистрирани в Бюрата по труда,  възможност да се трудят ще получат и демотивирани досега хора, които от месеци и години не учат, не работят и не търсят работа. За откриването и наемането им активно трябва да действат както трудовите борси, така и местните управи и неправителствените организации, отбелязаха експертите. Най-големи заявки за включване в програмата са подали общините Видин – за 161 безработни, Бяла Слатина – 143 души, Враца – 125 и Лом – 91. Работни места искат и от малките общини,  Чипровци – 7, Георги Дамяново – 6, Грамада – 4. Единствено община Монтана няма да бъде включена в проекта, тъй като безработицата в нея е под средната за страната.", "date": "2018.02.20", "title": " Дават работа на 1200 безработни в Северозапада"}
{"url": "https://trud.bg/%d1%84%d0%b8%d1%80%d0%bc%d0%b0-%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d0%bb%d0%b0-%d0%be%d0%b1%d1%89%d0%b8%d0%bd%d1%81%d0%ba%d0%b8-%d0%be%d0%b1%d0%b5%d0%ba%d1%82%d0%b8-%d0%bd%d0%b0/", "text": "Окръжната прокуратура в Шумен е предала на съд управителя на “РВ инженеринг” ЕООД Методи Вангелов и двама негови помагачи Драгомир И. и Ивайло К. за неплащането на данъчни задължения в размер на 17 356 лв. Престъплението е извършено в периода от 13 октомври до 8 декември 2011 г., уточняват от Апелативна прокуратура-Варна. Фирмата на 42-годишният Вангелов реализирала значителни приходи от строително-монтажни дейности по ремонта на сградите на Математическата гимназия “Нанчо Попович” в Шумен, Дома за деца с увреждания, читалище, детска градина и застрахователна компания. За да намали неправомерно размера на дължимия данък, бизнесменът се свързал с 39-годишния Драмогир И., тъй като знаел, че срещу заплащане можел да му изработи и осигури фактури с невярно съдържание. Получил 4 фактури, издадени от фирмата му, която по същество била куха и нямала работници, нито извършвала някаква стопанска дейност. Престъпната дейност по укриване и неплащане на данъци подсъдимият управител на строителната фирма “РВ инженеринг” продължил с набавянето на фактури от фирмата на третия подсъдим – Ивайло К. “Криси строй” ООД също не развивала дейност, но с нейн печат били издадени 3 фактури с невярно съдържание. Така според съдебно-счетоводната експертиза по делото укритото и неплатено данъчно задължение по ЗДДС е в размер на 17 356 лв., което представлява големи размери. Неплатените корпоративни данъци на фирмата на Вангелов са в размер на близо 9 000 лв.  Предстои делото срещу тримата да бъде насрочено за разглеждане в Шуменския окръжен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Фирма, ремонтирала общински обекти, на съд за укрити данъци"}
{"url": "https://trud.bg/%d1%82%d1%83%d1%80%d1%81%d0%ba%d0%b0%d1%82%d0%b0-%d0%b0%d1%80%d0%bc%d0%b8%d1%8f-%d1%89%d0%b5-%d0%be%d0%b1%d1%81%d0%b0%d0%b4%d0%b8-%d0%b0%d1%84%d1%80%d0%b8%d0%bd-%d0%b4%d0%be-%d0%b4%d0%bd%d0%b8/", "text": "Турската армия ще обсади сирийския град Африн до няколко дни. Това обяви турския президент Реджеп Тайип Ердоган, месец след началото на военната операция “Маслинова клонка” в Северна Сирия срещу сирийските кюрдски Сили за защита на народа (СЗН) и Партията на демократичния съюз (ПДС), които Анкара смята за терористични организации. „В близките дни ще наложим обсада в центъра на Африн. По този начин ще бъде блокирана помощта извън града и терористичната организация вече няма да може да сключи сделка с никого“, обясни държавният глава на Турция Реджеп Тайип Ердоган пред депутати в парламента в Анкара. “Турция успя да попречи на евентуално разполагане на сирийски правителствени сили в северозападния регион на Сирия Африн”, каза още Ердоган.  , че ще се конфронтира със сирийските правителствени сили, ако те навлязат в района на Африн, за да помогнат на кюрдските Сили за защита на народа (СЗН) да окажат съпротива на турската военна офанзива. Предупреждението бе направено по повод появили се по-рано твърдения за постигнато споразумение между Дамаск и СЗН в тази посока. Равносметката месец след началото на военната операция изглежда по следния начин: броят на „терористите“, които са „неутрализирани“ в рамките на „Маслинова клонка“ в Северна Сирия е достигнал до 1715. От разпространено изявление на военните стана ясно, че армията на Анкара е „освободила“ един от петте града в района на Африн, пет по-малки населени места, 20 стратегически планини и хълмове и една тренировъчна база на „терористите“. По данни на Сирийската обсерватория за човешките права (СОЧП) към настоящия момент турската армия се намира само на 17 километра от град Африн. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Турската армия ще обсади Африн до дни"}
{"url": "https://trud.bg/%d0%b2%d0%b0%d0%bb%d0%b8%d0%b4%d0%b8%d1%80%d0%b0%d1%85%d0%b0-%d0%bc%d0%b0%d1%80%d0%ba%d0%b0-%d0%b7%d0%b0-%d1%81%d0%be%d1%84%d0%b8%d1%8f-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0/", "text": "Пощенска марка, посветена на инициативата София – Европейска столица на спорта бе валидирана днес на специална церемония в Музея за история на София. На изданието е изобразена Статуята на София, а до един от най-ярките символи на града е стилизирана група на бягащи атлети. Цветовете са в преобладаващо синьо, в различни нюанси, подобно на използваните в бранда на кампанията. Първи печат и подпис положиха кметът на града Йорданка Фандъкова, зам.-министърът на транспорта, информационните технологии и съобщенията Димитър Геновски и председателят на Столчния общински съвет Елен Герджиков. На церемонията присъстваха олимпийските шампиони и медалисти Таня Богомилова, Ваня Гешева, Йорданка Благоева, Евгения Раданова и други спортни легенди. „Предстоят много интересни прояви, състезания и фестивали, които ще се организират в продължение на цялата година“ заяви Йорданка Фандъкова. По думите й, предстоят 200 спортни събития за годината, които ще се проведат в София. През март предстои световното първенство по фигурно пързаляне за младежи и девойки и турнири по таекуондо, карате, баскетбол, тенис на маса. Със 800 хил. лв. общината подкрепя детско-юношеския спорт в клубовете. Проектират се 6 спортни зали в училищни дворове – в „Люлин“, „Студентски град“, „Красно село“, както и в районите „Витоша“ и „Младост“. Продължава и изграждането на стрийт фитнеси. Досега са изградени 44 такива площадки, тази година е предвиден строежа на още 16. Зам.-министър Геновски даде повече подробности за валидираното издание, като подчерта неговото послание: да популяризира ценностите, които възпитава Спортът за всички – дисциплина, жизненост, отборен дух, премерен риск, съпричастност, феърплей… „Спортната тематика е една от най-предпочитаните в съвременното маркоиздаване”, каза още зам.-министърът. Изданието включва пощенска марка с винетка и специален пощенски печат. Художник на марката е графичният дизайнер Валентин Щинков, тя е с размер 50/25 мм, с номинална стойност 1.50 лв., офсетно отпечатана с гребеновидна перфорация върху бяла хартия с тираж 11 000 броя. Специалният пощенски печат ще бъде предоставен за използване в Пощенска станция 1000 София  за 3 работни дни, считано от датата на пускане на марката в употреба. „Промените, които сме предложили заедно с главния архитект в Закона за устройство и застрояване на Столична община и се надяваме да бъдат одобрени от народните представители, означават защита на зелени площ“, каза още Фандъкова. „За първи път въвеждаме терминология и възможност да се защитят зелените площи на територията на целия град без значение зоната, за която става дума и високите сгради да имат само на определени места, а не да никнат като гъби навсякъде в София“, заяви още киметът.", "date": "2018.02.20", "title": " Валидираха марка за София – Европейска столица на спорта \t\t\t"}
{"url": "https://trud.bg/%d1%80%d0%b0%d0%b4%d0%b5%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82%d0%b5%d0%bb%d0%b8-%d0%bd%d0%b0-%d1%81%d1%8a%d1%8e/", "text": "Обединението на военно-патриотичните организации е стъпка в правилната посока към единни действия, защото разпокъсаността не води до резултати. Това заяви държавният глава и върховен главнокомандващ на Въоръжените сили Румен Радев, който прие днес на „Дондуков“ 2 ръководството на Съюза на офицерите и сержантите от запаса и резерва (СОСЗР). По време на срещата беше представен новият управителен съвет и основните мероприятия и инициативи, залегнали в решенията на конгреса от септември 2017 г. Държавният глава изрази признателността си за приноса на СОСЗР във военно-патриотичното възпитание на младите хора, за работата с подрастващото поколение, за поддръжката на военните паметници, както и за цялостната дейност на Съюза. „Членовете на Съюза заслужават достойно отношение и положение в обществото ни“, посочи президентът, според когото държавата може по-активно да се възползва от експертния капацитет на запасните военни. Румен Радев приветства ръководството на СОСЗР за инициативата му да бъде приет Закон за запасното войнство. „Планираме през септември да организираме Национален събор на запасното войнство, по време на който да запознаем младите хора в България с дейностите на Съюза, както и да работим за повишаване на привлекателността на военната служба“, заяви председателят на организацията ген. Златан Стойков. Той представи пред държавния глава предприетите от СОСЗР стъпки по официалното признаване на Съюза като национално-представителна организация на запасното войнство. В хода на разговора бяха обсъдени различни теми, сред които пенсионното осигуряване и социално-битовите придобивки на военнослужещите от запаса. Председателят на Съюза ген. Златан Стойков удостои държавния глава с плакет на организацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Радев се срещна с представители на Съюза на офицерите от резерва"}
{"url": "https://trud.bg/%d1%80%d1%8a%d0%ba%d0%be%d0%b2%d0%be%d0%b4%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d1%80%d0%b0%d0%b9%d0%be%d0%bd%d0%bd%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82/", "text": "Ръководителят на Районната прокуратура в Пазарджик Георги Кацаров е подал оставка, предаде  . До нея се е стигнало след разговор с главния прокурор Сотир Цацаров. Говорителят на прокуратурата в Пазарджик Пламен Пантов отказа да коментира. Той нито отрече, нито потвърди информацията. Името на районния прокурор Георги Кацаров нашумя по време на случая “Виноградец”, където шестгодишно дете простреля собственик на заведение с пистолета на тогавашния председател на Общинския съвет в Септември Лазар Влайков. Едно от обвиненията на близките на убития мъж бе, че прокурор Кацаров е поддържал нерегламентирани контакти с нарушители на закона. Тогава Кацаров категорично отрече. Според запознати оставката на районния прокурор има връзка с кмета на Септември Марин Рачев, който се разследва за източване на Общината. Очаква се официална информация от прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Ръководителят на Районната прокуратура в Пазарджик Георги Кацаров е подал оставка"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%b9%d0%be%d0%bd%d1%87%d0%b5%d0%b2%d0%b0-%d1%89%d0%b5-%d1%81%d1%8a%d0%b4%d0%b8-%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2/", "text": "След Бойко Борисов, Цветан Цветанов също попадна на мушката на журналистката и депутат от левицата Елена Йончева за клевета по неин адрес. “По отношение на думите на г-н Цветанов, че съм източвала КТБ, ще потърся своите права в съда”, заяви говорителят на ПГ на „БСП за България“ на пресконференция след заседание на Изпълнителното бюро на партията, във връзка с казаното от председателят на ПГ на ГЕРБ Цветан Цветанов, че тя е източвала пари от КТБ. “Г-н Цветанов има опит в разпространяване на лъжи и клевети, на охулване. Поради тази причина Европейският съд по правата на човека е осъдил България над пет пъти – именно поради лъжите, които г-н Цветанов изрича през последните години“, коментира Йончева. По отношение на оградата по границата, Йончева заяви: „В продължение на 10 дни настояваме от Главната прокуратура да ни предостави доклада на ДАНС. Лично съм се обаждала в ДАНС с настояване този доклад да бъде предоставен на нашата парламентарна група“, посочи Йончева. Тя поясни, че в този доклад се казва, че има завишена проектна стойност на оградата в сравнение с пазарните цени. “Ели има пълната ни подкрепа, заставаме зад нея”, заяви и Корнелия Нинова. “Ели ще му заведе наказателно дело, ще отговаря в съда за думите си”, каза тя по повод сутрешното интервю на лидера на ПГ на ГЕРБ. “Този доклад на ДАНС е разгромяващ и ние настояваме прокуратурата да образува дело, това е скандално!”, категорична беше Елена Йончева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Елена Йончева ще съди Цветан Цветанов за клевета"}
{"url": "https://trud.bg/%d0%be%d0%bf%d0%b5%d1%80%d0%b8%d1%80%d0%b0%d1%85%d0%b0-%d0%b4%d0%b5%d0%bb%d0%b8%d0%be-%d1%80%d0%be%d1%81%d0%b8/", "text": "Делио Роси претърпя успешна операция след битов инцидент в дома си. Ръката на треньора на „Левски“ е счупена. Роси е претърпя. операция на дланта при доц. Симеонов в „Пирогов“. Очаква се италианецът да няма проблеми да води „Левски“ в софийския дуел срещу „Септември“ в събота вечер. Не е сигурно обаче, че Роси ще е в добра кондиция да води следващите тренировки на „сините“.  Това е вторият италианец, който ще се подвизава с гипс и шини по родните терени. През 2001 година Луиджи Симони скъса ахилес при гол на Любо Пенев срещу „Левски“ от радост. Докато не го изгониха от ЦСКА, ветеранът в професията куцукаше край страничната линия. Пенев дори го сравни с пирата Джон Силвър от „Острова на съкровищата“.  В същото време нова трагедия разтърси футбола ни. Два дни след кончината на Павел Панов си отиде и друг бивш футболист на „Левски“ и национал – Георги Марков (46 г). Двукратният шампион със „сините“ и едва вторият българин след Гунди, вкарал гол на Англия, за последно работеше като спортен директор в „Септември“. През 2015-а Марков получи инфаркт по време на лагер на „Локомотив“ (Сф) в Анталия, но тогава животът му бе спасен.", "date": "2018.02.20", "title": " Оперираха Делио Роси"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d1%86%d0%b8-%d0%bf%d0%b0%d0%ba-%d0%b8%d1%81%d0%ba%d0%b0%d1%82-%d0%bf%d0%b0%d0%bc%d0%b5%d1%82%d0%b5%d0%bd-%d0%b7%d0%bd%d0%b0%d0%ba-%d0%bd%d0%b0-%d0%bf%d0%bb%d0%b0/", "text": "Инициативна група започна нова подписка с искане за поставяне на паметен знак на Пламен Горанов на сградата на общината. На 20 февруари се навършиха 5 години от самозапалването на 36-годишния мъж, един от символите на февруарските протести през 2013 г., които тръгнаха от Варна и заляха цялата страна. Паметен знак с образа му и пламък от метал е една от идеите, която се предлага от фейсбук групата Инциатива “Пламен Горанов”, а текстът е :”Тук на 20 февруари 2013 г. пламна Пламен и разпали умовете и сърцата на свободните хора”. Десет дни след това на 3 март той почина от изгарянията си, а бившият кмет Кирил Йорданов и Общинският съвет подадоха оставка, за която той ги призова. Варненци направиха грамада от камъни като символ на небесно възмездие и в памет на Пламен Горанов, но тя беше преместена поради ремонт на уличната настилка под нея. Тази вечер ще има бдение със свещи и цветя пред сградата на общината, където Пламен се самозапали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Варненци пак искат паметен знак на Пламен Горанов"}
{"url": "https://trud.bg/108-%d0%b1%d1%80%d0%b0%d0%ba%d0%be%d0%b2%d0%b5-%d0%bd%d0%b0-%d1%80%d0%be%d0%bc%d0%b0%d0%bd%d1%82%d0%b8%d1%86%d0%b8-%d0%be%d1%82-%d1%86%d1%8f%d0%bb-%d1%81%d0%b2%d1%8f%d1%82-%d0%b2-%d0%bd%d0%b5%d1%81/", "text": "Вече две двойки влюбени са заявили в Несебър сватбите си на датата 08.08.2018., толкова са и желаещите за друга дата с преобладаващото число “8”- 18.08.2018. бъдещите съпрузи вярват, че датата ще им донесе щастие. Това съобщават от общината в Несебър. Все повече романтици от цял свят предпочитат града на ЮНЕСКО за своята сватбена церемония. През изминалата година браковете, сключени на полуострова са общо 108, като от тях 9 са присъставени. От тези девет има между българин и швейцарка, българка и холандец, българин и германка. В Несебър своята любов са запечатали с подпис и влюбени от Армения, Беларус, Казахстан, Русия, Ирландия, Румъния, Сирия, Унгария, Молдова, Македония Норвегия,  Филипините и др. Прави впечатление, че през 2017, подписване на предбрачни договори няма. Един от браковете е на семейство Василеви от Хасково, които избират Несебър за заветното „да“ и в сватбения ден се явяват облечени в оригинални тоалети с българки шевици. „Избрахме това облекло, защото сме българи и обичаме българското. Организирахме всичко в рамките на един месец. Дрехите ни ги уши едно варненско ателие за народни носии, всичко стана по телефона и през интернет. Но беше един незабравим за нас ден, на едно прекрасно място.“, споделя двойката.", "date": "2018.02.20", "title": " 108 бракове на романтици от цял свят в Несебър през миналата година\t\t\t"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b8%d1%81-%d1%81%d0%b5-%d0%b7%d0%b0%d0%b1%d0%b0%d0%b2%d0%bb%d1%8f%d0%b2%d0%b0-%d1%81-%d0%b1%d0%bb%d1%8a%d1%81%d0%ba%d0%b0%d1%89%d0%b8-%d0%ba%d0%be%d0%bb%d0%b8%d1%87/", "text": "Алексис Санчес загря за Шампионската лига и мача „Севиля“ – „Манчестър Юнайтед“ с… блъскащи се колички. Чилийската звезда със заплата от 2 милиона паунда месечно заведе приятелката си Майте Родригес на детското шоу в Лондон. Там са най-бързите блъскащи се колички в света, а едно „състезание“ струва скромните 3 паунда. Вчера Санчес замина с „Юнайтед“ за „Севиля“.  Треньорът Жозе Моуриньо продължава студената война с най-скъпия си футболист Пол Погба, но го включи в групата за мача. След като пропусна заради настинка гостуването срещу „Хъдърсфийлд“ за купата на Англия, френският халф вероятно ще играе в Севиля. С отбора за първи път от месец тренира и Златан Ибрахимович.  Срещу испанци „Юнайтед“ има само 2 победи в 11 поредни мача. Последният от тях е загубата от „Реал“ за Суперкупата на Европа с 1:2 в Скопие.  Моу два пъти спечели Шампионската лига с „Порто“ и „Интер“, но от 2010 година негов отбор не е стигал до финал.  „Готови сме за „Севиля“ – отсече сръбският халф Неманя Матич. – Те са много добри у дома, имат невероятни фенове, но ние ще ги атакуваме от първия съдийски сигнал. Вярваме в качествата си и в победата! Важно е да вземем добър резултат преди реванша на „Олд Трафорд“.“  От началото на сезона „Севиля“ има само една загуба в официален мач на своя стадион „Рамон Санчес Писхуан“.", "date": "2018.02.20", "title": " Алексис се забавлява с блъскащи колички"}
{"url": "https://trud.bg/%d0%bd%d0%b0%d0%b4-20-%d0%be%d1%82-%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8%d1%82%d0%b5-%d1%83%d1%87%d0%b5%d0%bd%d0%b8%d1%86%d0%b8-%d0%be%d1%82%d0%b8%d0%b2%d0%b0%d1%82-%d0%b2-%d0%b7/", "text": "Варна е на второ място  в класацията по изпратени наши студенти в чужбина. Над 20 % от учениците в региона продължават образованието си в западни университети, съобщи Ирина Христова, консултант на най-голямото международно изложение “Световно образование”, което се проведе във Варна. С възможностите за студентско кредитиране Великобритания е сред най-предпочитаните от варненските младежи, които учат компютърни науки, интериорен дизайн, филмово изкуство и театър. Към Холандия има голям интерес заради  програмите на английски език. Безплатно кандидатстване за всички ВУЗ-ове там беше акцент в изложението. Във Варна се представиха датски университети със специалности по електроника, мехатроника и роботика. Евтини магистратури по 1000 евро бяха другият акцент в “Световното образование”. Посетителите получиха първия в България “Финансов наръчник на кандидат-студента” за разходите.", "date": "2018.02.20", "title": " Над 20 % от варненските ученици отиват в западни ВУЗ-ове\t\t\t"}
{"url": "https://trud.bg/%d1%87%d0%b5%d0%bb%d1%81%d0%b8-%d0%b3%d0%be%d1%82%d0%b2%d0%b8-%d1%82%d1%80%d0%b0%d0%bd%d1%81%d1%84%d0%b5%d1%80-%d0%b7%d0%b0-100-%d0%bc%d0%b8%d0%bb%d0%b8%d0%be%d0%bd%d0%b0-%d0%b5/", "text": "Роман Абрамович е готов да направи първия 100-милионен трансфер във футболната си кариера. Собственикът на „Челси“ иска да извади парите за 19-годишния американец Кристиян Пулишич от „Борусия“ (Дортмунд). Крилото се смята за един от най-големите таланти във футбола. А „Челси“ се готви за раздяла с Еден Азар, който иска да отиде в „Реал“ (Мадрид).  През 2016-а Юрген Клоп опита да вземе Пулишич в „Ливърпул“. След това и „Манчестър Юнайтед“ попита за американеца. И в двата случая трансферът пропадна заради цената. „Борусия“ вече продаде 20-годишния Осман Дембеле на „Барселона“ за 150 милиона евро.  Абрамович се надява да намали парите, ако даде Миши Батшауи на германския тим. В 3 мача за „Борусия“ белгийският национал вкара 5 гола, но е преотстъпен само до края на сезона без опция за откупуване.  В трансферния филм за Пулишич обаче е и „Байерн“. Президентът Ули Хьонес вижда крилото като потенциален заместник на застарелите Ариен Робен и Франк Рибери.", "date": "2018.02.20", "title": " “Челси“ готви трансфер за 100 милиона евро"}
{"url": "https://trud.bg/%d0%b2%d1%81%d1%81-%d0%bf%d1%80%d0%b8%d0%b5-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d0%bb%d0%b0%d1%85%d0%be%d0%b2/", "text": "Висшият съдебен съвет вчера прие с гласуване оставката на заместник-председателя на Върховния касационен съд Красимир Влахов. Той я подаде заради началника си Лозан Панов, който настояваше да го махне от поста му. Влахов заяви в мотивите си, че се оттегля само от уважение към  предложената зам.-председател на ВКС Светла Димитрова, но не и към Лозанов.", "date": "2018.02.20", "title": " ВСС прие оставката на Красимир Влахов"}
{"url": "https://trud.bg/850-000-%d0%bb%d0%b5%d0%b2%d0%b0-%d0%b8%d0%b4%d0%b2%d0%b0%d1%82-%d0%b2-%d1%81%d0%bb%d0%b8%d0%b2%d0%b5%d0%bd-%d0%b7%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%bd%d0%b0-%d0%b4%d0%b5/", "text": "Две социални звена ще бъдат създадени в Сливен в подкрепа на децата с множествени увреждания и техните семейства. Двата центъра ще се намират в закритото преди десетина години начално училище в стария кв.”Клуцохор”, съобщиха от общината. Средствата на стойност 849 305,03 лева ще се изразходват за ремонти на изоставената и занемарена сграда, обзавеждането й, оформяне на бившия училищен двор в място за отдих с градинки, пейки и спортна площадка. Част от тях ще бъдат вложени в подобрения на вече съществуващия в града дневен център за социална рехабилитация на деца и възрастни с увреждания. Финансирането е по европрограмата “Региони в растеж” и е безвъзмездно за общината. До дни ще бъде подписан договорът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " 850 000 лева идват в Сливен за подкрепа на деца с увреждания и семействата им"}
{"url": "https://trud.bg/%d0%ba%d0%b0%d0%ba-%d0%b5%d0%b4%d0%b8%d0%bd-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%b7%d0%b0%d1%81%d1%82%d0%b0%d0%b2%d0%b0-%d0%b7%d0%b0%d0%b4-%d0%b8%d1%81%d1%82%d0%b8%d0%bd%d0%b0%d1%82/", "text": "По стечение на обстоятелствата като кореспондентка на в. “Труд” в Берлин отразявам събитията не само в Германия, а също в Швейцария и Австрия като немскоговорещи страни. Така следя медиите в тези три държави. Едно от най-сериозните издания е швейцарският всекидневник “Нойе Цюрхер цайтунг”. Точно то си позволи по повод председателството ни на ЕС на два пъти да публикува критични разработки, които нямат нищо общо с истината. И как реагира посланичката ни в Берн Меглена Плугчиева? Без преувеличение – като истински дипломат и политик, заставайки зад истината с неопровержими факти. Чрез свой достоверен източник “Труд” успя да се добере до острата реакция на г-жа Плугчиева, изразена писмено до главния редактор на в. “Нойе Цюрхер цайтунг” Ерик Гюер. Посланик Плугчиева реагира на две публикации в изданието с основни теми корупция в България и Истанбулската конвенция. Първата, публикувана на 14 т. м.,  е под заглавие “Корупцията в България вкарва Брюксел в дилема”.  В текста се посочва: “През последните единадесет години България е обект на специален мониторинг от ЕС за правова държава. Корупцията в страната по никакъв начин не е изкоренена, но Брюксел вече разглежда алтернативи на специалния надзор. Два дни по-късно изданието излиза с публикация относно дебата в България по ратифицирането на Конвенцията на Съвета на Европа за превенция и борба с насилието над жени и домашното насилие, известна като Истанбулската конвенция. В текста се посочва: “Правителството в София се противопоставя на ратифицирането на Конвенцията на Съвета на Европа за борба с насилието срежу жените. Необходимо е спешно да се проведе дебат.” По повод двете публикации в “Нойе Цюрхер цайтунг” посланик Меглена Плугчиева изпраща писмена позиция до главния редактор Ерик Гюер, в която тя спазва добрия тон, но остро осъжда невярната интерпретация на авторите на двете публикации и  най-вече факта, че  заглавията  не кореспондират буквално и директно с текста на статиите, а създават крайно отрицателно мнение за България с преувеличеното си негативно звучене.Този журналистически трик, че всички ще прочетат заглавието, но не всички ще четат целия текст, води до темата “Fake News” (лъжливи новини), с огорчение споделя дипломат номер 1 на София в Берн. «Мисля, че във водещ и ползващ се с абсолютно доверие  вестник като “Нойе Цюрхер цайтунг” е недопустимо да се публикуват непроверени и недокументирани твърдения», посочва посланик Плугчиева. По темата за Истанбулската конвенция тя прилага решението на българското правителство от 11 януари т. г., с което се предлага на НС Конвенцията да бъде  ратифицирана. Посочено е също, че това решение на българското правителство е достъпно за широката общественост и може да се прочете на официалната интернет страница на Министерския съвет. «Надявам се, че Вие като главен редактор ще се ангажирате компетентно и енергично с този случай и бих искала да изразя своята надежда, че необходимата корекция и съответното извинение ще се появи утре в NZZ, така че швейцарската общественост да не бъде дезинформирана и България да не се обижда незаслужено» , посочва в писмото си до главния редактор на изданието посланик Плугчиева. Тя изразява и готовност да напише за всекидневника коментар, като представи  и друга гледна точка и  факти от действителността в България, както и акцентите на Председателството ни на Съвета на ЕС.  По наша информация г-жа Плугчиева вече е получила извинение от редакцията на вестника  за допуснатите неточности, като е било и коригирано подзаглавието на статията, касаеща Истанбулската конвенция.  Очакваме да прочетем в “Нойе Цюрхер цайтунг” и гост-коментара на посланика ни в Швейцария.", "date": "2018.02.20", "title": " Как един посланик застава зад истината\t\t\t"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d0%b2%d0%be%d0%b5%d0%bd%d0%bd%d0%b8-%d1%81%d0%b0%d0%bc%d0%be%d0%bb%d0%b5%d1%82%d0%b8-%d1%81%d0%b0-%d0%b8%d0%b7%d0%b2%d1%8a%d1%80%d1%88%d0%b8%d0%bb%d0%b8-42-%d0%bd/", "text": "Продължават провокациите в Егейско море от страна на Турция – в понеделник бойни самолети на Анкара са извършили 42 нарушения на гръцкото въздушно пространство, пише Проникването във въздушното пространство на Гърция е извършено от два изтребителя F-16 и два военно-транспортни самолета CN-235. По данни на официална Атина турските машини са прихванати от самолети на гръцките ВВС, в съответствие с международните правила за реакция при подобни ситуации. Въпреки че нарушенията на въздушното пространство са почти ежедневна практика на турските военни, в Атина изразиха загриженост относно увеличаването на броя на подобни инциденти. Инциденти се наблюдават и по море – почти всяка седмица турски кораби влизат в контакт с плавателни съдове на Гърция или навлизат в териториалните й води. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Турски военни самолети са извършили 42 нарушения на гръцкото въздушно пространство"}
{"url": "https://trud.bg/%d1%81%d0%b3%d1%81-%d0%b4%d0%b0%d0%b4%d0%b5-%d1%85%d0%be%d0%b4-%d0%bd%d0%b0-%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5%d1%89%d1%83-%d0%b9%d0%be%d0%b0%d0%bd-%d0%bc%d0%b0%d1%82%d0%b5%d0%b2/", "text": "Софийският градски съд (СГС) даде ход на разпоредителното заседание по делото срещу Йоан Матев. Той е подсъдим за убийството на Георги Игнатов в  Съдът конституира майката и бащата на момчето като частни обвинители и граждански ищци и допусна поисканото обезщетение от семейството на Георги Игнатов от 400 000 лв. Матев е обвинен в умишлено убийство. Според обвинителния акт той е осъзнавал какво върши и до какво могат да доведат действията му. Ако бъде признат за виновен, той ще получи наказание от 5 до 12 години лишаване от свобода, защото в момента на убийството е бил непълнолетен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " СГС даде ход на делото срещу Йоан Матев"}
{"url": "https://trud.bg/%d0%bd%d0%b0%d0%b4-500-%d0%bf%d0%bb%d1%83%d0%b2%d0%bd%d0%b8-%d0%bd%d0%b0%d0%b4%d0%b5%d0%b6%d0%b4%d0%b8-%d1%83%d1%87%d0%b0%d1%81%d1%82%d0%b2%d0%b0%d1%82-%d0%b2%d1%8a%d0%b2-%d0%b2%d1%82%d0%be%d1%80/", "text": "Над 500 плувци от 40 отбора ще участват във второто издание на Международен турнир „Пирин – Благоевград“. Състезанието ще се проведе на 24 и 25 февруари в закрития плувен басейн на СК „Пирин“. Международният турнир „Пирин – Благоевград“ е включен в календара на Българската федерация по плувни спортове. Официалното откриване на турнира ще бъде в събота от 16:30 часа, а самите състезания започват в 09:00 ч. същият ден. Спортната инициатива продължава и в неделя от 09:00 часа. През месец април, отново в плувния басейн в СК „Пирин“, ще се проведе и Национален турнир по водно спасяване. На 14 и 15 юли предстои и Държавно лично отборно първенство „Деца“, което също е вписано в календара на Българската федерация по плувни спортове. Плувният басейн в Спортен комплекс „Пирин“  беше открит в края на 2015 година, в резултат на целенасочената политика, водена от  кмета на община Благоевград д-р Атанас Камбитов, за подкрепа и развитие на спорта в града. Съоръжението отговаря на всички изисквания за провеждане на национални и международни турнири. Басейнът е с размери 50X25. В него е инсталирана компютърна система, която регулира температурата на водата и я поддържа около 27 градуса. Температурата на въздуха е с 2 градуса по-висока. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Над 500 плувни надежди участват във второто издание на Международен турнир „Пирин – Благоевград“"}
{"url": "https://trud.bg/%d0%b1%d1%8f%d0%b3%d0%b0%d1%89%d0%b8-%d0%b0%d1%82%d0%bb%d0%b5%d1%82%d0%b8-%d0%b2%d0%b5%d1%87%d0%b5-%d0%bd%d0%b0-%d0%bc%d0%b0%d1%80%d0%ba%d0%b0-%d0%b7%d0%b0-%d1%81%d0%be%d1%84%d0%b8%d1%8f/", "text": "Статуята на София, а край нея бягащи атлети бе избрана като мотив за пощенска марка, посветена на инициативата „София 2018 – европейска столица на спорта“. Тя е в синьо, с размер 50/25 мм и с номинална стойност 1,50 лeва, а художник е Валентин Щинков. Първи печат и подпис положиха кметът Йорданка Фандъкова, зам.-министърът на транспорта Димитър Геновски и председателят на Столичния общински съвет Елен Герджиков. А сред присъстващите бяха куп олимпийските медалисти – Таня Богомилова, Ваня Гешева, Йорданка Благоева, Евгения Раданова. „Предстоят 200 спортни събития в София през годината – обяви Фандъкова. – През март столицата ще е домакин на световното първенство по фигурно пързаляне за юноши и девойки, както и на турнири по таекуондо, карате, баскетбол, тенис на маса.“", "date": "2018.02.20", "title": " Бягащи атлети вече на марка за София"}
{"url": "https://trud.bg/%d1%80%d1%83%d1%81%d0%b8%d1%8f-%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d0%b1%d0%b5%d0%b7-%d0%bc%d0%b5%d0%b4%d0%b0%d0%bb-%d0%bf%d1%80%d0%b8-%d1%82%d0%b0%d0%bd%d1%86%d0%be%d0%b2/", "text": "За първи път в историята Русия остана без медал при танцовите двойки във фигурното пързаляне на олимпийски игри. Дисциплина е в програмата от 1976 година, но на сегашния форум в Пьонгчанг дуета Екатерина Боброва и Дмитрий Соловьов завърши пети. Титлата спечелиха Теса Върчу и Скот Мойр (Канада), които ликуваха за трети път като олимпийски шампиони и то със световен рекорд – 206.07 т. Дуетът има и 2 сребърни медала от игрите. Среброто остана за Габриела Пападакис и Гийом Сизерон (Франция) със 205,28 т. В кратката програма двойката имаше тежък момент, след като роклята на Пападакис се откопча и се видя част от бюста й. Нелепата ситуация разконцентрира състезателите и последвалите грешки им костваха първото място. Трети останаха американските брат и сестра Мая и Алекс Шибутани (192,59)", "date": "2018.02.20", "title": " Русия за първи път без медал при танцовите двойки"}
{"url": "https://trud.bg/%d0%b1%d1%83%d1%80%d0%b3%d0%b0%d1%81%d0%ba%d0%b0-%d1%83%d1%87%d0%b8%d1%82%d0%b5%d0%bb%d0%ba%d0%b0-%d1%81%d0%b5-%d0%bd%d1%83%d0%b6%d0%b4%d0%b0%d0%b5-%d1%81%d0%bf%d0%b5%d1%88%d0%bd%d0%be-%d0%be%d1%82/", "text": "Близки и приятели на г- жа Славка Илиева, която е била учителка от ГРЕ „Г.С. Раковски” в Бургас, започнаха кампания за набиране на дарителска кръв. Преди 9 години г-жа Илиева претърпява операция на клапа на сърцето. Сега е преминала втора такава манипулация и от 13 дни е в реанимацията на Сити Клиник в Бургас. Нужно е количество от 10 кръвни банки, които да бъдат изпратени в Стара Загора, за да препратят тромбоцити към клиниката в Бургас. Г-жа Славка Петрова Ненкова, както е името по мъж на преподавателката, е дългогодишен педагог по български език и литература. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Бургаска учителка се нуждае спешно от кръв"}
{"url": "https://trud.bg/39-%d0%be%d0%b1%d1%89%d0%b8%d0%bd%d0%b8-%d0%bf%d0%be%d0%bb%d1%83%d1%87%d0%b8%d1%85%d0%b0-%d0%b4%d0%b0%d1%80%d0%b5%d0%bd%d0%b8%d0%b5-%d0%be%d1%82-%d1%88%d0%b2%d0%b5%d0%b9%d1%86%d0%b0%d1%80%d0%b8%d1%8f/", "text": "39 общини получиха дарение за подпомагане дейността на доброволните формирования от Конфедерация Швейцария, съобщават от вътрешното министерство. Изключително интензивно е сътрудничеството в областта на пожарната безопасност и защита на населението между България и Швейцария през последните години. Добър пример за това е дългогодишното партньорство между общините Ловеч и Базел – Ланд и съответните пожарни служби, заяви директорът на ГДПБЗН главен комисар Николай Николов по време на церемонията по приемане на дарението от Конфедерация Швейцария. Той припомни, че по инициатива на българското посолство в Швейцария и лично на посланик Меглена Плугчиева през 2016 г. бе осъществено работно посещение, на което бяха поставени основите на още по-задълбочено партньорство между двете страни. Поставихме начало, което трябва да развиваме и със съвместно обучение и обмен на опит между доброволци от двете страни. Главен комисар Николов със задоволство отбеляза, че днес 39 български общини ще получат различно оборудване, материали, инструменти и гумирано облекло. Полученото дарение е принос към усилията на кметовете от Националното сдружение на общините в България  за възстановяване на функциите на доброволците при справяне с пожари и бедствия и  в подкрепа на идеята, че професионалистите могат да се справят в кризисни ситуации, подкрепени от обучени доброволци. Той подчерта, че Министерството на вътрешните работи не търси контрол, а израз на подкрепа, желание за сътрудничество с българските общини за създаването на доброволни отряди. 70 пожарни автомобила са прехвърлени на общините и още 33 транспортни средства, уточни главен комисар Николов. По думите му доброволчеството в България укрепва с всяка година – вече има 2948 подготвени и обучени мъже и жени, които при необходимост помагат на служителите на ГДПБЗН. За мен е голямо удоволствие да бъда тук за представянето на дарението. Посолството на Швейцария изказва благодарност на ГДПБЗН и Националното сдружение на общините като наши партньори, заяви НПр. Никол Вирш, заместник – посланик на Конфедерация Швейцария у нас. Тя изтъкна, че най-важното е  чувството на солидарност, а днешното дарение е израз на тази солидарност. Изпълнителният директор на Националното сдружение на общините благодари на Конфедерация Швейцария и ГДБПЗН за добрата съвместна работа, за доброто партньорство и сътрудничество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " 39 общини получиха дарение от Швейцария за подпомагане дейността на доброволците"}
{"url": "https://trud.bg/%d0%bf%d0%b5%d0%bf-%d0%b8-%d0%b0%d0%b3%d1%83%d0%b5%d1%80%d0%be-%d0%b2-%d1%81%d0%ba%d0%b0%d0%bd%d0%b4%d0%b0%d0%bb-%d0%bf%d1%80%d0%b8-%d1%80%d0%b5%d0%b7%d0%b8%d0%bb-%d0%b7%d0%b0-%d1%81%d0%b8/", "text": "Пеп Гуардиола и Серхио се замесиха в скандали след позорната загуба на „Манчестър Сити“ от третодивизионния „Уигън“ с 0:1 за Купата на Англия. С нея умря и мечтата на „гражданите“ за безпрецедентни 4 купи в един сезон. До такова постижение може да стигне само ПСЖ.  Гуардиола се изпокара с колегата си Пол Кук в тунела към съблекалните. Испанецът демонстрира, че не може да губи. „Поздравявам „Уигън“! Отправиха един удар към вратата“, рече Пеп. Само че именно този удар се оказа нож в сърцето, въпреки че малкият съперник държа топката само 18 процента от времето.  Гола вкара Уил Григ. На Евро 2016 северноирландецът бе по-популярен дори от шампиона Кристиано Роналдо. По стадиони и кръчми пееха песента за нападателя, започваща с „Вашата защита е в ужас, Уил Григ е под пара“.  След края на мача феновете на „Уигън“ нахлуха на терена. Един атакува директно Агуеро, който отвърна. Наложи се футболисти и треньори от „Уигън“ с телата си да пазят аржентинската звезда. Видео повторенията показаха, че Агуеро е получил удар.  Третодивизионният клуб победи „Сити“ и във финала в турнира през 2013 година на „Уембли“. Сега му предстои домакинство срещу друг елитен съперник – „Саутхемптън“.  Фенове на „Сити“ пък се биха с полицията. Те се опитаха също да нахлуят, за да бранят своите звезди на терена.", "date": "2018.02.20", "title": " Пеп и Агуеро в скандал при  резил за „Сити“"}
{"url": "https://trud.bg/%d1%81%d0%b2%d0%bb%d0%b0%d1%87%d0%b8%d1%89%d0%b5-%d0%b7%d0%b0%d1%81%d1%82%d1%80%d0%b0%d1%88%d0%b0%d0%b2%d0%b0-%d0%bf%d0%b5%d1%88%d0%b5%d1%85%d0%be%d0%b4%d1%86%d0%b8-%d0%b8-%d0%ba%d0%be%d0%bb%d0%b8/", "text": "Свлачище на пътя в индустриалната зона на град Дебелец се активира преди дни и застрашава пешеходци и автомобили. Почвата под асфалта от години ерозира и всеки момент може да зейне пропаст на общинския път. Община Велико Търново има решение и осигурени пари за укрепване на отсечката.  Жителите на градчето са сериозно притеснени. Наблизо се намира градския стадион. Това е и най-прекият път към заводи и ферми, и по него всеки ден пътуват работници и земеделски стопани. „Знаете ли каква урва се спуска надолу по склона? Пътят беше асфалтиран, после се напука с годините и се цепи. По средата на пътното платно има огромни пукнатини”, обясняват жители на Дебелец. По думите на кмета на Дебелец Снежана Първанова, свлачището се е активизирало още през 2009 година. Дневно по пътя преминават десетки камиони и тежка техника. Кметството в Дебелец разчита на финансиране от Община Велико Търново за решаване на проблема. Оказва се, че през миналата година е одобрен проект за укрепване на свлачището. Това съобщи проф. Георги Камарашев, заместник- кмет на Велико Търново:  „За ремонта и на свлачището има осигурени финансови средства, те са около 440 000 лева от Комисията по бедствия и аварии към Министерския съвет. В момента вървят процедурите“, обясни проф.Камарашев. На 28 февруари щезаседава експертно технически съвет , ще присъстват експерти от Басейнова дирекция Плевен и ще се обсъди възможността, ремонтът да мине по най- съкратените административни процедури.  “Документацията ни е подготвена и се надявам, че още през идния месец ще имаме разрешение на укрепителни дейности. Предвидено е и алтернативно трасе, което ще поеме автомобилния трафик, докато се извършват строителните работи”, коментира проф.Камарашев. Идната сряда експертният съвет в Общината ще реши каква точно процедура за ремонт да избере, след което ще възложи поръчката на изпълнител. Проф. Камарашев уверява, че до края на тази година отсечката ще бъде укрепена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Свлачище застрашава пешеходци и коли край Дебелец"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%83%d0%b4%d0%be%d1%81%d1%82%d0%be%d0%b8-%d1%81-%d0%b2%d0%b8%d1%81%d1%88%d0%b8-%d0%b4%d1%8a%d1%80%d0%b6%d0%b0%d0%b2%d0%bd%d0%b8-%d0%be/", "text": "Президентът Румен Радев удостои днес в Гербовата зала на „Дондуков“ 2 с висши държавни отличия дейци на образованието, науката и военномедицинското дело, съобщават от президентството. „Днешните отличия са акт на признателност на дълга, който има България като държава и цялото ни общество към хората, които са отдали живота си за прогреса на това общество. Макар вашите научни дейности да са в най-различни области вие имате едно общо, което ви свързва и това е вашият непоколебим дух, вяра и себеотрицание, с което придвижвате напред българската наука“, заяви държавният глава в словото си на церемонията. За своите заслуги в областта на образованието и науката проф. Анна  Недялкова получи орден „Св. Св. Кирил и Методий“ първа степен. Тя е водещ ръководител и изпълнител на повече от 80 български и международни научно-приложни разработки в областта на висшето образование и има публикувани над 100 статии и доклади, както и редица монографии, студии, учебни пособия. Доцент Тодор Ангелов Тодоров беше удостоен с орден „Св. Св. Кирил и Методий“ първа степен за приноса си за утвърждаването и развитието на българската образователна система. Доцент Тодоров проучва добрите  образователни практики в света и внедряването им у нас, разработва критерии за качество на образованието, за въвеждането на конкурсното начало при назначаване на директорите на училищата и други. За заслуги към Република България и утвърждаването на престижа на страната по света в областта на образованието и науката с орден „Св. св. Кирил и Методий“ огърлие бяха удостоени проф. Владко Тодоров Панайотов и академик Иван Николов Юхновски. Проф. Панайотов е първият българин, избран за член на научния борд на Световния конгрес по преработка на полезните изкопаеми. В същия период е избран и за член на Международната академия по околна среда към ООН.  Проф. Панайотов има над 180 научни публикации у нас и в чужбина, 15 книги, монографии, учебници и над 35 патента. Със своите значими и пионерни изследвания академик Иван Юхновски дава своя принос в областта на инфрачервената спектроскопия и електронната структура на нетрайните и реактивоспособни отрицателно заредени йони на органичните съединения, междинни продукти на важни химични процеси. Той е автор на над 160 публикации в България и чужбина. Проф. полковник Крум Кацаров получи орден „Стара планина“ втора степен за големите си заслуги към Република България в областта на военномедицинското дело. Той е доайен в терапевтично-диагностичните ендоскопски процедури на заболяванията на гастроинтестиналния тракт и хепатобилиарната система. Професор Кацаров е един от водещите специалисти в областта на гастроинтестиналната ендоскопия в България. По време на церемонията беше удостоен посмъртно с орден „Св. Св. Кирил и Методий“ първа степен проф. Янко Димитриев за приноса си в областта на образованието и науката. Неговите научни постижения са в сферата на стъклообразуването, нетрадиционните стъкла, структурата на неорганични стъкла и синтез на нови материали. В своята научна кариера проф. Янко Димитриев има 38 авторски свидетелства, общо над 200 публикации в международни списания и над 100 публикации в български списания. Държавният глава подчерта, че има още едно нещо, което свързва наградените дейци на образованието, науката и военномедицинското дело и това е отношението им към образованието на младите хора в България и към реализацията на младите учени. „Смея да твърдя, че това, което оставяте след себе си на вашите последователи, е не по-малко важно и стойностно от самите ваши постижения. Затова са и тези високи отличия“, допълни Румен Радев. Проф. Крум Кацаров благодари от името на удостоените с висши държавни отличия. „Наградата е изключително ценна за нас, защото ни показва, че ние наистина сме направили нещо за държавата и нашият труд и работата ни са оценени“, заяви проф. Крум Кацаров. Той добави, че науката, независимо от своите области, е колективна работа, а ценността на тази награда е, че тя персонализира усилията и работата на колективите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Румен Радев удостои с висши държавни отличия дейци на образованието, науката и военномедицинското дело"}
{"url": "https://trud.bg/%d0%b8%d0%b2%d0%be-%d0%bf%d1%80%d0%be%d0%ba%d0%be%d0%bf%d0%b8%d0%b5%d0%b2-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%b7%d0%b5%d0%bb%d0%b5%d0%bd%d0%b8-%d0%bf%d1%80%d0%be/", "text": "Фондация „Капитал“ и Икономедиа АД са сред бенефициентите на държавни и европейски средства по Оперативна програма „Околна среда“, показа проверка на „Труд“. Контролираната от Иво Прокопиев неправителствена организация и медиите му са спечелили 100 000 лв. по проекти за броене на врабчета, синигери, скорци и заснемане на диви кози. Медиите на Икономедиа АД са участвали в поне още два свързани проекта – за опазване на кресливия орел в България на стойност 3.5 млн. лв. и за свързване на земеделието с опазване на природата на стойност 8 млн. лв. Оказването на медийно и гражданско влияние и натиск за промяна на българското законодателство е част и от двата големи проекта.  Първият проект е спечелен от Сдружение „Българско дружество за защита на птиците“ с партньор Фондация „Капитал“ и е на стойност 51 997 лв. Направена е оценка за състоянието на широкоразпространени птици в България, като доброволци са ги броили на 188 места в цялата държава. Броенето на птици е показало намаление при домашното врабче (-31%), щиглецът (-52%) и скорецът (-41%) и увеличение при белогушото коприварче (+226%), големият синигер (+49%) и южният славей (+34%). По проекта е организиран и фото конкурс за снимка на птица, като победителят е спечелил уикенд в Маджарово. С пари от проекта е създаден и модул в нашумелия сайт за броене на врабчета www.smartbirds.org.  Интересно е, че останалите модули на сайта са финансирани по далеч по-мащабния проект „Опазване на ключови горски хабитати на малкия креслив орел в България“. Той е на стойност 3.5 милиона лева, като бенефициент е Изпълнителна агенция по горите, но партньор е отново Българско дружество за защита на птиците. Целта на проекта е да се изработи стратегия за преброяване и опазване на кресливия орел, както и да се запознае обществото с живота на грабливата птица. Макар медиите на Прокопиев да не са посочени за официален партньор, справка в тях показва поне три (платени) публикации по проекта.  Фондация „Капитал“ е директен бенефициент по проекта „Устойчиво биоразнообразие“, като този път Българско дружество за защита на птиците и Икономедиа АД са партньори. Проектът е на стойност 52 828 лв.  Целта на проекта е да се повиши нивото на информираност и ангажираност на обществото с проблемите, свързани с устойчивото развитие и биоразнообразието, като основната насока са младите хора. В едно от изданията на Икомомедиа АД – „Дневник“, е създадена специална рубрика, която да информира, анализира и провокира в посока утвърждаване принципите на устойчивото развитие, включително на законодателството в практиката, направено е специално издание, популяризиращо Националната система за мониторинг на биологичното разнообразие, обучени са доброволци и е проведен фотоконкурс.  По подобна схема се развива участието на Фондация „Капитал“ и Икономедиа АД в проекта „Да свържем опазването на природата с устойчивото развитие на селските райони“, финансиран по Българо-швейцарската програма за сътрудничество с 8 млн. лв. НПО-то и медийната група на Прокопиев обслужват медийно проекта, изпълняван от мрежата неправителствени организации от „За да остане природа в България“ – Българска фондация „ Биоразнообразиe“, Сдружение „Българско дружество за защита на птиците“, „WWF – Дунавско-карпатска програма“ и „Асоциация на парковете в България“.  Аналогично на проекта за кресливия орел, тук швейцарската организация също изисква от изпълнителите да окажат натиск за промяна на българското екозаконодателство и да активизират гражданското общество в тази посока.  Иво Прокопиев не разчита само на парите от въпросните „зелени“ проекти. В началото на месеца неговата „Икономедиа“ АД се похвали, че ще получи поредния транш от Фондация „Америка за България“. Става въпрос за 1.5 милиона лева, които ще бъдат дадени на изданията на групата на три вноски до 2020 година.  В същото време Прокопиев продължава да има сериозно проблеми с правосъдието – в момента той е подсъдим заедно с двама бивши министри, Трайчо Трайков и Симеон Дянков, заради причинени финансови загуби за държавата при приватизацията на 33% от електроразпределитеното дружество ЕВН. ", "date": "2018.02.20", "title": " Иво Прокопиев участва в „зелени“ проекти за 11.7 млн. лв.\t\t\t"}
{"url": "https://trud.bg/%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%b0%d1%82%d0%b0-%d1%82%d1%80%d0%b0%d0%bf%d0%b5%d0%b7%d0%b0%d1%80%d0%b8%d1%8f-%d0%b2-%d1%82%d1%8a%d1%80%d0%bd%d0%be%d0%b2%d0%be-%d1%89%d0%b5/", "text": "Обществената трапезария във Велико Търново ще работи с увеличен капацитет през цялата 2018 година, информираха от общинската дирекция „Социални дейности и здравеопазване”. Трайно увеличен остава капацитетът на социалната услуга, осигурена от Общината в подкрепа на хората от най-уязвимите групи – 75 са бенефициентите й. Те ще получават топъл обяд /супа, основно ястие, хляб, поне веднъж седмично и десерт/ във всеки от оставащите 207 работни дни до края на годината. Необходимото финансиране в размер на 45 022 лева е договорено с фонд „Социална закрила” към Министерството на труда и социалната политика. Услугата „Обществена трапезария” се изпълнява от Домашния социален патронаж в Дебелец. Целите са подобряване качеството на живот и задоволяване на потребностите от храна на хора, които по обективни причини не могат да си я осигурят сами. Потребителите получават дневните си порции всеки ден от понеделник до петък в сградата на Регионалната здравна инспекция във Велико Търново. Социалната услуга е достъпна за следните категории бенефициенти, всеки от които трябва да е с постоянен адрес в старопрестолния град или населените места от общината-жители без доходи и близки, които да се грижат за тях, хора и семейства, чиито доходи са по-ниски от диференцираните минимални прагове, заради което получават месечни помощи по реда и условията на Правилника за прилагане на Закона за социално подпомагане. С право са още самотно живеещи лица, които получават минималните видове пенсии, скитащи и бездомни хора, включително деца, регистрирани в дирекция „Социално подпомагане“, а също и лица от уязвими групи, включително граждани на трети страни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Обществената трапезария в Търново ще работи без прекъсване цяла година"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b4%d0%b0%d0%bb-14-%d0%bf%d1%80%d0%be%d0%b1%d0%b8-%d0%bc%d0%b8%d0%bd%d0%b0%d0%bb%d0%b0%d1%82%d0%b0-%d0%b3%d0%be%d0%b4%d0%b8%d0%bd%d0%b0/", "text": "Григор Димитров се оказа един от най-проверяваните играчи в световния тенис. Българският ас е дал над 14 проби през изминалата година, на колкото са били подложени и останалите лидери в ранглистата Роджър Федерер (Швейцария), Рафаел Надал (Испания) и Марин Чилич (Хърватия). Така паметният възход на Димитров от 17-о до 3-о място в ранглистата за 12 месеца вече доказано е извън съмнение след доклада на Международната тенис федерация (ITF). Пробите от тенисистите са взимани както по време на турнири, така и извън тях. Сред най-проверяваните очаквано е и бившата приятелка на Григор – рускинята Мария Шарапова. Тя се завърна на корта след наказание за употреба на мелдоний, за което агентите на Световната антидопингова агенция (ВАДА) са й обърнали особено внимание в хода на сезона. Доскорошната първа ракета на страната ни при дамите Цветана Пиронкова пък е дала около 10 проби, като повечето са извънсъстезателни, защото пловдивчанката не игра през втората половина на 2017-а Междувременно Григор призова повече компании да спонсорират тениса в рекламно интервю за новия си спонсор – сладоледите „Häagen-Dazs“. „Не мисля, че има по-глобален спорт от тениса – заяви българинът. – Ние обикаляме цял свят и не спираме да се състезаваме в продължение на 11 месеца. Представени сме на много различни пазари. Миналата година бях в 14 различни страни на 5 континента, което е невероятно.“ Димитров и Пиронкова могат да са доволни от решението на Върховвния административен съд (ВАС), който потвърди санкцията за заблуждаваща реклама на компанията „Монделийз България холдинг“, използвала образите на тенисистите, за да промотира свои бисквити.", "date": "2018.02.20", "title": " Григор дал 14 проби миналата година"}
{"url": "https://trud.bg/70-%d0%b4%d1%83%d1%88%d0%b8-%d0%be%d1%82-%d1%81%d1%82%d1%80%d0%b0%d0%bd%d0%b0%d1%82%d0%b0-%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%bb%d0%be%d0%b3%d0%be-%d0%b7%d0%b0-%d0%bd%d0%be/", "text": "70 души от цялата страна са предложили лого за новата гимназия за програмисти в Бургас. Най-малките от тях са на 7, 9 и 10 години, съобщиха от Община Бургас. Постъпилите над 100 проекта бяха оценени от жури в 12-членен състав. В него влизат представители на училищното настоятелство към Професионална гимназия по компютърно програмиране и иновации, както и експерти от водещи ИТ компании. Журито избра за финалисти пет лога. Техни автори са Николай Райков, Иво Паспалски, Абуди Жабас, Димитър Лазаров и Диляна Иванова. Петте финални предложения са публикувани в сайта на Община Бургас, раздел “Образование”. Победителят в конкурса ще бъде определен чрез електронно гласуване, което ще се проведе в периода от 20.02.2018 г., до 13.00 часа на 05.03.2018 г., включително. Професионалната гимназия за компютърно програмиране и иновации е най-новото училище в страната, което ще отвори врати през учебната 2018/2019 г. в Бургас. То ще бъде с интензивно изучаване на английски и немски език и ще подготвя специалисти в професионално направление “Компютърни науки”, професия “Програмист”, специалности “Програмно осигуряване” и “Приложен програмист”, със срок на обучение 5 години и прием след завършен седми клас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " 70 души от страната предлагат лого за нова гимназия\t\t\t"}
{"url": "https://trud.bg/%d0%be%d0%ba%d0%be%d1%82%d0%be-%d0%bd%d0%b0-%d0%b3%d0%be%d1%84%d0%b5%d0%bd-%d1%81%d0%b5-%d0%be%d0%bf%d1%80%d0%b0%d0%b2%d0%b8%d0%bb%d0%be/", "text": "Давид Гофен се радва на бързо възстановяване след нелепия удар с топка в окото по време на полуфинала в Ротердам срещу Григор Димитров. Инцидентът принуди белгиеца да се оттегли от мача и го извади от турнира в Марсилия тази седмица, но №7 в света е сигурен, че много скоро отново ще е на корта. „Докторите ми дадоха добри новини – окото се оправя много бързо“, призна Гофен, който разчита на приятелката си да шофира, докато върви възстановяването му.", "date": "2018.02.20", "title": " Окото на Гофен се оправило"}
{"url": "https://trud.bg/%d0%b1%d0%b8%d0%b0%d1%82%d0%bb%d0%be%d0%bd%d0%b8%d1%81%d1%82%d0%b8%d1%82%d0%b5-%d0%b1%d0%b0%d0%b2%d0%bd%d0%b8-%d0%b2-%d1%89%d0%b0%d1%84%d0%b5%d1%82%d0%b0%d1%82%d0%b0/", "text": "България остана на 17-ото, предпоследно място от завършилите 18 отбора в смесената щафета в биатлона на зимните олимпийски игри в Пьонгчанг. Тимът ни се спаси от попадане в наказателния кръг, но с цената на 11 допълнителни патрона, а най-неточен с 4 пропуска бе звездата Красимир Анев на предпоследния пост. Емилия Йорданова, Даниела Кадева и Владимир Илиев също имаха „принос“ в натрупването на пасива от 3:57,4 минути. Зад българите остана само Казахстан, а преди това щафетите на Словакия и Литва бяха затворени с обиколка. „Явно трябва да работим повече за стрелбата – заяви Анев. – За ските вече ми омръзна да говоря. Дано в мъжката щафета се справим по-добре.“ Невероятният Мартен Фуркад спечели трета титла в Пьонгчанг, след като завърши триумфално изключително силното състезание на френския тим. Трима от карето на „петлите“ бяха перфектни на стрелбището, а само на 20,9 секунди зад тях завърши тимът на Норвегия, но с 1 наказателен тур и 11 допълнителни патрона. Бронза взе квартетът на Италия със 7 презареждания и пасив от 26,9 сек. „Адзурите“ измъкнаха отличието само с 3 десети пред Германия, след като Доминик Виндиш пресече пътя на Арнд Пфайфер, но контестацията на Бундестима не бе уважена от журито.", "date": "2018.02.20", "title": " Биатлонистите бавни в щафетата"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82%d0%b8%d1%82%d0%b5-%d0%bd%d0%b0-%d0%b9%d0%be%d0%b0%d0%bd-%d0%bc%d0%b0%d1%82%d0%b5%d0%b2-%d0%b8%d1%81%d0%ba%d0%b0%d1%82-%d0%b4%d0%b0-%d0%b1%d1%8a%d0%b4%d0%b5/", "text": "Софийският градски съд даде хода на делото срещу Йоан Матев, а близките на убития в Борисовата градина Георги Игнатов поискаха общо 400 000 лв. кръвнина. Матев е предаден на съд за смъртта на Игнатов, който бе наръган смъртоносно на пейка в парка на 2 юни 2015 г. На разпоредителното заседание родителите на ученика – Албена и Валентин Игнатови, бяха конституирани като граждански ищци и частни обвинители и поискаха по 200 000 лв. кръвнина, която съдебният състав с председател Русия Алексиев уважи. Подсъдимият не поиска делото да се разглежда по съкратената процедура и процесът ще се води с разпит на всички свидетели и вещи лица. Тримата му защитници заявиха в съдебната зала, че ще направят допълнителни искания за нови доказателства. Те настояха делото да се прекрати заради нарушение на правото на защита, но според съда няма основания за това. Адвокатите поискаха и Матев да бъде преместен в Централния Софийски затвор заради здравословни проблеми, за лечението на които има по-добри условия в затвора, а не в следствения арест. СГС ще се произнесе по това искане допълнително. Освен това Матев и адвокатите му поискаха делото да се гледа при закрити врата заради СРС-та, но според съдия Алексиев, би било в полза на подсъдимия делото да е публично, за да няма съмнения в обективността. Родителите на убития Георги Игнатов не дойдоха лично в съдебната зала. Те ще бъдат призовани за следващото съдебно заседание, което е насрочено за 12 април.", "date": "2018.02.20", "title": " Адвокатите на Йоан Матев искат да бъде преместен в Софийския затвор\t\t\t"}
{"url": "https://trud.bg/%d1%81%d0%bf%d0%b0%d1%81%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%bf%d1%80%d0%b5%d1%81%d0%bb%d0%b0%d0%b2-%d1%81-%d0%b5%d0%ba%d0%b8%d0%bf%d0%b8%d1%80%d0%be%d0%b2%d0%ba%d0%b0-%d0%be/", "text": "Доброволното формирование към община Велики Преслав получи във вторник екипировка за действия при бедствия и наводнение. Дарението е от Федералната служба за защита на населението на Швейцария, а старата столица е една от 39-те подкрепени български общини. Спасителите към старата столица получиха 20 специални колани, гумирани панталони, якета, също и пуловери, гащеризони и гумирани шапки. Екипировката беше връчена на церемония в ГД “Пожарна безопасност и защита на населението” в София. Кметът на Велики Преслав Александър Горчев присъства и изказа благодарности към гл.комисар Николай Николов, посланика на Швейцария Денис Кнобел и изпълнителния директор на НСОРБ Силвия Георгиева. Полученото дарение е принос към усилията на кметовете от Сдружението на общините в България за възстановяване на обучените доброволни формирования, които да помагат на професионалистите при справяне с пожари и други кризисни ситуации. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Спасителите на Преслав с екипировка от Швейцария"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d0%b7%d0%b0%d1%8f%d0%b2%d0%b8-%d1%87%d0%b5-%d1%81%d0%b8%d1%82%d1%83%d0%b0%d1%86%d0%b8%d1%8f%d1%82%d0%b0-%d0%b2-%d0%b0%d1%84%d1%80%d0%b8%d0%bd-%d0%bc%d0%be%d0%b6/", "text": "Руският министър на външните работи Сергей Лавров заяви, че ситуацията в сирийския район Африн може да бъде решена чрез пряк диалог между Дамаск и Анкара. Законните интереси на Турция в областта на сигурността могат да бъдат напълно реализирани и удовлетворени в пряк диалог с правителството на Сирийската арабска република. Много се надявам, че всички ще останем твърдо против раздухването на кюрдския проблем, което води до задълбочаване на хаоса и раздробяването и съсипването на държавите в региона, заяви Лавров. Преди това турският президент Реджеп Ердоган съобщи, че  за прочистване на района от кюрдските милиции “Сили за защита на народа”. Турският президент посочи, че разполагането на сирийски правителствени сили в района е било осуетено от Турция след преговори с руския президент Владимир Путин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Лавров заяви, че ситуацията в Африн може да се реши чрез пряк диалог между Дамаск и Анкара"}
{"url": "https://trud.bg/515-%d0%b7%d0%b0%d0%b1%d0%be%d0%bb%d0%b5%d0%bb%d0%b8-%d0%be%d1%82-%d0%b2%d0%b0%d1%80%d0%b8%d1%86%d0%b5%d0%bb%d0%b0-%d0%b2-%d1%82%d1%8a%d1%80%d0%b3%d0%be%d0%b2%d0%b8%d1%89%d0%ba%d0%be-%d1%82%d0%b0/", "text": "515 са вече случаите на варицела в Търговищко тази година, съобщиха от Регионалната здравна инспекция. За сравнение през цялата 2017 г. са били общо 613. Подемът на болестта започна през ноември, когато бяха засегнати 126 деца, но и възрастни. През декември бяха отчетени 293 пациенти. Пикът е от януари, когато са заболели 332, основно от детска и начална училищна възраст. Постепенно заболяването губи сила и този месец в областта има 183 случая. В последните месеци на миналата година трима пациенти се е наложило да влязат в болницата заради заболяването. През януари е имало още трима с болничен престой с тази диагноза. Това са били бебе на 3 месеца, 11-годишно дете и мъж на 51 години, съобщиха от РЗИ. Варицелата остана водещото заразно заболяване в региона на Търговище този зимен сезон, в който острите респираторни болести отново бяха ограничени и не доближиха епидемични стойности. За миналата седмица с такава диагноза са били 36 души в цялата област. Така за поредна година грипът заобикаля Търговище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " 515 заболели от варицела в Търговищко тази година"}
{"url": "https://trud.bg/%d0%bc%d0%b0%d1%80%d0%be%d0%ba%d0%b0%d0%bd%d0%b5%d1%86%d1%8a%d1%82-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d1%83-%d0%bd%d0%b0%d1%81-%d0%b7%d0%b0-%d1%82%d0%b5%d1%80%d0%be%d1%80%d0%b8%d0%b7/", "text": "Издирваният за тероризъм мароканец, който беше задържан у нас, ще остане за 90 дни в ареста, потвърди Пловдивският апелативен съд, информира  . 35-годишният  Апелативните магистрати уточниха, че искане за екстрадиция от Мароко още не е постъпило. Когато това стане, Захри ще бъде отведен в родината си, където за обвиненията в тероризъм и членство в “Ислямска държава” се предвижда затвор от 30 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Мароканецът, задържан у нас за тероризъм, ще остане 90 дни в ареста"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d1%83%d0%b1%d0%b8%d1%82%d0%b8-%d0%b8-%d1%80%d0%b0%d0%bd%d0%b5%d0%bd%d0%b8-%d0%b3%d1%80%d0%b0%d0%b6%d0%b4%d0%b0%d0%bd%d0%b8-%d0%bd%d0%b0-%d1%80%d1%83%d1%81/", "text": "Десетки граждани на Русия и други бивши съветски републики са били убити или ранени при неотдавнашен военен сблъсък в Сирия, съобщи днес руското външно министерство, цитирано от Ройтерс и ТАСС. Това обаче не са били руски военнослужещи, уточни министерството, без да посочва и къде е станало това. “Както вече е било отбелязвано, в Сирия се намират руски граждани, заминали там по свое желание и с различни цели. Не е работа на външното министерство да преценява доколко правомощни и законни са такива решения”, се казва в съобщението. ТАСС припомня предишно съобщение на руското министерство на отбраната отпреди няколко дни, че на 7 февруари сирийски опълченци в провинция Дейр аз Зур са попаднали под обстрел на ръководената от САЩ антиджихадистка коалиция заради несъгласувани с руското военно командване там действия. Според министерството при този сериозен инцидент били ранени 25 опълченци, като бе добавено, че в този район няма руски военнослужещи. От руското МВнР днес отбелязват, че на ранените граждани на Русия и ОНД “е оказано съдействие да се върнат в Русия, където, доколкото ни е известно, те се лекуват в различни медицински учреждения”. ТАСС цитира и съобщение на американската телевизия Си Би Ес от началото на февруари, че руски граждани са били част от подразделение на сирийските проправителствени сили, които на 7 февруари край населения пункт Хашам в провинция Дейр аз Зур нападнали щаб на подкрепяното от САЩ кюрдско-арабско формирование “Сирийски демократични сили”. Силите на коалицията начело със САЩ нанесли удар по атакуващите проправителствени сили. Асошиейтед прес обръща внимание че разгърналата се в руските медии бурна дискусия за участието в Сирия на т.нар. ЧВК (частни военни компании) на страната на проправителствените сили там. АП миналата седмица публикува интервю с майката на един от убитите там наемници, както и със семействата на други руски наемници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Десетки убити и ранени граждани на Русия и ОНД при сражение в Сирия"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0%d1%80%d0%b8-%d1%89%d0%b5-%d1%83%d0%bb%d0%b5%d1%81%d0%bd%d1%8f%d0%b2%d0%b0%d1%82-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d0%b8-%d0%bf%d0%be-%d1%81/", "text": "За удобство на пенсионерите, които живеят в отдалечени от Бургас селища и нямат възможност да пътуват, общинарите в морския град предвиждат улеснение. Служители на общинската данъчна администрация ще ги посетят на място и ще предоставят пълна информация за дължимите суми. Това ще даде възможност на хората да платят своите задължения за настоящата година в срока на ползване на законоустановената отстъпка и без да пътуват излишно до града. За целта е създадена специална организация и график, който е съгласуван с кметовете и кметските наместници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Общинари ще улесняват пенсионери по селата за данъците"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0%d1%85%d0%b0-%d0%b8%d0%bd%d0%b8%d1%86%d0%b8%d0%b0%d1%82%d0%b8%d0%b2%d0%b8%d1%82%d0%b5-%d0%bf%d0%be-%d0%bf%d0%be%d0%b2%d0%be%d0%b4-26-%d0%b3%d0%be%d0%b4/", "text": "Стартира официалната програма по повод 26 годни от обявяването на Национален парк „Рила“ за защитена територия. Началото бе поставено днес в 10:00 часа в залите на Регионален исторически музей – Благоевград. Специално подготвеното еко-занимание запозна малчуганите от ДГ „Ведрица“ с животни рекордьори обитаващи териториите на НП „Рила“. За малките любознайковци бяха подготвени изображения на животни, които те трябваше да оцветят. А за финал получиха подаръци магнитнитчета с различни природни забележителност от Национален парк „Рила“. Екологично – образователната програма продължи пред четвъртокласници от ОУ „Димитър Талев“, с разказ за историята на парка, неговите забележителности, езера, водопади, пътеки. Децата разгледаха и специално устроения кът за животни в отдел „Природа“ към РИМ-Благоевград. През ученици от 9, 10 и 11 клас от ПМГ „Акад. Сергей Корольов“ експерти представиха презентации за уникалното биологичното разнообразие в НП „Рила“, природните забележителности и резерватите, както и правилата за поведение в защитената територия. Инициативите по повод 26-годишнината на НП „Рила“ продължават на 21 и 22 февруари в залите на РИМ-Благоевград. Утре, 21 февруари /сряда/ от 10:30 часа в екологично-образователните програми ще се включат деца от ДГ „Вечерница“. В 11:10 ученици от III В клас от СУИЧЕ „Св. Климент Охридски“ ще участват в презентации на тема „Кой расте в Национален парк „Рила“. След тях участие ще вземат ученици от II класове от ОУ „Димитър Благоев“ и ОУ „Димитър Талев“. На 22 януари /четвъртък/ от 09:45 часа ученици от IV А клас от ОУ „Димитър Талев“ ще научат за природата на парка с презентации за животните, растенията и птиците, а деца от ДГ „Вечерница“ с еко-занимания ще се запознаят с животните рекордьори на териториите на НП „Рила“. От 14:00 ч. презентациите и еко-заниманията продължават с ученици от СУ „Иван Вазов“ Благоевград. Паралелно със заниманията в РИМ-Благоевград на 22 на февруари от 10:00 до 18:00 часа в Градската художествена галерия ще се проведе еко работилница. В заниманията участие ще вземат деца от детските градини, училища, младежи и девойки от ЦНСТ и Защитено жилище за лица с умствена изостаналост. Те ще изработват еко-хранилки от портокалови кори, картини на животни обитаващи НП „Рила“ от семена и рамки за снимки от бързосъхнеща глина. Отбелязването на 26-годишнината на НП „Рила“ е съпътствано и с изложба с рисунки от Четвъртия национален ученически конкурс „Национален парк „Рила“ – познат и непознат“. Експозицията е наредена в залите на Градска художествена галерия, Център за личностно и творческо развитие на децата на Благоевград и РИМ-Благоевград. На 23 януари от 10:30 часа студенти по режисура от ЮЗУ „Н. Рилски“ с ръководител доц. Камбурова ще проведат мотивационна среща с екипа създал филма „Национален парк „Рила“ и зоната на вечните снегове“. В Регионален исторически музей – Благоевград ще бъде изнесена постановката „Приключенията на прилепа Дарки“, която ще започне в 15:00 часа. Участие в представлението ще вземат деца от ДЮТ „Щурчо“ към ЦЛТРДБ. Дни на отворени врати ще се проведат на 24 и 25 февруари в Посетителски център за Национален парк „Рила“ в Паничище и Посетителски-информационен център – гр. Самоков. Кулминацията в честванията е програмата на 26 февруари, от 11:30 часа, в зала „22 септември“ – на тържествена церемония ще бъде представен юбилеен филм за „Национален парк „Рила“ и зоната на вечните снегове. Подготвена е музикална програма и ще бъде подредена и юбилейна експозиция под надслов „Национален парк „Рила“ – ретроспекция“. Мероприятията по повод годишнината от обявяване на НП „Рила“ за защитена територия“ се организират съвместно с Община Благоевград, Регионалния исторически музей-Благоевград, Регионалния телевизионен център – Благоевград, Регионалното управление на образованието – Благоевград, Центъра за личностно и творческо развитие на децата на Благоевград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Стартираха инициативите по повод 26-годишнината от обявяването на НП „Рила“ за защитена територия"}
{"url": "https://trud.bg/%d0%b7%d0%b0%d1%82%d1%8f%d0%b3%d0%b0%d1%82-%d0%ba%d0%be%d0%bd%d1%82%d1%80%d0%be%d0%bb%d0%b0-%d0%bd%d0%b0-%d0%ba%d1%80%d0%b8%d0%bf%d1%82%d0%be%d0%b2%d0%b0%d0%bb%d1%83%d1%82%d0%b8%d1%82%d0%b5/", "text": "Контролът върху виртуалните валути ще бъде обсъден на 26 февруари от министрите на финансите от ЕС и представители на Централните банки в Общността. Целта на разговорите ще бъде централните банкери да споделят гледната си точка дали действащото законодателство е достатъчно за да упражнява целите си. Това стана ясно след вчерашното заседание на Съвета на ЕС по икономически и финансови въпроси (ЕКОФИН), чийто председател е министъра на финансите Владислав Горанов. Всяка държава от ЕС ще трябва да посочи какъв ще бъде ефектът за нея от данъчните реформи в САЩ, каза Горанов след заседанието. В момента се проучва дали данъчните реформи в САЩ отговарят на правилата на Световната търговска организация, допълни той.  Обсъждането на данъчната реформа в САЩ ще бъде в рамките на Г-20, каза вицепрезидентът на ЕК Валдис Домбровскис. Ние трябва да работим за общата данъчна основа в ЕС и борбата с избягването на данъци в Европа, допълни той. На заседанието на ЕКОФИН е взето решение да се подкрепи кандидатурата на испанския министър на икономиката Луис де Гуидос за зам.-председател на Европейската централна банка. Другата обсъждана тема беше бюджетът на ЕС за 2019 г.", "date": "2018.02.20", "title": " Затягат контрола на криптовалутите"}
{"url": "https://trud.bg/%d1%88%d0%be%d1%84%d1%8c%d0%be%d1%80%d0%b8-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba%d0%b0-%d0%b8%d0%b7%d0%bb%d0%b8%d0%b7%d0%b0%d1%82-%d0%bd%d0%b0-%d0%bf%d1%8a%d1%82%d1%8f/", "text": "Шофьори без книжка да карат по пътищата. Това е идеята на работната група от Министерство на транспорта и МВР, която разделя на три части сегашния Закона за движение по пътищата (ЗДвП). Кандидат-водачите ще получават временни свидетелства, че в момента се обучават и ще имат право да карат автомобил с придружител до 1 година. Според чиновниците и полицаите така те ще придобият повече опит в периода от завършване на шофьорските курсове до явяването на изпит за книжка. Както писа “Труд”, още в предишния парламент бе прието сегашният ЗДвП да остане само с текстове за правилата за движение и глобите за нарушенията им, а да бъдат написани нови два закона – единият за превозните средства и автосервизите, а другият за обучението на шофьорите и изискаванията към автошколите. Сега се бърза и трите проекта да бъдат готови и пуснати за обществено обсъждане в първите дни на март. Новата кръпка за временната книжка и придружител се обсъжда като текст в бъдещия “обучителен” закон. “Всички кандидат водачи ще преминават задължително шофьорски курсове”, заяви пред “Труд” главният секретар на Изпълнителна агенция “Автомобилна администрация” Дамян Войновски. – На младия шофьор ще се издава временно свидетелство за управление на МПС, в което ще залегнат ограничения – като например да не може да вози пътници, да кара в определен част от денонощието. След това той може да се яви на изпит”, поясни Войновски. По думите му целта е младите шофьори да са по-добре подготвени, защото в момента часовете за кормуване са недостатъчни. В предложенията ще залегне изискването придружителят да носи отговорност за действията на младия водач и ако се случи тежко произшествие, да се отнема книжката на придружителя. Обмисля се също и да има определен стаж – пет или повече години, през които да няма нарушения. “Разглеждаме и вариант придружителят да минава кратък курс на обучение – 2-3 часа, в които да му се обясни как да подхожда към кандидата”, посочи Войновски. Тъй като все още няма готови конкретни текстове, вчера изобщо не стана ясно с какъв автомобил ще се извършва обучението, ще се налага ли колата да бъде маркирана със знаци, както е с учебните автомобили, на чие име ще се пишат актове и фишове и т.н. Карането на младите с придружител е прието в много европейски страни и в САЩ. Моделът на щат Калифорния е бъдещият водач да кара 6 месеца с пълноправен шофьор, който е навършил 25 години. Отговорността се носи солидарно и от този зад волана, и от придружителя. Преди това обаче кандидатът за шофьор се явява на писмен тест, нещо като нашите листовки, който се организира от DMV (Department of Motor Vechicles) – Отдел за моторните превозни средства на щата. Ако издържи, службата му издава “разрешително” да кара до 6 месеца в градовете на Калифорния и извън тях. После в рамките на още 6 месеца може да се яви на шофьорски изпит и да получи книжка. Ако до 1 г. след теста не го направи, трябва да се яви на нов тест. “В момента идеята за придружител, който да обучава кандидат-водач е почти невъзможна, доколкото изисква по тази тема да се разпишат множество допълнителни правила кой носи отговорността. Отделно от това ще създаде и допълнителна опасност и риск за всички участници в движението, коментира пред “Труд” бившият шеф на КАТ Алекси Стратиев. “Мога да се съглася само при условие, че кандидатът вече е издържал теоретичен и практически изпит, т.нар. вътрешен изпит в автошколата, след което да кара в един период до явяването му на изпит. Но пак остават въпросите кой има право да е придружител, дали да отговаря само като стаж и възраст, дали може да е само един, как да е оборудван автомобила, с който се води обучението и т.н. Международните стандарти са за кормуване от 50 до 150 часа на кандидатите за правоспособност, но за съжаление у нас са 31 часа и сме под долната граница.Ето затова трябва да се помисли в новия закон”, добави Стратиев. След всеки ремонт сервизът трябва да дава гаранция за труда и вложените авточасти. Това заяви за “Труд” председателят на Националната камара на автосервизите в България Владимир Дочев. Гаранцията обаче не може да бъде с фиксиран срок, защото има части като запалителните свещи например, които са консуматив и работят 20 хил. км. Затова гаранцията за определени ремонти може да бъде в изминати километри, а на други ремонти – време на експлоатация като срокът може да е няколко месеца и дори година. От Камарата подкрепят идеята на Министерството на транспорта да се създаде регистър на сервизите. Всеки който иска да осъществява дейност като сервиз, трябва да го заяви и да покрие определени минимални изисквания – например хора с опит или образование, каза Владимир Дочев. Идеята е да няма хлебари, които ремонтират автомобили. Със законодателни промени трябва да се гарантира, че при ремонтите се използват качествени части, смята още Дочев. Не е важно дали частите са произведени в Китай или в ЕС, а дали имат сертификат за използване в автомобили и дали са минали съответните тестове и отговарят на изискванията за качество.  “По темата с регламентирането на автосервизната дейност заедно с народния представител от ГЕРБ Иван Вълков сме работили още през 2014 г., но тогава в пленарна зала депутатите от БСП не подкрепиха промените”, коза вчера пред “Труд” транспортният министър Ивайло Московски. Нашата цел е да постигнем изсветляване на сектора и подобряване на пътната безопасност. Сигурен съм, че това ще бъде от полза и на собствениците и на работещите в автосервизите, които също страдат от недобросъвестни техни колеги и нелоялни практики”, убеден е министърът. Законът за движението по пътищата да се раздели на три и да се възприеме философия, насочена срещу ситемния нарушител на пътя. Тези и други въпроси ще бъдат поставени на обществено обсъждане от експерти от Института по пътна безопасност и учени от Софийския университет “Св. Климент Охридски”. То ще се проведе в събота в 272-а аудитория, като се очаква за форума да пристигнат над 400 души от цялата страна, съобщи за “Труд” бившият шеф на КАТ-София Богдан Милчев. “Предлагаме и конкретни мерки за реформи на административния процес при налагане на наказания така, че те да бъдат изпълнявани сега и веднага и да има ефект от глобите”, каза още Милчев. Целта на организаторите е за първи път при промените в шофьорските закони да се използва и научния потенциал на университетите в страната.", "date": "2018.02.20", "title": " Шофьори  без книжка  излизат  на пътя\t\t\t"}
{"url": "https://trud.bg/%d0%bf%d0%b0%d1%80%d1%84%d1%8e%d0%bc%d0%b8%d1%82%d0%b5-%d0%b8-%d1%88%d0%b0%d0%bc%d0%bf%d0%be%d0%b0%d0%bd%d0%b8%d1%82%d0%b5-%d0%b7%d0%b0%d0%bc%d1%8a%d1%80%d1%81%d1%8f%d0%b2%d0%b0%d1%82-%d0%b0%d1%82/", "text": "Учени от университета в Колорадо и от Националното управление за океански и атмосферни изследвания на САЩ установиха, че средствата за лична хигиена, парфюмите, лаковете и почистващите препарати остават най-токсичните продукти, които хората използват всекидневно, съобщава сайтът Лайф. По данни на специалистите контролът на съдържанието на вредните за околната среда вещества в промишлените стоки не е толкова строг, колкото изпусканите от автомобилите газове. Екологичните стандарти на автомобилните двигатели непрекъснато се повишават и през последните години се стигна до значително намаляване на вредните емисии на въглероден двуокис, изпускани от МПС. В същото време аналогични мерки по отношение на битовата химия не се предприемат и не съществуват строги ограничения за продукцията й. Изследователите отбелязват, че съдържанието на ацетон и присъствието на други вредни вещества в атмосферния въздух непрекъснато се увеличават от 1990 до 2010 година. В същото време се наблюдава намаляване на процентното съдържание на продуктите при изгаряне на двигателите с вътрешно горене в указания период. Учените изтъкват, че всеки изготвен за битови нужди химически продукт, бил той парфюм или шампоан, ще бъде отговорен за  60-70 процента от изпусканите вредни емисии в големите градове. Подобно съдържание на вредни вещества в атмосферния въздух може сериозно да засегне здравето на населението в цял един регион. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Парфюмите и шампоаните замърсяват атмосферата повече от автомобилите"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d0%b1%d1%8a%d0%bb%d0%b3%d0%b0%d1%80%d0%b8-%d1%81%d0%b0-%d0%b7%d0%b0%d0%b2%d0%bb%d0%b5%d1%87%d0%b5%d0%bd%d0%b8-%d1%81-%d0%bf%d0%b0%d1%80%d0%b8-%d0%be%d1%82/", "text": "Десетки българи, завлечени с пари от интернет-измамник във Великобритания. Жена, която често променя профилите си в социалната мрежа, е успяла да измами сънародниците ни с фалшиви договори за наем на апартаменти в Лондон, предава  . Предупреждение за нея се появява във Фейсбук групата “Българи в Англия” преди десетина дни. Жена на име Милена или Емили успява да измами две наши сънароднички с обява за апартамент под наем в центъра на Лондон на много изгодна цена. За същата квартира кандидатствал и създателят на групата Михаил Хараланов. „Много хора започнаха да пишат също коментари как са били завлечени от тази жена за квартири, за кражби специално”, обясни Михаил Хараланов. Пострадалото от измамата момиче е подало жалба в полицията, според информацията на наши сънародници в Лондон, така наречената Емили дори е била задържана, но по-късно освободена. Няколко от пострадалите са подали сигнали в полицията, но за момента лондонските власти не предоставят информация по случая. Българското посолство не е уведомено официално. Не е рядкост информация за измамници да се появява в групите на наши сънародници в чужбина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Десетки българи са завлечени с пари от интернет измамник във Великобритания"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d1%81%d1%80%d1%8f%d0%b4-8/", "text": "Шофьори без книжка да карат по пътищата. Това е идеята на работната група от Министерство на транспорта и МВР, която разделя на три части сегашния Закона за движение по пътищата (ЗДвП). Кандидат-водачите ще получават временни свидетелства, че в момента се обучават и ще имат право да карат автомобил с придружител до 1 година.   Месец след като бе обнародван в Държавен вестник, антикорупционния закон ще бъде ремонтиран. Вносители на първата корекция са шефът на правната комисия Данаил Кирилов от ГЕРБ и Християн Митев от Обединени патриоти. Промяната предвижда удължаване на срока за подаване на декларации за несъвместимост. От АБВ предупредиха, че бъдещите общински съвети ще останат без лекари, юристи, учители.   Израелската държавна военна компания RAFAEL, която е част от МО на Тел Авив, предложи вчера най-новите си разработки за войската. Една от тях е противотанковите ракети spike за новите бойни машини, с които родното МО пък се кани да превъоръжи Сухопътните войски.     Контролът върху виртуалните валути ще бъде обсъден на 26 февруари от министрите на финансите от ЕС и представители на Централните банки в Общността. Целта на разговорите ще бъде централните банкери да споделят гледната си точка дали действащото законодателство е достатъчно за да упражнява целите си. Това стана ясно след вчерашното заседание на Съвета на ЕС по икономически и финансови въпроси (ЕКОФИН), чийто председател е министъра на финансите Владислав Горанов. Броил врабчета, снимал орли, лобирал за промяна на екозакони         Над 200 000 са домакинствата без сигурен покрив в България – анализ на Кремена Будинова       Интервю с румънския журналист Алекс Недеа          ", "date": "2018.02.20", "title": " Вижте акцентите от броя на “Труд” в сряда, 21 февруари 2018"}
{"url": "https://trud.bg/%d1%83%d1%8a%d1%80%d0%bb%d0%bf%d1%83%d0%bb-%d0%b8%d0%b7%d1%82%d0%b5%d0%b3%d0%bb%d1%8f-%d0%bd%d0%b0%d0%b4-310-000-%d0%bf%d0%be%d1%82%d0%b5%d0%bd%d1%86%d0%b8%d0%b0%d0%bb%d0%bd%d0%be-%d0%be%d0%bf%d0%b0/", "text": "Американският гигант в производството на електроуреди Уърлпул (Whirlpool) обяви днес доброволно изтегляне на над 310 000 електрически кани, продавани в цял свят, поради опасност от откачане на дръжките им, предаде Франс прес. Изтегляните продукти се отнасят за някои от серийните номера на модела 5KEK1722 на електрическата кана КитшънЕйд, произведени между януари 2013 и юни 2017 година, се казва в комюнике на компанията. Уърлпул призовава потребителите, притежаващи такива модели кани, да не ги използват и да се свържат с “Обслужване на клиенти” или да се осведомят в сайта www.repair.whirlpool.com, за да разберат дали изтеглянето се отнася за тях. Компанията ще замени безплатно всички дефектни кани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Уърлпул изтегля над 310 000 потенциално опасни електрически кани"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb-%d0%bd%d0%b8-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d1%80%d0%b0%d0%ba%d0%b5%d1%82%d0%b8-spike-%d1%88%d0%b8%d0%bf/", "text": "Израелската държавна военна компания RAFAEL, която е част от МО на Тел Авив, предложи вчера най-новите си разработки за войската. Една от тях е противотанковите ракети spike за новите бойни машини, с които родното МО пък се кани да превъоръжи Сухопътните войски. Проектът все още не е минал през МС, за да бъде внесен в парламента за гласуване. Очаква се това да стане през пролетта. Намеренията са да купим около 200 бойни бронирани машини от нов тип за малко над 1 млрд. лв. Наблюдатели свързаха презентацията на израелската компания с посещението на министъра на отбраната Красимир Каракачанов в Израел миналия месец. С тези противотанковите ракети са воъръжени повечето съременни БТР-и. Огневата система е монтирана на бойни машини в армиите на 29 държави в света, като 11 от тях са в НАТО. Spike е ракета “убиец” на танкове и разрушител на бункери с различна далекобойност: 1,5 км., 5,5 км., 8 км. и до 25 км. Ракетите от серията spike family са 4- то поколение, което означава, че по време на целия полет има връзка между нея, машината и мерача. Те предават видеоизображение в реално време. Стрелецът следи местността и може да открива други цели и води разузнаване, като данните се наблюдават от всички. Освен това управлението на ракетата във всеки момент може да се поеме от друг боец и според това, какво се вижда на екрана да се пренасочи към по-важна цел и отклони от тази, към която е изстреляна. Засега spike се води най-точата противотанкова ракета в света. Няма такава, която може да порази цел на 25 км. разстояние. Израелците показаха реален филм от бойни действия в Ливан – изстреляна противотанкова ракета към бронирана цел открива бункер на терористи на 8 км. и е пренасочена към него и го поразява.", "date": "2018.02.20", "title": " Израел ни предлага  ракети spike (шип)\t\t\t"}
{"url": "https://trud.bg/%d1%80%d0%be%d0%b4%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d1%83%d0%b1%d0%b8%d1%82%d0%b8%d1%8f-%d0%b2-%d0%b1%d0%be%d1%80%d0%b8%d1%81%d0%be%d0%b2%d0%b0%d1%82%d0%b0-%d0%b3%d1%80%d0%b0/", "text": "Обезщетение от общо 400 000 лева поискаха родителите на 15- годишния Георги Борисов от подсъдимия за смъртта му Йоан Матев, информира  Георги Борисов беше убит на 2 юни 2015-та година в столичната Борисова градина. Делото за смъртта на момчето започна днес в Софийския градски съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Родителите на убития в Борисовата градина Георги поискаха 400 хил. лв. обезщетение"}
{"url": "https://trud.bg/%d0%b0%d0%b1%d0%b2-%d0%ba%d0%b0%d0%b7%d1%83%d1%81%d1%8a%d1%82-%d1%81-%d0%bd%d0%be%d0%b2%d0%b8%d1%82%d0%b5-%d0%b4%d0%b5%d0%ba%d0%bb%d0%b0%d1%80%d0%b0%d1%86%d0%b8%d0%b8-%d0%b7%d0%b0-%d0%bd%d0%b5%d1%81/", "text": "Казусът с новите декларации за несъвместимост за общинските съветници ще лиши хиляди учители и лекари от правото да заемат избираема обществена длъжност. Предупрежденията на АБВ, че антикорупционният закон е пълен с недостатъци, се доказаха. Само месец от приемането на текстовете на този спорен закон и вече предстои поправка в него. Това заяви по време на пресконференция лидерът на АБВ Константин Проданов. „Проблемът възникна от това, че се наложи на всички общински съветници в страната, в рамките на една седмица от обнародването на закона, да подадат отново декларация за несъвместимост, но вече по нови условия. Т.е. хора, които са избрани преди години по други правила, сега се налага отново да декларират наличие на несъвместимост и то по няколко много спорни линии. На общинските съветници се забрани да бъдат еднолични търговци, съдружници, членове на управителни и надзорни съвети на дружества, които имат отношения с общините“, посочи той. Според него проблем е, че мярката е ретроактивна, с опит да се приложи за изключително кратък срок, а и самите изисквания по нея са толкова рестриктивни, че ще изключат един голям брой легитимно избрани преди време общинари. „Пак посочвам, че на общинските съветници по новия закон, се забрани да бъдат еднолични търговци, съдружници, акционери, членове на управителни и надзорни съвети на дружества, които имат сключени договори с общината“. Това по думите му ще засегне, например, около 4500 лекари и няколко хиляди учители, които имат някакъв вид търговски взаимоотношения с общините като наеми на помещения за упражняване на дейността си и други. „Има и друг проблем, въпреки че новият антикорупционен орган все още не е конституиран, някакъв си чиновник в него от Комисията по установяване и предотвратяване на конфликта на интереси разпраща писма до Общинските избирателни комисии, с които им нарежда да събират такива декларации от общинските съветници. Въпреки възраженията на ЦИК, този анонимен чиновник директно се опита да ги вкара в нарушение. Т.е. този нов антикорупционен орган започва да прави безобразия и да безчинства, въпреки че още не е създаден“, посочи Проданов. „Вчера вечерта, след като стана ясно, че има проблем, беше вкарана една поправка в този антикорупционен закон – че срока за подаване на тези нови декларации се удължава на един месец и че необходимостта да се подават такива декларации ще бъде от декември 2019 година, т.е. вече няма да се разчита на заварено положение, а правилата ще влизат в сила от следващите избори. Това обаче не изключва основния проблем. Например – всички общински съветници, които са общопрактикуващи лекари ще бъдат засегнати, защото те обикновено сключват договори с общината, за да наемат помещение в съответното ДКЦ. По същия начин ще бъдат засегнати юристи и юрисконсулти или хора, които са си закупили една акция от предприятие, което има някакъв договор с общината“, посочи още лидерът на АБВ. Думите му допълни Румен Петков – член на ИБ на АБВ. „Това, което е най-жалкото в случая е, че предложенията за промени в антикорупционното законодателство ги прави не кой да е, а председателят на правната комисия в Народното събрание. Т.е. този, който е докладчика на закона, текст по текст и то преди един месец, сега предлага изменение. Т.е. той не е видял едно крещящо несъответствие с правовата държава. Приел е закон с обратна сила. Което означава, че нашите предупреждения за несъвършенствата на Антикорупционния закон се оказаха правилни и първите резултати са вече на лице“. Отношение по темата взе и Иван Аспарухов – член на ИБ на АБВ. „Става дума и за друго разминаване – виждате какъв къс срок се дава на общинските съветници, а в същото време специализираните комисии, които имат право да утвърждават тази декларация, работят с тримесечен срок. И тук е мястото да отбележа, че проблемът касае освен личните лекари и учителите, които наемат различен тип помещения, включително тези, които наемат помещения за извънкласна дейност и прочие, те също са игнорирани. Какво, например, представлява един кафе-автомат, разположен на тротоара – задължително е с договор към общината. Т.е. за пореден път се създава един закон, за който по никакъв начин не е направено проучване за това как ще се отрази на работата на институциите и на обществото. Всъщност до сега Законът за конфликт на интереси си работеше перфектно. Общинските съветници си го използваха и преди всяка точка си декларираха дали имат конфликт на интереси и не, гласуваха по нея и с това се изчерпваше темата. Цялата работа на Комисията за конфликт на интереси, която тя вършеше, сега се опитваме да кажем, че няма да я върши в този нов мегаорган“. В заключение от АБВ обявиха, че организират дискусионен енергиен форум на тема „АЕЦ „Белене“ – ключ към развитието и сигурността на България.“ Дебатът ще се проведе на 25.02.2018 г. (неделя) от 10:00 ч. в хотел „Маринела“, зала „София“ 1. Целта е експертен дебат по темата. Сред поканените експерти са проф. д-р Янко Янев, акад. Стефан Воденичаров заедно с представители на екипа на БАН, които разработиха доклада за АЕЦ „Белене“, представители на БУЛАТОМ, държавни институции, работодателски и синдикални организации, независими енергийни експерти и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " АБВ: Казусът с новите декларации за несъвместимост за общинските съветници ще лиши хиляди учители и лекари от правото да заемат избираема обществена длъжност"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%82%d0%ba%d0%b0%d0%b7%d0%b0-%d0%b4%d0%b0-%d0%be%d1%81%d0%b2%d0%be%d0%b1%d0%b8-%d0%bf%d1%80%d0%b5%d0%b4%d1%81%d1%80%d0%be%d1%87%d0%bd%d0%be-%d0%b1%d1%80%d0%b0/", "text": "Бургаският апелативен съд отказа условно предсрочно освобождаване на лишения от свобода Дончо Пехливанов. Той излежава присъда за убийството на брат си през 2011 г. в село Аспарухово, община Карнобат. Престъплението е извършено по особено мъчителен за убития начин и с особена жестокост- той е бил прободен с нож 12 пъти в гърдите и удрян с дуло на пистолет по тилната област на главата. За умишленото убийство на брат си Пехливанов е осъден на 12 години. В момента останалата част за изтърпяване на присъдата е в размер на пет години, пет месеца и три дни. Окръжният съд е уважил предложението на началника на затвора Дончо Пехливанов да бъде условно предсрочно освободен. Съдът е определил на лишения от свобода изпитателен срок от пет години, пет месеца и три дни. Определението на първата инстанция обаче е протестирано от Окръжна прокуратура. Бургаският апелативен съд е разгледал делото в закрито заседание, намерил е постановеният съдебен акт за незаконосъобразен и го е отменил. В мотивите към определението втората инстанция посочва, че от доказателствата по делото не може да бъде изведена категорична констатация, че Пехливанов е коригирал своето поведение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.20", "title": " Съдът отказа да освоби предсрочно братоубиец"}
