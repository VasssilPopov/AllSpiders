{"url": "https://trud.bg/%d0%b3%d0%bb%d0%b5%d0%b4%d0%b0%d0%b9%d1%82%d0%b5-%d0%bd%d0%b0-%d0%b6%d0%b8%d0%b2%d0%be-%d0%bf%d1%80%d0%b5%d1%81%d0%ba%d0%be%d0%bd%d1%84%d0%b5%d1%80%d0%b5%d0%bd%d1%86%d0%b8%d1%8f%d1%82%d0%b0-%d0%bd-8/", "text": "Започна пресконференцията на Съвета за сътрудничество на високо равнище между премиерите на България, Гърция и Румъния – Бойко Борисов, Алексис Ципрас и Виорика Дънчила и президента на Сърбия Александър Вучич в Солун. „Радвам се, че всички колеги казват, че сме направили едно добро председателство. Представихме се пред 28-те страни-членки добре. От разговорите усетих, че те са доволни, дали Босна и Херцеговина, дали Косово, Албания, Бившата Югославска Република – ние не разделихме Балканите. Всичко, което правим е от значение за бъдещето. Това каза премиерът Бойко Борисов в началото на пресконференцията в Гърция. „Има много важно нещо, може всички да настояваме да се приеме Сърбия по-бързо в ЕС, но има критерии, които трябва да се изпълнят. Като нарастване на доходите, увеличение на БВП и да станем по-богати като нации“, каза още Борисов. „Трябва незабавно да започнем проекта Бургас – Александруполис, защото иначе ще закъснеем много, за да имаме пазар. Трафикът ще стане съвсем друг. Не първо да направим задръстване в Балканите, а едновременно чрез ЖП системи, морски транспорт да направим като едно гише, където и да си да имаме целия пазар и да улесним максимум товарите“, допълни българският премиер. „Ние, четирите държави, искаме да вдигнем БВП, както и богатството и да се състезаваме къде заплатите и пенсиите са по-високи. Тогава ще ни харесват хората“, обясни още Борисов.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Борисов пред Балканската четворка: Нека да се състезаваме къде заплатите и пенсиите са по-високи. Тогава ще ни харесват хората"}
{"url": "https://trud.bg/%d0%b1%d0%b0%d0%bd%d0%b4%d0%b0-%d0%bf%d0%be%d1%80%d1%8a%d1%87%d0%b0%d0%bb%d0%b0-%d0%bf%d0%be%d0%b1%d0%be%d0%b9-%d0%bd%d0%b0-%d1%83%d0%b1%d0%b8%d1%82%d0%b8%d1%8f-%d0%b4%d0%b0%d0%bd%d1%8a%d1%87%d0%b5/", "text": "Биели жестоко, или наемали биячи Разкрита е банда, организирала “наказателни акции” срещу длъжници или бизнес партньори. Миналата година групата поръчала да бъде проследен и пребит жестоко данъчният шеф Иво Стаменов. На 19 декември директорът на отдел “Финансов контрол” в НАП бе прострелян смъртоносно в центъра на София. Разследващите работят активно по версията, че същите мутри стоят зад атентата срещу Стаменов, но към момента няма достатъчно доказателства за това. Спецпрокуратурата е повдигнала обвинения на четирима души за участие в организирана престъпна група за рекет. Един от бандитите вече е в затвора в Бургас за незаконно оръжие, а другите трима са били арестувани във вторник от агенти на ГДБОП. Сред тях е и босът Борис Аврамов, брат на депутата от ДПС Димитър Аврамов, научи “Труд”. Престъпниците са действали от март 2016 г. в София, Приморско, Белово и други градове. Те били “специалисти” по вразумяване на длъжници или решаване на финансови спорове в полза на онзи, който им плати най-много. Нарочените били заплашвани, тормозени или брутално пребивани от самите тях или от наемници. С групата е свързан задържания през февруари в Приморско Динко И. (37 г.) – Диньо, а в дома му тогава бяха открити незаконни патрони.   Братът на тартора е подсъдим за търговия с влияние Депутатът от ДПС Димитър Аврамов, брат за сочения като тартор на бандата от мутри Борис Аврамов, в момента е подсъдим по дело за търговия с влияние. Случаят е от 2012 г., когато Аврамов бе народен представител от ГЕРБ и бе изключен, след като го арестуваха. Срещу пари той обещал на фермер да накара шефа на земеделската служба в Монтана да реши проблемите му. Делото и в момента още е на първа инстанция в Софийски градски съд. Бащата на Димитър и Борис – Иван Аврамов е бивша номенклатура на БКП и шеф на някогашния Месокомбинат в Монтана. Сега Димитър има фирма за пилета в Монтана, а брат му – складове за свинско месо в София. През септември м.г. испанска фирма обвини Борис Аврамов за цял ТИР с 20 т свинско, откраднат у нас с фалшиви документи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Банда поръчала побой на убития данъчен (обзор)\t\t\t"}
{"url": "https://trud.bg/%d0%b5%d0%ba%d1%81%d1%85%d1%83%d0%bc%d0%b8%d1%80%d0%b0%d1%85%d0%b0-%d0%be%d1%81%d1%82%d0%b0%d0%bd%d0%ba%d0%b8%d1%82%d0%b5-%d0%bd%d0%b0-%d0%bd%d0%b0%d0%b8%d0%bc-%d1%81%d1%8e%d0%bb%d0%b5%d0%b9%d0%bc/", "text": "Тленните останки на легендарния щангист Наим Сюлейманоглу, който почина през ноември м.г., бяха ексхумирани от гроба му в Истанбул, предаде “Хюрриет”. Ексхумацията е резултат от заведено дело за бащинство от японката Секаи Мори, за която се смята, че е първородната дъщеря на спортиста с български корени. За доказването на роднинска връзка ще бъдат взети ДНК проби от останките на Сюлейманоглу. След смъртта му негови близки разкриха, че преди да почине щангистът поискал да намерят Мори и тя да получи част от наследството му. Наим среща майката на Секаи – Киоко Мори, японска журналистка, по време на Олимпиадата в Сеул през 1988 г. Започват връзка, тя се премества да живее с него в Турция и през 1991 г. ражда момиче. Но след това се завръща в Япония, без Сюлейманоглу да е признал пред закона детето. „Две от дъщерите на Наим – Есин и Сезин, обявиха, че са несъгласни с ексхумацията, която обаче не успяха да спрат, но не присъстваха на нея. Официално Сюлейманоглу има три дъщери от майка туркиня – Хатидже.", "date": "2018.07.04", "title": " Ексхумираха останките на Наим Сюлейманоглу\t\t\t"}
{"url": "https://trud.bg/%d0%b2%d1%82%d1%83-%d0%be%d1%82%d1%85%d0%b2%d1%8a%d1%80%d0%bb%d1%8f-%d0%ba%d0%b0%d1%82%d0%be-%d0%bd%d0%b5%d0%be%d0%b1%d0%be%d1%81%d0%bd%d0%be%d0%b2%d0%b0%d0%bd%d0%b8-%d0%ba%d0%be%d0%bd%d1%81%d1%82/", "text": "От ръководството на ВТУ отхвърлиха като необосновани констатациите и препоръките, оповестени в сряда от Министерството на образованието и науката след извършена през април проверка във ВУЗ-а. Според МОН ВТУ е допуснало нарушение, като е приело за обучение и издало свидетелства за придобиване на учителска правоспособност на 170 италиански граждани, учили в Европейския политехнически университет – Перник /ЕПУ/. След проверката от Министерството са сезирали Главния прокурор да установи как е взето решението от страна на Академичния съвет на ВТУ относно чужденците. „В информацията, качена на сайта на МОН, неточно е записано, че ЕПУ е приел италианските граждани и ги е обучавал незаконно, като се визира новата наредба за придобиване на професионална квалификация „учител” от 7.11.2016 г., която влиза в сила от учебната 2017/2018г. Когато курсистите са приети, записани и обучавани в ЕПУ, действа старата наредба. ВТУ е действал законосъобразно, спазил е административните разпоредби и е издал чрез Центъра за квалификация легитимни свидетелства за придобиване на учителска правоспособност”, се казва в официално становище на Великотърновския университет, подписано от зам.-ректора по учебната дейност проф. Стоян Буров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " ВТУ отхвърля като необосновани констатациите и препоръките на МОН\t\t\t"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%b5%d0%bd-%d0%b3%d0%b8%d0%b3%d0%b0%d0%bd%d1%82-%d0%ba%d1%83%d0%bf%d1%83%d0%b2%d0%b0-%d1%80%d0%be%d0%b4%d0%bd%d0%b8%d1%82%d0%b5-%d1%81%d0%bb%d0%b0%d0%b4%d0%be/", "text": "Британският концерн Unilever придобива българския производител на сладоледи Denny Ice Cream. Стойността на сделката не беше обявена. Споразумението подлежи на одобрение от Комисията за защита на конкуренцията. Основана през 1993 г. от българските предприемачи Цветан Цветанов и Румен Данчев, Denny Ice Cream е един от големите производители на сладоледи в България с оборот от 6,2 млн. евро за 2017 г. и 100 души служители. Компанията притежава една фабрика във Велико Търново. Българското подразделение за сладоледи на Unilever и Denny Ice Cream ще се слеят, се посочва в официалното съобщение. Цветан Цветанов е назначен за управляващ директор на новото българско подразделение на сладоледите, част от Unilever South Central Europe.", "date": "2018.07.04", "title": " Световен гигант купува родните сладоледи Denny"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b3%d1%8a%d1%80%d1%86%d0%b8%d1%8f-%d1%81%d1%8a%d1%80%d0%b1%d0%b8%d1%8f-%d0%b8-%d1%80%d1%83%d0%bc%d1%8a%d0%bd%d0%b8%d1%8f-%d0%be%d0%b1%d1%81%d1%8a/", "text": "На четиристранна среща между министрите на транспорта на България, Гърция, Сърбия и Румъния беше обсъдено засилване на сътрудничеството между страните за подобряване на транспортната свързаност в региона. Срещата се провежда в рамките на официалното посещение на министър-председателя Бойко Борисов в гр. Солун. Това съобщиха от правителствената информационна служба. Министър Ивайло Московски представи пред своите колеги напредъка по основните пътни и железопътни проекти, както и внедряването на система за електронно таксуване по българските магистрали. Той посочи, че се очаква системата да влезе в експлоатация за автомобили до 3,5 тона през януари 2019 г., а за автомобили над 3,5 тона – до август 2019 г. Министрите коментираха, че ключов момент е постигането на оперативна съвместимост на системите за таксуване в съседните държави. Московски уточни, че това е заложено като изискване в тръжната документация и предстои процедура за избор на доставчик на европейската услуга за електронно пътно таксуване.  В рамките на четиристранната среща министрите обсъдиха изграждането на мултимодалния коридор  Солун – Кавала – Александруполис – Бургас – Варна – Русе, както и евентуалното включване на Румъния в това направление. Министър Московски посочи, че с разширяване на териториалния обхват на коридора се увеличава неговата рентабилност и по тази причина Европейската комисия е дала препоръки за присъединяването на Румъния към проекта. По отношение на трансграничните пътни и железопътни връзки Ивайло Московски заяви, че страната работи активно за изграждането на възможно най-голям дял пътища и жп линии, които ще осигурят транспортната свързаност със съседните държави и ще засилят търговките и икономически връзки. Той изтъкна, че нуждата от инвестиции е огромна, както в жп, така и в пътния сектор, и очакванията на правителството са след въвеждането на по-справедлив модел на тарифиране по българските пътища, транспортният сектор да се балансира.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " България, Гърция, Сърбия и Румъния обсъдиха засилване на транспортните връзки в региона"}
{"url": "https://trud.bg/%d1%81%d1%80%d0%b5%d1%89%d1%83-10-%d1%85%d0%b8%d0%bb%d1%8f%d0%b4%d0%b8-%d0%bb%d0%b5%d0%b2%d0%b0-%d0%b3%d0%b0%d1%80%d0%b0%d0%bd%d1%86%d0%b8%d1%8f-%d0%bf%d1%83%d1%81%d0%bd%d0%b0%d1%85%d0%b0-%d0%be%d1%82/", "text": "Окръжен съд Благоевград пусна от ареста срещу 10 хиляди лева гаранция ексшефа на КАТ-Благоевград Данаил Стоицов. Мярката му бе променена след три часа заседание на съда, като изслушванията на адвокати и експерти бе при закрити врата. На заседанието са били изслушани психиатрична и психологична експертиза, изготвена от вещи лица Иванова и Митева, тъй като по време на престоя си в ареста Стоицов е търсил няколко пъти психиатрична помощ. Той непрекъснато плачел, изпаднал бил в депресия. Стоицов бе арестуван преди месец на работното му място в Благоевград, а заедно с него бяха задържани още двама души. Шефа на КАТ е обвинен, че е част от схема за издаване на бързи номера при регистрация на новозакупени автомобили срещу пари. Обвинен е още във взимане на подкуп, използване на служебно положение, незаконно държане на огнестрелно оръжие и превишаване на правата си, чрез осигуряването на полицейски конвой за движението на тежкотоварна машина с извънгабаритна техника. Останалите двама арестувани и обвинени като помагачи също бяха освободени срещу гаранция по-рано. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Срещу 10 хиляди лева гаранция пуснаха от ареста шефа на КАТ-Благоевград"}
{"url": "https://trud.bg/%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-%d1%80%d0%b5%d0%b4%d0%b6%d0%b5%d0%bf-%d0%b5%d1%80%d0%b4%d0%be%d0%b3%d0%b0%d0%bd-%d0%bf%d0%b5%d1%87%d0%b5%d0%bb%d0%b8/", "text": "Висшият избирателен съвет обяви окончателните резултати от изборите в Турция. Реджеп Ердоган е преизбран с 52,59% от гласовете. Резултатите ще бъдат публикувани в турския държавен вестник, предаде  . Реджеп Ердоган печели над 26 330 000 гласа. Втори е кандидатът на Народнорепубликанската партия Мухарем Индже с подкрепа от 30,64 на сто или повече от 15 340 000 гласа. Следват кандидатът на прокюрдската Демократична партия на народите Селяхаттин Демирташ (4 206 974 гласа, 8,4 на сто), на Добрата партия Мерал Акшенер (3 649 000, 7,29 на сто), на Партията на щастието Темел Карамоллаоглу (443 704, 0,89 на сто) и на партията „Ватан“ Догу Перинчек (98 955, 0,20 на сто). Документът за победата на Ердоган беше връчен на председателя на парламента Исмаил Кахраман. В надпреварата за Меджиса първа се класира Партията на справедливостта и развитието. Тя печели одобрението на 42,6% от турците (21 338 693 гласа) и 295 депутатски мандата. Втора остава Народнорепубликанската партия с 22,6 на сто от вота (11 354 190 гласа) и 146 народни представители. Демократичната партия на народите получава 11,7% (5 867 302 гласа) и ще има 67 членове на Меджлиса. Партията на националистическото действие се радва на подкрепата на 11,1% от избирателите (5 565 331 гласа) и ще разполага с 49 места. Като част от опозиционната коалиция парламентарно представителство получава и Добрата партия с 9,96% (4 993 479 гласа) и 43 депутати, както Партията на щастието, която е спечелила доверието на 1,34% от избирателите (672 139 гласа). Далеч под бариерата от 10% остават консервативната кюрска „ХЮДА Пар“ (155 539 гласа или 0,31%) и националистическата „Ватан“ (114 872 гласа или 0,23%). В новия мандат няма да има нито един независим депутат. Над 75 000 души са подкрепили независими кандидати. От над 59 млн. души, имащи право на глас в страната и чужбина, са гласували над 51 млн. Избирателната активност надхвърля 86%. Невалидните бюлетини са малко над 1 млн. Първото заседание на новия Меджлис ще се проведе тази събота. То ще бъде председателствано от най-възрастния член.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Окончателно: Реджеп Ердоган печели с 52,59% изборите в Турция"}
{"url": "https://trud.bg/68-%d0%be%d1%82-%d1%84%d0%b8%d1%80%d0%bc%d0%b8%d1%82%d0%b5-%d1%82%d1%80%d1%83%d0%b4%d0%bd%d0%be-%d0%bd%d0%b0%d0%bc%d0%b8%d1%80%d0%b0%d1%82-%d0%ba%d0%b0%d0%b4%d1%80%d0%b8/", "text": "България и Румъния най-засегнати в Европа Кризата за кадри у нас е най-голямата от 2011 година, сочат данни на ManpowerGroup в изследването “Недостиг на таланти 2018”, което включва над 600 компании. 68% от фирмите в България изпитват трудности при намирането на квалифицирани служители. Най-голям глад на пазара има за добре подготвени инженери, шофьори и служители в ресторанти и хотели, показва изследването. Според анализаторите, въпреки че нивото на безработицата продължава да е ниско, 38% от работодателите посочват липсата на кандидати като основна причина за недостига на таланти в страната, следвана от липсата на търсени твърди умения (24%) и опит (11%). Освен това 11 на сто от компаниите не могат да запълнят свободните си позиции заради очакванията на кандидатите за по-високо заплащане от предлаганото и липсата на меки умения – комуникационни, работа в екип и решаване на проблеми (9%). “Продължаваме да бъдем свидетели на растящото търсене на квалифицирани служители във всички икономически отрасли в България – от транспортния и инженерния до производствения и здравния”, каза Александър Хангимана, управляващ директор на ManpowerGroup Балкани. По думите му работодателите не могат да намерят хората с точния микс от технически и меки умения. Затова организациите трябва да положат много повече усилия, за да обучат и преквалифицират служителите за новия работен свят и да създадат работна сила с умения, от които се нуждаят както компаниите, така и хората, за да са успешни в дългосрочен план. Оказва се, че в региона на Европа, Близкия Изток и Африка най-малко трудности да попълнят свободни позиции изпитват концерните в Ирландия (18%), Великобритания (19%) и Нидерландия (24%). Най-засегнатите пазари в Европа са Румъния с 81% (увеличение с 9 процентни пункта), и България (увеличение с 6 процентни пункта в сравнение с 2016 г.). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " 68% от фирмите трудно намират кадри\t\t\t"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd-%d0%be%d0%b1%d0%bc%d0%b8%d1%81%d0%bb%d1%8f-%d0%b4%d0%b0-%d0%ba%d0%b0%d1%80%d0%b0-%d1%81-%d1%87%d1%83%d0%b6%d0%b4-%d0%bb%d0%b8%d1%86%d0%b5%d0%bd%d0%b7/", "text": "Тихомир Стратиев, шампион на рали за 2017-а у нас, обмисля да кара с чужд лиценз в Европа. Варненецът призна за намеренията си, заради неуредиците в Българската федерация по автомобилен спорт (БФАС) „През цялата година нямаше обновяване на междинните резултати и не можеш да си направиш никаква стратегия – разкри пилотът. – Промените в календара ставаха твърде късно и също няма как да планираш нещо. Нямам спонсори, сам се финансирам. Казах, че ще си късам състезателния лиценз. Не го направих. Реших да дам шанс на новото ръководство. Но, ако всичко продължава да е в застой, ще карам в чужбина…“ Повечето ни пилоти от офроуда вече се състезават с македонски лицензи.  Федерацията в момента е в матова ситуация. През април 2018-а бе избрано ново ръководство с председател Калоян Станчев. А форумът бе предизвикан заради недоволство на 30 клуба от управлението на Владимир Илиев. След избора обаче заваляха жалби, и то 6 срещу новоизбраните. А вписването в съда бе стопирано. Така според законодателните промени новите могат да взимат решения, но материално-отговорното лице е досегашният шеф (б.р. Владимир Илиев). “Всички, които са подали жалби, имат лични финансови интереси – каза Христо Стоилов, който бе в старата и сега е в новата управа. – Най-безболезненият изход е Илиев да се откаже от правомощията. И според устава да предаде управлението на неговия заместник Калоян Станчев, който бе и в предишното ръководство.“", "date": "2018.07.04", "title": " Шампион обмисля да кара с чужд лиценз"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%b8%d1%81%d0%ba%d0%b0-%d0%b7%d0%b0%d0%b1%d1%80%d0%b0%d0%bd%d0%b0-%d0%bd%d0%b0-%d0%b1%d1%80%d0%b0%d0%ba/", "text": "Европейските депутати поискаха да бъдат забранени на територията на целия Европейски съюз браковете с непълнолетни лица и браковете, сключвани насила, съобщи Франс прес. С 556 гласа “за” и 63 “против” ЕП прие на пленарна сесия в Страсбург резолюция, настояваща всички държави членки да уеднаквят правилата си по този въпрос. В резолюцията, която не е юридически обвързваща, ЕП “призовава законодателите както в държавите членки на Европейския съюз, така и в трети страни, да определят навсякъде 18 години като минимална възраст за брак”. Там се настоява правилата да важат и за “всички граждани на трети страни, пребиваващи на територията на ЕС, включително за имигранти, сключили брак преди 18-годишна възраст” в родните си страни. Макар и да не е такъв случаят в Дания, Германия, Холандия и Швеция, някои държави членки в момента позволяват сключването на брак при навършване на 16-годишна възраст със съгласието на родителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Европарламентът иска забрана на браковете с непълнолетни"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b8%d1%85%d0%b0-%d1%82%d1%8f%d0%bb%d0%be%d1%82%d0%be-%d0%bd%d0%b0-%d0%b2%d0%be%d0%b4%d0%be%d0%bb%d0%b0%d0%b7%d0%b0-%d0%b8%d0%b7%d1%87%d0%b5%d0%b7%d0%bd%d0%b0%d0%bb/", "text": "Намериха тялото на водолаза, който се   край Мездра на 30 юни при подготовката на приключенския многобой, организиран по случай 5-ия рожден ден на Археологически комплекс „Калето”, пише medianews.bg. Безжизненият труп на 39-годишния столичанин Петър Христов, спелеолог от Пещерен клуб “Хеликтит” – София, е било открито днес около 17:00 часа в района на ВЕЦ “Царевец” в землището на мездренското село Царевец. В момента криминалисти от Районното управление на полицията в Мездра извършват оглед на тялото, след което ще бъде транспортирано за аутопсия в съдебна медицина.   удавника, в което се включиха и водолази от „Гражданска защита” – Монтана, продължи близо четири дни. Трагичният инцидент стана в събота следобед в участъка между бента и стария мост при Археологически комплекс “Калето”, където в неделя трябваше да се проведе екстремното събитие “Приключенски многобой – Мездра 2018”. Около 17:00 часа четирима спелеолози от Пещерен клуб “Хеликтит” – София тръгнали да прекосят реката с дървен сал. От буйните води салът се преобърнал и всички паднали във водата. Бързото течение повлякло един от мъжете – Петър Христов, а опитите на неговите колеги да го настигнат с моторна лодка и да му помогнат останали неуспешни. През почините дни водолазни екипи от “Гражданска защита” – Монтана и пещерняци от Спелеоклуб – Мездра издирваха удавника, но не успяха да намерят тялото му. Усилията на екипиte бяха съсредоточени в района на бетонната стена на десния бряг на реката, срещу градския стадион, където е потънал мъжът. Впоследствие издирването на удавника временно беше преустановено заради неблагоприятните метеорологични условия, но вчера отново беше възобновено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Намериха тялото на водолаза, изчезнал в река Искър край Мездра"}
{"url": "https://trud.bg/%d0%b2-%d0%b8%d1%81%d0%bf%d0%b0%d0%bd%d0%b8%d1%8f-%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%be%d0%b1%d0%b2%d0%b8%d0%bd%d0%b5/", "text": "Полицията задържа 38-годишен мъж в Испания, който е заподозрян, че през май е удушил млада жена в Берлин. Това съобщи прокуратурата в германската столица, цитирана от ДПА. Мъжът който е от България, бе арестуван вчера, явно на базата на доказателства от ДНК експертиза. Смята се, че е удушил 30-годишната Мелани Рехбергер, за да прикрие опит за изнасилване. Според репортаж, излъчен по германска телевизия, жертвата е излязла от дома си в Берлин следобед на 25 май, за да си почине от работа. Тя е била консултант в областта на социалните мрежи и е работила включително от дома си. Отишла е да постои на слънце и да почете на усамотено място край влакови релси. Тялото й е намерено два дни по-късно. Следователите изразиха увереност, че са открили извършителя, който е пребивавал в Берлин, но не е имал там постоянно местожителство.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " В Испания арестуваха българин, обвинен в опит за изнасилване и извършване на убийство в Берлин"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d0%b1%d1%80%d0%b0%d1%82-%d0%bd%d0%b0-%d0%b4%d0%b5%d0%bf%d1%83/", "text": "Специализираната прокуратура повдигна обвинения на четирима участници в организирана престъпна група за рекет, действала на територията на София и други градове в страната от март 2016 г. Това съобщиха от пресслужбата на държавното обвинение. Трима от обвинените, в т.ч. ръководителят на групата Борис Аврамов (който е брат на народен представител), бяха задържани на 3 юли 2018 г. при специализирана операция на ГДБОП и Специализираната прокуратура в София, Приморско и Белово. Четвъртият участник в момента е в Бургаския затвор, където изтърпява присъда за незаконно притежание на оръжие. По информация на “Труд” депутатът е Димитър Аврамов от ДПС, който в 41 НС беше от ГЕРБ. Според събраните доказателства групата е решавала чрез брутални силови действия (и срещу солидно заплащане) финансови спорове в полза на някоя от страните, поемала е и е изпълнявала поръчки за „наказателни акции“ срещу конкретни хора, или е възлагала изпълнението им на трети лица. Събрани са доказателства, че групата е възлагала поръчки за следене и нанасяне на побой над застреляния на 19 декември 2017 г. в София директор на звено „Фискален контрол” в НАП Иво Стаменов. Сред основните задачи на разследващите дейността на престъпната група е да установят дали нейни участници, или лица, на които са възлагани поръчки за насилствени действия, имат връзка с покушението над данъчния служител. През 2013 г. СГП предава на съд Димитър Аврамов за корупционно престъпление  – търговия с влияние. Бившият депутат от ГЕРБ е обвинен, че през лятото на 2012 г. във Враца, Плевен, Монтана е поискал 50 000 – 60 000 лв. и е получил 100 000 лв. от търговец, за да упражни влияние при вземане на решение от Директора на Областна дирекция „Земеделие“ – Монтана. През 2016 г. СГС оправдава по делото Аврамов, но след протест на СГП делото е върнато за ново разглеждане, но производството е спряно заради избирането му за народен представител в 44 НС и придобиването на имунитет. На 7 юни 2017 г. гл. прокурор Сотир Цацаров иска снемане на депутатския му имунитет. Два дни по-късно Димитър Аврамов се отказва от него доброволно.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Прокуратурата разследва брата на депутата от ДПС Димитър Аврамов за убийството на данъчния шеф Иво Стаменов "}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-194/", "text": "Закон вади на светло грантаджиите Медийната собственост и източниците на финансиране стават публични. Само БСП гласува „против”.     Къртиш в блока само с разрешение на съседите От 100 до 400 лв. глоба ако ремонтираме в кооперацията от 14 до 16 ч. Без масови мероприятия и фоерверки в София след 22 ч., аут са просяците по кръстовищата и каскадьорите-скейтборидисти.       Полковник стана свещеник Бил е шеф на сигурността на информацията в МО. Вече ще извършва богослужение всяка седмица в храма на Военна академия.         Кое е най-важното при наследяване на Едноличен търговец Данъчен консулт на “Труд”.           Военното разузнаване работи на 360 градуса Не са налице обаче, всички предпоставки, за да се разгърне на този периметър – анализ на Спирдон Спирдонов.           Над 3000 души чакат за настаняване в 161 социални домове През 2019 г. ще започне изработването на Закон за детето и семейството, казва Росица Димитрова, директор „Социални дейности и здравеопазване“ във Велико Търново, в интервю за “Труд”.         В очакване на условната покана от НАТО Човек се пита нужна ли е изобщо президентската институция в Македония. И Европейският съюз си „върза гащите“ за началото на преговори за членство – анализ на Костадин Филипов.             Обединителят Силует на режисьора проф. Светозар Донев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Вижте акцентите в броя на вестник “Труд” в четвъртък, 5 юли 2018"}
{"url": "https://trud.bg/%d0%b7%d0%b0%d0%ba%d0%be%d0%bd-%d0%b2%d0%b0%d0%b4%d0%b8-%d0%bd%d0%b0-%d1%81%d0%b2%d0%b5%d1%82%d0%bb%d0%be-%d0%b3%d1%80%d0%b0%d0%bd%d1%82%d0%b0%d0%b4%d0%b6%d0%b8%d0%b8%d1%82%d0%b5/", "text": "Само БСП гласува „против” С мнозинство от 92 гласа „за” депутатите гласуваха на първо четене промени в медийния закон, внесени от ДПС. Прието бе, че медийната собственост и източниците на финансиране трябва да станат публични. Така на светло ще излязат всички грантаджийски медии в България. Против се оказаха единствено депутатите от БСП, а хората на Веселин Марешки се въздържаха. По предложение на председателя на медийната комисия Вежди Рашидов законопроектът ще бъде подложен на едномесечно обсъждане, вместо само две седмици, заради обществената му важност за медиите и свободата на словото. Текстовете предвиждат всички собственици на медии да декларират информация за “всяко получено финансиране в предходната календарна година, неговия размер и основание, както и данни за лицето, предоставило финансирането”. Вносителите правят уточнение, че “финансиране е всяко безвъзмездно получаване на парични средства или имущество и/или всяко друго получаване на парични средства, независимо от използваната правна форма, извън приходите от обичайната дейност на доставчика на медийни услуги, както и всички получени заеми извън банковите кредити”. Както правилно отбелязват колегите от “Медиапул”, “от текста е видно, че Пеевски се прицелва в медиите, които получават грантово финансиране”. Въпросът за публичността във финансирането на всички медии е многократно поставян, но до този момент не е намерил своята регулация, отбеляза в представянето на мотивите Велислава Кръстева от ДПС. Тя изтъкна, че поправките ще доведат до максимална прозрачност на медийния пазар за медиите, които се издържат по непазарен начин и ще отреже възможността да ги финансират безвъзмездно, корпоративно или задгранично. Важно било да се въведе ред в регулацията и на онлайн медиите, защото техните собственици масово остават анонимни. И не на последно място ще способства за окончателното пресичане на експлоатациите на тема собственост, посочи аргументи Кръстева. Антон Кутев от БСП, призна, че приема и харесва предложенията, но не му харесвало, че сред вносителите е Делян Пеевски и законопроектът целял да изчисти имиджа му. “Г-н Пеевски е депутат като вас, г-н Кутев, и като мен. Избран е от българските избиратели и никога, по никакъв начин не е показвал в българския парламент, че използва работата си като народен представител, за да защитава своите интереси”, обясни Йордан Цонев. Вежди Рашидов напомни, че законът не е на Пеевски, че е по чувствителна за обществото тема и че премиерът също е поискал такъв законопроект. Той е категоричен, че през последните 10 г. сме свидетели как свободата на словото е прераснала в слободия и затова трябва да се сложи ред. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Закон вади на светло грантаджиите\t\t\t"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%b8-%d0%b7%d0%b5%d0%b5%d1%85%d0%be%d1%84%d0%b5%d1%80-%d0%bf%d0%be%d1%81%d1%82%d0%b8%d0%b3%d0%bd%d0%b0%d1%85%d0%b0-%d0%bf%d1%80%d0%b8%d0%bc%d0%b8%d1%80%d0%b8/", "text": "След четири часа и половина преговори Германия си отдъхна След разрив по миграционната политика между германската канцлерка Ангела Меркел и вътрешния министър Хорст Зеехофер томахавките са заровени, не и унищожени. Раните са дълбоки и трудно лечими. По-важното е, че разумът надделя, не настъпи политическа криза с непредвидими последици – не само разпад на широката коалиция – десницата и социалдемократите, а и на 70-годишния съюз между ХДС и ХСС. През далечната 1976 г. тези две партии – Християндемократическият съюз и баварският Християнсоциален съюз, преживяха подобна криза, но за три седмици я преодоляха. Днес, 42 години по-късно, положението е далеч по-драматично – на карта е заложен не само съюзът между тези две партии, наричайки се сестрински, а и политическата съдба на Германия – провал на кабинета, предсрочни избори с неизвестен край за етаблираните партии, но предизвестен за популистите и евроскептиците, надгробно слово за лидерството на Германия в Европа. След четири часа и половина преговори между Меркел и Зеехофер последният (засега) рунд приключи в 22 ч в понеделник. Германия си отдъхна, голямата криза е преодоляна. Зеехофер обяви, че няма да изпълни заканата си да подаде оставка като вътрешен министър, тъй като е постигнал своето – връщане още от германската граница на регистрирани в други държави бежанци. За какво се споразумяха? В постигнатото споразумение между ХДС и ХСС са заложени три основни точки: връщане на бежанци, достигнали до германо-австрийската граница, които преди това са били регистрирани в друга държава от ЕС; изграждане на транзитни центрове, откъдето бежанците ще бъдат връщани и то след сключени споразумения със засегнатите държави – ерго онези членки на ЕС, където бежанците вече са били регистрирани; в случай, че държави от ЕС откажат да им бъдат върнати регистрирани при тях мигранти, те ще бъдат връщани в съседна Австрия, откъдето последно са пристигнали в Германия, но само въз основа на съответна договореност с Виена. В крайна сметка Зеехофер постигна целта си за връщане на бежанци още от границата, но само така, както искаше Меркел – съгласуване с други държави от ЕС. „Това категорично съгласие, което и в трите си точки съответства на моите представи, ми позволява да остана начело на Министерството на вътрешните работи“, заяви Зеехофер. Решен ли е проблемът и на каква цена? Само на пръв поглед. Предстои още много работа, докато първият бежанец бъде върнат от германската граница. Първо, трябва да се изградят транзитни центрове, да се сключат споразумения със съответните държави от ЕС, предимно с Италия. Рим обаче категорично е против, сигналите от Австрия също не са обнадеждаващи. Още една подробност. На границата на Германия с Австрия, в частност Бавария-Австрия, има 90 пункта, само 3 от тях са контролирани. Всеки трафикант на хора го знае. Компромиси в името на политическото оцеляване Истината е, че ХСС, ерго Зеехофер, беше принуден да направи компромиси в името на собственото си политическо оцеляване – да приеме предложението на Меркел за връщане на мигранти от границата при предварително съгласуване с държави от ЕС. „Отново стана ясно, че си струва да се бориш за собствените си убеждения“, каза Зеехофер. Според генералния секретар на ХСС Маркус Блуме се е стигнало до обрат по даването на убежище. Истината е, че беше постигнато нещо по въпроса за връщането на бежанци от границата, но още не е ясно как точно ще стане това. Срещата Меркел-Зеехофер беше предшествана от заседание на парламентарната група ХДС/ХСС (двете партии са с обща парламентарна група – бел. ред.). Според участници Меркел е заявила: „Всяко усилие си струва.“ Съпредседателят на групата и депутат от ХСС Александер Добринт е посочил: „Едно съдбовно сдружение се доказва, едва когато е изправено пред предизвикателства.“ „Впечатляващи думи. Решителни думи. Но само думи“, коментира на сайта си „Шпигел“. Все още не се знае каква ще е и реакцията на Меркел по вербалната война, започната от Зеехофер. Ден преди да бъде постигнато помирение между ХДС и ХСС, той заяви: „Няма да допусна да бъда уволнен от канцлерка, която е канцлерка единствено заради мен.“ Преди това Меркел даде да се разбере, че ще се възползва от правото си по конституция, което й дава възможност да уволни министър, който действа на своя глава. Конкретно – Зеехофер заплаши, че ако Меркел не приеме плана му за затваряне на границата за мигранти, той като вътрешен министър ще издаде заповед това да стане. Германия – политици и граждани, бяха стъписани. По конституция канцлерът носи политическата отговорност за действията на правителството. Всеки ход – в областта на законодателството или при взимането на мерки по социалната или националната сигурност, се предприема след съответно решение на кабинета и с подпис на канцлера. Вербални сблъсъци Зеехофер стигна и по далеч: „Лицето, на което помогнах да язди коня, ме изхвърля.“ Освен, че е израз на нахалство и безочие, това твърдение няма нищо общо с действителността. Точно обратното – благодарение на изборния успех през есента на м. г. на ХДС на Меркел Хорст Зеехофер стана федерален министър от квотата на сестринския ХСС. В името на истината трябва да признаем постигнатото от Меркел на неотдавнашната среща на върха на ЕС в Брюксел. 14 държави застанаха на нейната позиция да се търси и намери европейско решение на миграционната криза, национален подход води до задънена улица. Зеехофер окачестви постигнатото като „въздух под налягане“. Това даде повод за остра реакция на предишния лидер на социалдемократите Зигмар Габриел. Той обвини Зеехофер, че си играе със съдбата на Германия и допълни: „Никой не може да го прави безнаказано. Ето защо председателят на ХСС и вътрешен министър трябва да си ходи.“ Габриел обвини Зеехофер, че заплахата му за оставка целяла единствено да изнуди Меркел да промени курса си по бежанския проблем: „От времето на Вили Бранд знаем, че федерален канцлер не може да бъде изнудван. Дори само подозрението, че това би могло да се случи, е смъртоносно за канцлерството и за дейността на цялото правителство. Смъртоносно е за ролята на Германия в Европа и света. Страната ни би се превърнала в непредвидим фактор.“ След затихналата политическа буря в Германия е ясно, че проблемът „Зеехофер“ не е решен, а само отложен.  В страната цари примирие, не и мир.", "date": "2018.07.04", "title": " Меркел и Зеехофер постигнаха примирие, не и мир\t\t\t"}
{"url": "https://trud.bg/%d0%ba%d0%b8%d1%82%d0%b0%d0%b9%d1%81%d0%ba%d0%b8-%d1%82%d0%be%d0%bf-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%bd%d0%b5%d0%bb/", "text": "Уанг Джиян, съосновател и директор на китайския конгломерат „Ейч Ен Ей Груп” загина при нелеп инцидент по време на бизнес пътуване до Франция, съобщават световните агенции. Бизнесменът падна от голяма височина при опит да застане за снимка. Инцидентът е станал в селището Боньо в южната част на страната. Според местната полиция Джиян искал близките му да го снимат върху невисока стена. При първия си опит не успял да се качи, а при втория загубил равновесие след като се покатерил. Последвало падане от 10-15 метра височина, което имало фатален завършек. Полицията не смята смъртния случай за съмнителен, като все пак ще има аутопсия. „Ейн Ен Ей Груп” има активи за 58 млрд. долара, стотици хиляди служители, дялове в „Дойче Банк” и „Хилтън”, както и небостъргачи в Лондон. В момента компанията разпродава част от активите си, за да плати дълговете, натрупани при бързото разрастване у дома. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Китайски топ бизнесмен загина при нелеп инцидент във Франция"}
{"url": "https://trud.bg/%d0%b0%d0%ba%d0%b0%d0%b4%d0%b5%d0%bc%d0%b8%d0%ba-%d0%bf%d0%b5%d1%82%d1%8a%d1%80-%d0%b8%d0%b2%d0%b0%d0%bd%d0%be%d0%b2-%d1%88%d0%b5%d1%84-%d0%bd%d0%b0-%d0%b4%d0%b5%d0%bc%d0%be%d0%b3%d1%80%d0%b0%d1%84/", "text": "– Преди няколко дни – на Петровден, броячът на населението на ООН отчете, че България официално вече е под 7 милиона. Макар неофициалната статистика да сочи, че отдавна не сме толкова, друго си е да го кажат от ООН. Тъжно звучи това, академик Иванов, нали? – Това е най-тъжният ни Петровден. Може да звучи ужасно, но камбаните бият на умряло. България е в най-голямата си демографска катастрофа, тя е в клинична демографска смърт. Страната ни умира, погиваме! Защото ние намаляваме и изчезваме най-бързо в света. Имаме най-високата смъртност. За 9 години се качихме от 19 място на първо по смъртност пред такива държави като Сирия и Афганистан – в които има войни. Дори сме пред държави като Свазиленд, където има СПИН. – Какви са данните за раждания и за смърт на година? – Ражданията официално са 60000, а умиранията – 110 000 на година. Разликата между тези две числа е минус 50 000. Но имаме и емиграция – а тя средно на година у нас е 30 000. От КНСБ дори говорят за 40 000, а някои отчитат и 50 000. Интересно е да кажем, че за един ден тези числа правят следната картина. Всеки ден у нас се раждат средно 164 деца – по 7 деца на час, а умират 301 души или 13 души на час, емигрират на ден пък 82 души или трима на час. Като се изчислят тези данни, излиза, че минус 9 е числото с което намаляват българските граждани на час, а на ден то е 220. И ако, погледнем брояча на ООН сега, ще видим, че от Петровден насам българите сме намалели с още повече от 600 души. – Как стигнахте до тези минус 9 души, с които казвате, че намаляваме всеки час? – Ако вземем етническата страна на въпроса, която се премълчава, ние в Демографския институт към БАНИ сме установили следното. Всеки ден намаляваме с 220 души, или 9 души на час, като това намаление в действителност е минус 13 етнически българи и плюс 4 цигани, (-9=-13+4), т.е. българите намаляват с 13 и стават малцинство, а циганите се увеличават с 4 и стават мнозинство в Отечеството ни. Значи етническите българи намаляват и изчезват, а циганите се увеличават всеки час с 4 души. И това общо прави, че населението на България – цигани и българи, намалява с 9 души. – Картината е потресаваща, не бих могла да оспоря казаното от вас. Но доста от коментарите след новината от ООН за нас бяха: по-добре качество, отколкото количество. Как ще отговорите на това? – Много ви благодаря за този въпрос. На тезата за качество срещу количество, ще отговоря само с факти. Много интересно е да видим какви са тези 164, които се раждат на ден у нас. По статистически данни, публикувани официално (за неофициалните не ми се говори), се установи, че 55% от тях нямат за официален език българския. Ще ви го кажа и така: това са 91 новородени деца, които са родени от майка, която няма за майчин език българския. Друга подробност – 11% от тези 164 – това са 18 на брой средно на година, са недоносени. Значи всяко 10-то дете е недоносено, защото се ражда от малолетни майки. Изоставени са по 2 от тях, тоест 5%. А три процента от новородените или 10 деца от родените днес са с малформации. Не ми се говори за децата, които после ще се разболеят от астма, от диабет, а те са голямо число, нито пък за децата, които са затлъстели, които също не са малко. – Много числа, академик Иванов, и всичките са ужасяващи… – Ето, че и вие се хванахте за главата. Но има и още факти: от непълнолетни майки на ден се раждат 13 деца. Ето ви едно официално обявено число от НСИ – 3061 бебета са родени през 2015 г. от непълнолетни майки. Това е демографската картина на умиращата в демографски план България. Тя е ужасяваща – на първо място по смъртност, на последно по раждаемост в света. Интересно е, когато се сравняваме с другите страни – нашите политици и експерти много обичат да казват, че навсякъде има демографска криза. – А не е ли така? – Ами не е! От 235 страни в света 195 от тях увеличават населението си и то с изключително големи проценти, вкл. и в братска Турция. В най-скоро време те ще стигнат 99-100 милиона, а ние ще се смъкнем според прогнозите на Евростат, ЦРУ, ООН и Световната здравна организация (СЗО) някъде на 4 милиона. От тях болшинството ще бъдат от циганския етнос, а българите ще са малцинство. – Я дайте повече информация за това – къде намаляват най-много, за да направим сравнение? – От 235 страни само 40 намаляват. В отчетите може да се види, че от тези 235 страни 195 не са комунистически или социалистически. Те са страни с т. нар. капиталистическа икономика. 40 са и бившите соцстрани и сегашните като Китай, Куба, Виетнам и др. И сега вижте какво сочат още данните на ООН: от тези 40 намалението на населението е в 19, тоест в 50 на сто от тях. А другите страни, в които е нямало комунизъм, но намаляват, са само 5%. Десет пъти разлика – 1000 %. Това не е случайно съотношение, значи има някакъв фактор, който действа. Излиза, че всички посткомунистически страни имат проблеми със смъртността си. А от 19-те страни с най-голяма смъртност и най-голямо намаление в света – 16 са минали през социализма и само три от тях – Япония, Гърция и Португалия, не са. – В тези 30 години след промените се наслушахме, че комунизмът ни е виновен за всичко. Тогава обаче, като че ли нямаше тези демографски проблеми? – Казвате това, защото тогава нямаше емигранти, а сега 2,5 милиона българи емигрираха. Освен това и не е вярно, че не е имало демографски проблеми. Аз съм съвременник на онези години и помня през 80-те какви решения на Политбюро и конгреси имаше. Професор Анастас Тотев от Софийския университет още през 1969 г. ми каза: “България умира, тя е в демографска катастрофа. След 100 години в България българите ще бъдат малцинство”. Бяхме много близки с него, заедно ходехме на мачове и той много неща ми споделяше. А проф. Минко Минков, който беше директор на Демографския институт към БАН, още през 1998 г. заяви: “България е пред демографска катастрофа”. След тези му думи първо го уволниха, а после закриха и Демографския институт. Преди няколко години уволниха и великолепната Ренета Инджова от шефското място на НСИ, когато тя поиска да обнародва числеността на българската администрация. Орешарски тогава я освободи, а тя наскоро сподели публично това. – Вие обаче казвате и без да ви питат. Как пресметнахте за “Труд”, че администрацията у нас е 440 000 души, като Евростат сочи 137 000? – Аз казвам нещата, но мен никой не може да ме уволни. Да, хората на бюджетна ясла у нас са 440 000 души. Ако някой иска, да оспори тези числа. Добре – в доклада на МС пише за 132 000, а Евростат – 137 000, но това не е голяма разлика. Тези хора обаче са само в централната администрация към Министерския съвет. Има към 559 министерски структури, а хората в тях имат 457 967 телефона. Пише го официално. Какво е това безобразие – как може 130 000 чиновници да имат по четири телефона! Нали знаете, че каквото и да лъже демографията, нещата винаги излизат наяве от някъде. Лъжем, че циганите са 300 000, а министърът на просветата твърди, че 55% от първолаците нямат за майчин език българския. Как тогава ще са 300 000? Освен това пак НСИ казват, че 64% от циганските майки раждали по четири деца и повече. Ако намаляват циганите за 10 години с 14%, както пак те твърдят, това означава, че средно циганката трябва да ражда по едно дете. А това просто не е вярно. – Има един проблем, по който експертите предпочитат да мълчат, този за самоубийствата. Каква информация имате в Демографския институт за това? – Мълчат експертите, да, защото данните са страшни. Знаете ли, че всеки ден в България се самоубиват по 5-6 души? Пак ние имаме един от най-високите проценти на детски самоубийства. – Много сте черноглед, акад. Иванов, пепел ми на устата, но от всичко, което казахте досега, мнозина ще кажат, че сте лош пророк, дори лош човек… – Това е статистика, който иска – да не вярва. А аз се явявам не лошия, а добрия човек, който казва тези истини и искам да се вземат мерки. Веднага! Защото много ме боли от това, освен статистик и психолог, аз съм и раним човек. Бях председател на настоятелството в едно русенско училище, където момченце в четвърти клас се самоуби. Аз не искам да се самоубиват деца, не искам България да намалява. – Защо се самоубиват деца? – Причините за самоубийствата не само на деца са най-различни. Според мен най-голямата е умопомрачителното неравенство, което има в България. У нас децилният коефициент по отношение на имуществото на 10-те процента най-богати към 10-те процента най-бедни хора е с 40 пъти разлика. В света е известно, че ако този децилен коефициент е над 20-25 пъти, стават конфликти, революции, граждански войни… – У нас обаче българинът предпочита да протестира в социалните мрежи, а не на улицата? – Защото е страхлив и това е резултат на 500-те години клане по време на турското робство, от убийствата през годините до 1944 година. – Не говорите и политкоректно, академик Иванов. – Не съм и не искам да съм политкоректен. Зная и още помня песента за Хубавата Яна, знам и за Батак и други неща. Който иска, да ме обори. Няма такъв народ, който да е толкова малодушен като българският. Като му направиш цената на парното толкова висока, че да не може да си го плати, той вместо да излезе на улицата да протестира, си маха парното или реже тръбите му в апартамента. А знаете какво правят гърци, сърби – все достойни хора, с чест. Ние предпочитаме да лаем във фейсбук. Само аз говоря за демографията и другите казват, че си измислям. Досега реално никой не е оборил всички данни, които представям. – Може да мисля в теорията на конспирациите, но фейсбук не е ли измислен и заради това – да тушира напрежението, да си изкарваш яда писмено. Вие сте психолог, можете да намерите отговора. – Фейсбук е социален отдушник, той е значим фактор в социалната психика. Може би и наистина спомага да не излизаме на улицата, защо да го правим, като безадресно и излегнали се пред екрана на лаптопа или телефона си лаем колкото искаме. Мързи ни да излезем пред парламента и да смъкнем тези хора, които си гласуват горе-долу по 8000 лева заплата, на много от тях по толкова се връзва възнаграждението им. Със 100 дни отпуск за година и с безкрайно други бонуси. Знаете ли, че депутатската заплата в Румъния е 1800 евро, минималната пенсия 242 евро, а минималната заплата 408 евро? За нашите да казвам ли – в същия порядък числата са 3000 евро, 106 евро и 255 евро. – Кажете нещо оптимистично, толкова песимистично интервю отдавна не съм правила. – Сладки работи има само в сладкарницата. В демографията днес няма нищо оптимистично. – Най-тривиалният въпрос – има ли и какъв е пътят към храма, и въобще има ли накъде да вървим? – Пътят към храма за мен е извънредно положение и много сериозен конфликт. Без конфликт – както стана в съседните ни държави – Румъния, Гърция, Турция – няма да можем да решим проблема с фалшиви избори, с мъртвите души, купените гласове и други алабализми. – Значи революция е решението, така ли? Обаче хора за революция виждате ли на хоризонта, водачи има ли? – Да, така излиза – революция му е майката. Не знам дали има водачи. Няма индианци, защото младите хора ги няма в България. Всеки млад човек, който знае малко английски – какво да прави тук? Да остане и някой да го излъже с 300 лева заплата. Искаме да вземем работници от Украйна, от Молдова и къде ли не. Е, сега нали ги взеха на Слънчев бряг, само че трудно работят и те. А не могат и да ги уволнят, защото ги закопчаха с едни договори… Не мога да лъжа, че сме в грандиозен растеж, както говорят. В Русе имаше 150 завода, сега няма нито един. Всичко е нарязано на скрап и е в офшорните сметки. Това е, тъжна е картинката, много тъжна.", "date": "2018.07.04", "title": " Академик Петър Иванов – шеф на Демографския институт към БАНИ, пред „Труд“: България се топи с по 9 души на час\t\t\t"}
{"url": "https://trud.bg/%d0%bf%d0%b5%d0%b4%d0%be%d1%84%d0%b8%d0%bb%d0%b8%d1%8f-%d0%bb%d0%b8-%d0%bd%d1%8f%d0%bc%d0%b0-%d1%81%d1%82%d1%80%d0%b0%d1%88%d0%bd%d0%be/", "text": "Когато ви кажат “няма страшно” и “няма проблем” – и разбирате, че има и страшно, има и проблем. И няма никакво значение дали тези, които ви успокояват сами си вярват. Или сами не си вярват, както джендър-медиите у нас, които незнайно защо реагираха на позицията на ВМРО срещу педофилията. Една джендър-медия обяснява как нямало страшно, даже било много смешно, понеже така. Единственият аргумент е познатото либерално хихикане под наслов “Ей, много сте прости, нищо не разбирате от педофилия”. Ми прости сме. Ние и от кръвосмешение не разбираме, и от трансджеризъм не разбираме, и от педофилия не разбираме. Даже сме толкова прости, че не искаме и да разбираме. Но за сметка на това разбираме, когато някой ни баламосва, за да може да ни излъже. Пък и понеже сме грамотни и – напук на джендър-либералното папагалстване – сме запазили критичното си мислене, това ни помага да стигаме до някои логични изводи. Аргументирани изводи, за разлика от умотворенията на джендър-либералните папагали. И какво толкова им пречи на тези пъстроцветни птици следното изречение от позицията на ВМРО: “Педофилията ще започне да се разглежда като безобидно психическо разстройство, а не като тежка диагноза, която изисква лечение и е несъвместима с обществото”. Ясно е, че ВМРО и конкретно вицепремиерът и министър на отбраната Красимир Каракачанов им пречи, защото категорично застана срещу Истанбулската конвенция от самото начало. Включително с гласуване в МС, когато правителството се раздели при гласуването 11 на 8 гласа. Включително с публичното си изявление, че правителството ще падне, ако ИК бъде ратифицирана от парламента. Ясно е, че с това много им пречи на джендър-либералите, храненици на джедър-либералната фондация “Америка за България”. Защото много милиони от ментора им Сорос и много милиони от собствения ни джоб под формата на бюджетно съфинансиране отлетяха пред очите им. Кой знае дали вече не са си ги разпределили помежду си. Ама това е – няма. Но защо тези пъстроцветни птици толкова възбудено запляскаха с крила срещу една напълно естествена позиция срещу педофилията? Срещу предупреждението, че има опасност педофилията да се класифицира от СЗО като безобидно психическо заболяване. Приятели, обърнете внимание какъв е джендър-либералният аргумент, с който ни успокояват, че “няма страшно”. “Парафилиите (към които спада и педофилията) не застрашават никого до момент, в който се превърнат в парафилно разстройство, т.е. доведат до в психическо разстройство, личностна дисфункция или сексуална практика без съгласието на другата страна. Това е моментът, в който се поставя диагноза за заболяване или законът започва да преследва извършени престъпления.” Искате ли да прочетем този текст още веднъж, което ни се налага, понеже вече ни обясниха, че сме прости. “Парафилиите (към които спада и педофилията) не застрашават никого до момент, в който се превърнат в парафилно разстройство, т.е. доведат до в психическо разстройство, личностна дисфункция или сексуална практика БЕЗ СЪГЛАСИЕТО НА ДРУГАТА СТРАНА.” Очевидно тук едната страна е педофилът. Нали? Колкото и да сме прости, това го уточнихме. А коя е другата страна? Да помислим малко. Това е, нали? Другата страна е детето! И ето това е лукавщината в този текст! Същата лукавщина, както в Истанбулските текстове! Обърнете внимание! Кога се поставя диагноза или законът започва преследване? Поставя се диагноза или законът започва преследване само когато е налице “сексуална практика БЕЗ СЪГЛАСИЕТО НА ДРУГАТА СТРАНА”. А ако има съгласие на другата страна? Ами тогава няма проблем със закона, няма диагноза и няма преследване. Ама чакай, чакай малко – ще каже някой – това е чудовищно!!! Чудовищно е, разбира се. Джендър-идеологията е чудовищна като цяло. А очевидно е чудовищна и поотделно – във всичките й компоненти и проявления. Като педофилията например. Но как така едно дете може да бъде съгласно на такова извращение? Реално погледнато, никак. Но реалността, която джендър-либералите ни приготвят изглежда по друг начин. В тази джендър-либерална действителност в Германия вече се провежда сексуално образование за деца. Да знаят децата как да мастурбират, как да поставят презервативи… Изобщо, как да бъдат секс-играчки. В тази джендър-либерална действителност в Норвегия на децата отдавна са предоставени права. Които ако се нарушат – според властите – и родителите се разделят с децата си. А когато – ако им бъде позволено! – джендър-либералите наложат закони за правата на детето, тогава вече на едно 8-годишно дете, обучено сексуално, ще бъде дадено правото само да реши дали не иска да опита нещо с някой чичко. И тогава вече ще е налице СЪГЛАСИЕТО НА ДРУГАТА СТРАНА! Педофилите вече са го измислили. И не само са го измислили, ами приготвят образователната и правната рамка за постигането на този кошмар. Което е кошмар за нас, нормалните хора, “простите”, то е рай за джендър-либералите, “сложните”. И за педофилите, разбира се.   Целта им е господство Защото целта на джендър-извращенията не е борба с някаква дискриминация. И не е равенство и равни права. Целта на джендър-извращенията е господство! Целта на джендър-извращенията е налагане на психичните болести като обществена и правна! норма, като социален модел. Тези психари не просто искат да не ги преследват. Все по-ясно става, че самите те искат да преследват и да господстват! И всичко случващо се – от бесовските хомо-манифестации през джендър-конвенциите на Съвета на Европа до педофилската загриженост за правата на детето – всичко случващо се води натам.", "date": "2018.07.04", "title": " “Педофилия ли? Няма страшно!”\t\t\t"}
{"url": "https://trud.bg/%d0%b8%d0%b2%d0%b0%d0%bd-%d0%b3%d0%b5%d1%88%d0%b5%d0%b2-%d1%81%d1%82%d0%b0%d0%bd%d0%b0-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%b3%d0%bb%d0%b0%d0%b2%d0%b5%d0%bd-%d0%bf%d1%80%d0%be/", "text": "Прокурорската колегия на Висшия съдебен гласува единодушно спецпрокурор номер 1 Иван Гешев да стане заместник-главен прокурор. Предложението е на самия главен прокурор Сотир Цацаров и мина без дебат и обсъждане. Гешев получи гласовете на всички 9 члена на прокурорската колегия. Самият той не дойде в сградата на ВСС. Цацаров обясни пред журналисти, че е дал във ВСС мотивите си писмено. Очаква се те да бъдат обявени в прессъобщение.", "date": "2018.07.04", "title": " Иван Гешев стана заместник-главен прокурор\t\t\t"}
{"url": "https://trud.bg/15-%d0%bd%d0%be%d0%b2%d0%b8-%d0%b0%d0%b2%d1%82%d0%be%d0%b1%d1%83%d1%81%d0%b0-%d1%82%d1%80%d1%8a%d0%b3%d0%bd%d0%b0%d1%85%d0%b0-%d0%bf%d0%be-%d1%83%d0%bb%d0%b8%d1%86%d0%b8%d1%82%d0%b5-%d0%bd%d0%b0/", "text": "15 нови автобуса тръгнаха по улиците на Варна. Те са произведени от полската фирма”Соларис” и са част от мега проекта “Интегриран градски транспорт на Варна”-втора фаза, който е на обща стойност 37.2 млн. лева. Общата цена на автобусите е 7.6 млн. лева с ДДС. За миналата година това са най-модерните автобуси в Европа, посочи шефът на “Градски транспорт” инж. Злати Златев. Проектът, който е до 2021 г. предвижда още разширение и реконструкция на седем пътни артерии, каза ръководителят Бистра Димова. Втората фаза предвижда още изграждането на 25 светещи пешеходни пътеки , поставяне на електронни информационни табла на 100 спирки и на бутони за незрящи на 50 кръстовища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " 15 нови автобуса тръгнаха по улиците на Варна"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b2%d1%81%d0%b8%d1%87%d0%ba%d0%b8-%d0%ba%d0%be%d0%bd%d1%82%d0%b5%d0%b9%d0%bd%d0%b5%d1%80%d0%b8-%d0%b7%d0%b0-%d0%b1%d0%be%d0%ba%d0%bb%d1%83/", "text": "Махаме контейнерите за отпадъци от улиците в зона 2 и 4, където в момента текат ремонти. Боклукът отива под земята. Това каза кметът на София Йорданка Фандъкова, която провери как върви ремонтът на столичната улица „Солунска“, предаде  „Всички контейнери по ул. „Солунска“ минават под земята. Това е трайна политика на общината, но й струва доста по-скъпо от контейнерите, които разполагаме по тротоари и улици. Затова се възползваме от интегрирани проекти и заедно с тях се стараем да прилагаме тази форма, която е и по-екологична и прави града по-привлекателен.“, заяви кметът. На ъглите на „Солунска“ и „Христо Белчев“ са направени и първите в града изнесени ъгли, които правят тротоара по-широк и не позволяват на автомобилите да паркират по тях, добави Фандъкова. Тя посочи, че настилката на една от най-знаковите улици в града каквато е „Солунска“ вече е с паваж, тротоарите са решени с гранитни плочи, а оттоците на сградите са прибрани в едни доста по-елегантни оттоци на тротоара. Кметът обяви още, че от днес е пуснато движението в участъка от бул. „Витоша“ до ул.“ Христо Белчев“, като до няколко дни се очаква то да стигне и до ул. „Ангел Кънчев“. Столичният градоначалник уточни, че срокът, в който трябва да приключи ремонта на ул. „Солунска“ в участъка от бул. „Витоша“ до ул. „Граф Игнатиев“ е преди 15 септември и подчерта, че е възложила на всички обекти, на които се работи в момента да работят с удължено работно време – от по-рано сутрин до по-късно вечер. Фандъкова каза, че не може да обещае, че някоя плочка няма да се разклати във времето, но е категорична, че няма да плати за некачествен ремонт. Тя поясни, че неустойката за забавяне е около 200 000 лева на ден, санкциите за недобре свършена работа доста солени, а гаранцията на обекта е 5 години като при подписването на договора е взета и парична гаранция, която остава до приключване на обекта. „При завършване на обекта освобождаваме 50% от гаранцията, а останалите 50% при изтичане на гаранцията от 5 години, за да може ако възникнат проблеми да ги отстраняваме с парите на строителя, а не със средствата на данъкоплатците“, каза Фандъкова. Тя каза още, че разширението на „Тодор Каблешков“ върви в срок и се очаква движението там да бъде пуснато около 20 юли. Започна ремонта и в двете градини „Кристал“ и „Св. Климент Охридски“, както и ремонта на тротоарите на ул. „Московска“, от които ще бъдат премахнати автомобилите, добави кметът. Зам.-кметът по транспорт Евгени Крусев, който също присъства на инспекцията обяви, че се подготвя процедура за ремонта на „Солунска“ в участъка от бул. „Витоша“ до бул. „Христо Ботев“. Не е ясно още обаче дали реконструкцията ще започне тази година или догодина, поясни Крусев, който добави, че най-късно до края на 2019 г. цялата улица трябва да бъде ремонтирана. На въпрос дали ще бъдат премахнати автомобилите от т.нар. депутатски паркинг, който се намира на площадното пространство пред храм-паметника „Свети Александър Невски“, Фандъкова каза, че в момента се водят разговори с председателя на НС Цвета Караянчева и се надява да се постигне решение, което да удовлетвори гражданите и да позволи нормалната работа на депутатите да продължи. Тя добави още, че няма да има ремонт на площадното пространство пред катедралата, а само в частта на улицата пред Синодалната палата, която води до ул. „Г.С. Раковски“, където ще бъдат ремонтирани само тротоарите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Фандъкова: Всички контейнери за боклук по ул. „Солунска“ минават под земята"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%b2%d1%8a%d1%80%d0%bd%d0%b0-%d0%bf%d0%b0%d0%ba%d0%b5%d1%82%d0%b0/", "text": "Европейският парламент в Страсбург върна спорния пакет “Мобилност” за преработка в транспортна комисия. Така депутатите от ЕП на практика отхвърлиха предложенията за по-големи и комфортни почивки на международните шофьори на камиони. Отпадна и идеята за ограничаването на времето за преминаване през различните държави. Веднага след вота в залата, българските евродепутати коментираха, че на практика работата по спорния пакет започва отначало и за сега българските превозвачи няма от какво да се притесняват. Очаквайте подробности! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Европейският парламент върна пакета “Мобилност” за преработка в транспортна комисия"}
{"url": "https://trud.bg/%d0%b0%d0%bd%d0%b3%d0%bb%d0%b8%d1%87%d0%b0%d0%bd%d0%b8-%d0%bd%d0%b0%d0%b1%d0%b8%d1%85%d0%b0-%d0%ba%d0%be%d0%bb%d1%83%d0%bc%d0%b1%d0%b8%d0%b5%d1%86/", "text": "Английски фенове разбиха носа на колумбиец в московското метро след осминафинала между двата тима. Южноамериканецът се скарал с британец, който настъпил знамето му, а опитът му да поиска извинение довел до юмручен дуел. Колумбиецът отнесъл един силен удар, но във вагона веднага влезли милиционери, които въдворили ред. Иначе тежкото съперничество на терена и на трибуните не попречи на голяма част от запалянковците да се забавляват заедно, а двама от тях пуснаха снимка, на която споделят меню от ресторант за бързо хранене.", "date": "2018.07.04", "title": " Англичани набиха колумбиец"}
{"url": "https://trud.bg/%d0%b2%d0%be%d0%b4%d0%b5%d1%89%d0%b0-%d1%81%d0%b5-%d1%81%d1%8a%d0%b1%d0%bb%d0%b8%d1%87%d0%b0-%d0%bf%d1%80%d0%b8-%d0%b3%d0%be%d0%bb-%d0%b7%d0%b0-%d1%81%d0%b1%d0%be%d1%80%d0%bd%d0%b0%d1%8f/", "text": "Ако надеждите на цяла Русия не са достатъчна мотивация за играчите на Сборная в четвъртфинала срещу Хърватия, местна радио водеща даде още една причина на играчите да се хвърлят за последно. 24-годишната Мария Лиман обеща да съблича по една дреха за всеки гол, който домакините отбележат в мача в събота. Любимец на красавицата обаче не е някой от голмейсторите на Сборная, а вратарят Игор Акинфеев, който спаси две дузпи в предишния мач с Испания. „Игор е свръхчовек, най-добрият – твърди Маша. – Гордея се с всички, Русия е шампион.“", "date": "2018.07.04", "title": " Водеща се съблича при гол за Сборная"}
{"url": "https://trud.bg/%d0%b8-%d0%b0%d0%b4%d1%80%d0%b8%d0%b0%d0%bd%d0%b0-%d0%bb%d0%b8%d0%bc%d0%b0-%d0%b2%d0%bb%d0%b5%d0%b7%d0%b5-%d0%b2-%d1%81%d0%b5%d0%bb%d0%b5%d1%81%d0%b0%d0%be/", "text": "Когато има световно по футбол, нищо друго няма значение. Това важи и за баскетбола. Така бразилския супермодел Адриана Лима се реши да влезе в редиците на „селесао“ като „заеме“ от Неймар фланелката с номер 10. Така синеоката красавица „изневери“ на баскетбола и съпруга си Марко Ярич, който дълги години се подвизаваше в НБА. Бразилката не се посвени да се появи със златистия екип насред Седмицата на модата в Париж, но едва ли ще се намери стилистичен естет, който да я упрекне в лош вкус… Лима последна от бразилските топ модели изрази подкрепата си за футболния тим. Доста преди нея с фланелката позираха Жизел Бюндхен, Алесандра Амброзио, Каролине Трентини и Изабели Фонтана.", "date": "2018.07.04", "title": " И Адриана Лима влезе в „селесао“"}
{"url": "https://trud.bg/%d0%b0%d0%b2%d0%b0%d1%80%d0%b8%d0%b9%d0%bd%d0%b8%d1%82%d0%b5-%d0%b5%d0%ba%d0%b8%d0%bf%d0%b8-%d0%b2-%d1%81%d0%be%d1%84%d0%b8%d1%8f-%d1%80%d0%b0%d0%b1%d0%be%d1%82%d1%8f%d1%82-%d0%bf%d0%be-%d1%81/", "text": "Във връзка с проливния дъжд в София екипи на дирекция „Аварийна помощ и превенция“ са на терен. Това съобщиха от пресцентъра на Столична община. В момента по-силно вали в районите „Кремиковци“, „Искър“, „Слатина“, „Витоша“. Екипите работят по два сигнала за завиряване в районите „Искър“ и „Слатина“, както и по сигнали за паднали клони. В момента градският транспорт се движи по обичайните си маршрути.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Аварийните екипи в София работят по сигнали за наводнения и паднали клони заради проливния дъжд"}
{"url": "https://trud.bg/92-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%b7%d0%b0%d1%81%d1%82%d1%80%d0%b5%d0%bb%d1%8f-%d1%81%d0%b8%d0%bd%d0%b0-%d1%81%d0%b8-%d0%b7%d0%b0%d1%89%d0%be%d1%82%d0%be/", "text": "Жена на 92 години уби 72-годишния си син, защото искал да я прати в старчески дом, съобщи Би Би Си. Инцидентът станал в окръг Марикоп в щата Аризона в САЩ. Американката Ана Мей Блесинг разбрала преди дни за плановете на сина си. Мотивите му да я прати в дом за възрастни хора били, че с нея вече е много трудно да се живее. „Ти ми отне живота. Затова сега аз отнемам твоя”, казала тя, докато била извеждана от дома си в Аризона. Тя живеела със сина си и неговата приятелка на 57 години. Възрастната дама скрила две огнестрелни оръжия в халата си и отишла в спалнята на сина си. Докато спорили, тя извадила револвер, купен през 70-те години, и стреляла. Уцелила го във врата и в челюстта и той починал от раните си. След това насочила оръжието срещу приятелката му, но жената успяла да го изтръгне от ръцете ѝ. После повикала полицията. Ана Мей Блесинг споделила, че е искала да се самоубие. Срещу нея са повдигнати обвинения в убийство „първа степен”.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " 92-годишна жена застреля сина си, защото искал да я прати в старчески дом"}
{"url": "https://trud.bg/%d0%b7%d0%b0%d0%bf%d0%b5%d1%87%d0%b0%d1%82%d0%b0%d1%85%d0%b0-%d1%82%d1%8a%d1%80%d0%b3%d0%be%d0%b2%d1%81%d0%ba%d0%be-%d0%b8%d0%b7%d0%bb%d0%be%d0%b6%d0%b5%d0%bd%d0%b8%d0%b5-%d0%b2-%d1%86%d0%b5%d0%bd/", "text": "Шест от осем обекта – част от търговско изложение в центъра на Бургас, бяха запечатани от екипи на звеното „Фискален контрол“ Бургас на Националната агенция за приходите поради неиздаване на касови бележки. До налагането на мярката се стигна след като преди това служителите на приходното ведомство извършиха поредица от контролни покупки на принципа „таен клиент“. Действията са част от започналата активна лятна контролна кампания на НАП по българското Черноморие за спазване на данъчното и осигурително законодателство, съобщиха от приходната агенция. „Нямаше да има нито едно запечатване, ако редовно се издаваха фискални бонове. Това трябва да става не само при изрично поискване от страна на клиента, а веднага след извършване на плащането. Една от основните цели на контролната кампания на НАП е да се подобри данъчното поведение на търговците в посока доброволно, а не чрез принуда и наказателни санкции спазване на законодателството“, коментира говорителят на НАП Бургас Христо Узунов. Освен хотели, ресторанти, барове, магазини, паркинги и други търговски обекти, на мониторинг ще бъдат подложени борси и тържища, които снабдяват хотелите с храни и напитки. Едновременно с това ще патрулират и съвместни екипи на НАП и правоохранителните органи с отличителни знаци. Само през месец юни по Южното Черноморие звеното „Фискален контрол“ е извършило над 300 проверки, при които се е стигнало до 88 запечатвания поради неиздаване на фискални бонове. От приходното ведомство уточниха, че за откриване на рискови търговци и през това лято активно ще се използва дистанционната връзка на всеки касов апарат със сървърите на НАП.  Активно ще се следи и информацията по интернет, онлайн резервациите, както и съпътстващите летния сезон мероприятия по Черноморието. Сигнали за неиздаване на касови бележки и данъчни нарушения могат да се подават на телефона на НАП 0700 18 700 или по електронната поща на infocenter@nra.bg . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Запечатаха търговско изложение в центъра на Бургас за неиздаване на фискални бонове"}
{"url": "https://trud.bg/%d0%bc%d0%b5%d1%87%d0%be%d0%ba-%d0%b1%d0%b5%d0%b3%d0%bb%d0%b5%d1%86-%d0%b2%d0%b4%d0%b8%d0%b3%d0%bd%d0%b0-%d0%bd%d0%b0-%d0%ba%d1%80%d0%b0%d0%ba-%d0%b7%d0%b0%d0%be%d0%bf%d0%b0%d1%80%d0%ba%d0%b0-%d0%b2/", "text": "Мъжки мечок е успял да напусне клетката в общинския зоокът в Димитровград, но след намесата на служителите на зоологическата градина е бил упоен и върнат обратно, съобщиха от местната администрация. Инцидентът с 23-годишния Митко е станал след 11 часа по обяд днес. Четириногото от вида “кафява мечка” е излязло от “жилището” си, което обитава с партньорката си Ани, при рутинно отваряне на клетката за почистване и хранене. Посетителите на къта в парка “Вапцаров” са били евакуирани веднага. “Персоналът, който е с голям опит, е реагирал светкавично. Намесили са се ветеринарният лекар и техник, които са упоили “беглеца” без той да успее да напусне територията на зоопарка и са го върнали заедно с гледача”, уточни говорителят на общината Кремена Борисова. Новината за бягството на мечока паникьоса хора от квартала и майки, които редовно посещават мястото с децата си, които побързаха да сигнализират в социалните мрежи. Подобен инцидент в зоокъта се случва за първи път. Двете мечки – Ани и Митко, са най-старите обитатели на зоопарка в града. Те са дарение от димитровградска фирма през 1995 г. След ремонта в зоокъта старата им клетка бе заменена с нова, която разполага с басейн. Парк “Вапцаров” разполага с над 100 екземпляра от 11 животински вида и за тях се полагат грижи, съобразно всички изисквания, уверяват от община Димитровград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Мечок беглец вдигна на крак заопарка в Димитровград\t\t\t"}
{"url": "https://trud.bg/%d0%bd%d0%b0%d0%b9-%d0%bd%d0%be%d0%b2%d0%b8%d1%82%d0%b5-%d0%be%d1%80%d1%8a%d0%b6%d0%b8%d1%8f-%d0%bd%d0%b0-%d1%80%d1%83%d1%81%d0%b8%d1%8f/", "text": "Русия притежава най-малко шест вида оръжия, чиито възможности надхвърлят тези на най-добрите им западни аналози. Те вече се доставят във войските; предвижда се програмата да приключи до 2027 г., заяви пред състава на военната академия към руския Генщаб вицепремиерът Юрий Борисов, цитиран в седмичното издание “Военнопромишлен куриер”. Списъкът включва стратегическия ракетен комплекс, изстрелващ междуконтинентални балистични ракети “Сармат”, изтребител от пето поколение, познат като Су-57, високозащитен танк Т-14 с платформа “Армата”, мобилна зенитна система С-500, мобилен ударен антисателитен комплекс “Нудол” и мобилна система за радиоелектронно потискане на сателитни комуникации “Тирада-2С”. Цялата статия може да прочетете в  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Най-новите оръжия на Русия\t\t\t"}
{"url": "https://trud.bg/%d1%81%d1%82%d0%b0%d0%bd%d0%b8%d1%88%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%81%d1%82/", "text": "Европредседателството беше полезно за престижа на страната, но не беше използвано за максимизиране на възможностите на тази лидерска позиция за половин година. Това мнение изрази пред   председателят на Партията на европейските социалисти Сергей Станишев. „България няма основания да се срамува от своето председателство. Има очевидни успехи. Трябва да кажем, че очакванията не бяха свръхвисоки заради това, че към нас винаги има едно съмнение дали можем да се справим. С това предизвикателство се справихме и преодоляхме тези подозрения“, каза Станишев. “Самият факт, че не е имало провали или тежки гафове е добре, но това само по себе си не може да бъде велик успех”, допълни той. Той открои като най-голямо постижение на председателството това, че за първи път от 10 години Западните Балкани са се превърнали в център на дискусията в ЕС и е била определена дата за начало на преговорите с Македония. Председателят на ПЕС обаче изрази съжаление, че не са били засегнати като теми Черноморският регион и Дунавската стратегия, а са били оставени на австрийското председателство. Сергей Станишев отчита като минус и липсата на темата за социална Европа, която по думите му е “основен инструмент за връщане на доверието в Европейския съюз”. “Развитието на това, което миналата година в Гьотеборг беше постигнато като прокламация на премиерите за социалния стълб не получи никакво уплътняване по същество. Това би било в интерес и на българските граждани, защото България остава една от най-бедните страни в ЕС”, каза той. В момента в ЕС слабото място за взимането на решения е самият Европейски съвет, където заседават правителствата и премиерите и където “средата е много сложна”, смята Станишев: „Виждате каква истерия се надигна миналата седмица и какви нощни заседания се проведоха заради ситуацията около бежанците поради две прости причини. Първо в Италия има популистко правителство, което я превърна в свое знаме за печеленето на вътрешни точки и дивиденти. И второ – в Бавария наесен предстоят избори и Християн-социалният съюз превърна това в тема, която разклати германското правителство, за да укрепи своите позиции в една от провинциите на Германия. А реалността е следната – за половин година досега общо в целия ЕС са пристигнали 40 хиляди мигранти. Това по никакъв начин не може да се сравнява с 2015-а, когато влязоха милион и половина. Процесът вече се контролира.“ Лидерът на ПЕС подчерта още и недостатъчния напредък по Дъблинското споразумение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Станишев: Българското председателство постигна успех с това, че Западните Балкани се превърнаха в център на дискусията в ЕС"}
{"url": "https://trud.bg/%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b0%d0%b2%d1%82%d0%be%d0%b1%d1%83%d1%81%d0%b5%d0%bd-%d1%88%d0%be%d1%84%d1%8c%d0%be%d1%80-%d0%b1%d0%bb%d1%8a%d1%81%d0%bd%d0%b0%d0%bb-%d1%81%d0%bc/", "text": "Двегодишна ефективна присъда получи шофьор на автобус от Сливен за това, че в нарушение на правилата за движение и по непредпазливост е причинил смъртта на пешеходец, съобщиха от Апелативната прокуратура в Бургас. Наказанието е наложено от Окръжния съд в Сливен. Тежкото произшествие е станало на 29 август м.г., на бул. “Генерал Скобелев” в областния град. Водачът на автобус “Ивеко” не е изпълнил задължението си при приближаване към пешеходна пътека да пропусне преминаващия по нея пешеходец, като намали скоростта или спре. Вместо това той блъснал на пътеката минаващия по нея старец, на 82 години. Той издъхнал в резултат на удара. Шофьорът е наказан и от управление на моторно-превозно средство за срок от 4 години. Присъдата подлежи на обжалване пред Апелативния съд в Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Затвор за автобусен шофьор, блъснал смъртоносно пешеходец"}
{"url": "https://trud.bg/%d0%bf%d0%b8%d1%8f%d0%bd-%d1%80%d1%83%d1%81%d0%bd%d0%b0%d0%ba-%d0%bf%d0%b0%d0%b4%d0%bd%d0%b0-%d0%be%d1%82-%d0%bc%d0%be%d1%81%d1%82-%d1%81%d0%bb%d0%b5%d0%b4-%d0%bf%d0%be%d0%b1%d0%b5%d0%b4%d0%b0%d1%82/", "text": "45-годишен московчанин загина при отбелязването на класирането на Русия за четвъртфиналите на Мондиал 2018. След елиминацията на Испания с дузпи в неделя вечерта запалянкото излязъл да отпразнува победата в руската столица и употребил голямо количество алкохол. В около 8 часа на следващата сутрин мъжът се оказал на Кримския мост, където при опит да се подпре на парапета загубил равновесие и паднал във водата от няколкодесетки метра. В следствие на удара той загубил съзнание, потънал в реката и се удавил. Съвсем очаквано, настроението при феновете на „Сборная“ е приповдигнато след отстраняването на Испания. Оказа се дори, че всеки трети вярва в победата в предстоящия сблъсък с Хърватия. При успех Русия отива на полуфинал. Всеруския център за изследване на общественото мнение публикува резултати от проучване, което било направено след успеха над испанците. “33% от гласувалите са сигурни в класирането на полуфинал – съобщават от ВЦИОМ. – 15 на сто пък вярват, че Русия може да стигне до последния мач за трофея. Нараснал е оптимизмът за домакински триумф. Цели 17% вярват, че “Сборная” ще е новият световен първенец. След мача с Уругвай (0:3) оптимистите бяха едва 8 на сто.” В анкетата са участвали 1600 души. Снимка: Костадин Андонов", "date": "2018.07.04", "title": " Пиян руснак падна от мост след победата на Испания"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6-%d0%b7%d0%b0-%d0%b8%d0%b7%d0%bd%d0%b0%d1%81%d0%b8%d0%bb%d0%b2%d0%b0%d0%bd%d0%b5-%d0%bd%d0%b0-61-%d0%b3%d0%be%d0%b4%d0%b8%d1%88/", "text": "45-годишен криминално проявен е задържан за изнасилване на вдовица в разградското село Ясеновец. 61-годишната жена била нападната към 22 часа в понеделник. Тя живеела в помещение в стопанския двор на селото и по това време наоколо нямало други хора. Нападателят Р.Х. се възползвал от ситуацията и със сила и заплахи принудил жената. На следващия ден потърпевшата отишла при полицая, който отговарял за селото и му разказала какво е станало. Жената е насочена към съдебен лекар за освидетелстване, а посоченият от нея мъж е задържан и е образувано досъдебно производство. От полицията допълват, че Р.Х. е осъждан за кражби. Според съселяни имало данни, че може да има психичен проблем, но това не е официално установено. Пострадалата жена била от село Липник. Била омъжена в Ясеновец, но останала вдовица и се препитавала с работа в стопанството. Изясняването на случая и събирането на доказателства продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Задържаха мъж за изнасилване на 61-годишна вдовица"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%bd%d1%81%d1%80%d0%be%d0%b1-%d0%b2-%d0%b1%d1%80%d1%8e%d0%ba%d1%81%d0%b5%d0%bb-%d0%bf%d1%80%d0%b8%d0%b7/", "text": "В Брюксел кметът на Велико Търново и председател на Националното сдружение на общините Даниел Панов призова за насърчаване на екопроектите на градовете, насочени към опазване на околната среда. Панов представя българските местни власти по време на дебатите на високо ниво, част от 130-а пленарна сесия на Комитета на регионите в Европейския съюз. Кметът на Старата столица участва активно в кръглата маса „Устойчива Европа: Промяна на климата и адаптация“, заедно с президенти на националните асоциации в десетки държави на Стария континент. „Всяка инвестицията в овладяване на климатичните промени е инвестиция в бъдещето на нашите общества“, заяви Панов. Той посочи, че в работата си като кмет и като председател на най-голямата неправителствена асоциация в България ежедневно се сблъсква с последствията от климатичните промени – наводнения, засушаване, свлачища и пр. „За да се адаптираме към климатичните промени, трябва да преосмислим управлението на градовете си, да подготвим и вградим в стратегиите си мерки във всички секторни политики – управлението на водите, отпадъците и транспорта, енергийната ефективност, строителството. Считам, че за местните власти трябва да има по-голям ресурс за проекти за интегрирани (еко) транспортни решения, за възстановяване и активно ползване на обществени зелени зони, за иновативни решения в областта на рециклирането и управлението на отпадъците, за насърчаване на т.нар. кръгова икономика и обществените сгради с нулеви емисии“, каза по време на сесията кметът на Велико Търново и председател на НСОРБ. Даниел Панов заяви още, че местните власти в България приветстват предложението на Европейската комисия за новата Многогодишна финансова рамка – минимум 30% от националните средства за регионално развитие и кохезия да бъдат насочени към мерки за управление на риска, за борба с изменението на климата и за постигане на целите на Парижкото споразумение. От думите му стана ясно, че би било добре съфинансирането от европейския бюджет по екопроекти да бъде увеличено, за да имат местните власти по-широк достъп до тези инвестиции и до мерките, които спасяват животи. Кметът на Велико Търново подчерта, че е необходимо да бъдат предприети планирани, съгласувани, активни и устойчиви мерки за справяне с климатичните промени, за управлението на риска от бедствия и свързаните с тях икономически, екологични и социални разходи.  В заключение Даниел Панов даде за пример разчети на експерти, според които едно инвестирано евро в превенция води до избягване на щети за шест евро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Председателят на НСРОБ в Брюксел призова за насърчаване на екопроектите на градовете"}
{"url": "https://trud.bg/2500-%d0%bb%d0%b2-%d0%be%d0%b1%d0%b5%d0%b7%d1%89%d0%b5%d1%82%d0%b5%d0%bd%d0%b8%d0%b5-%d0%b7%d0%b0-%d0%bc%d0%be%d0%bc%d1%87%d0%b5-%d0%bf%d0%be%d0%bb%d1%83%d1%87%d0%b8%d0%bb%d0%be-%d0%ba%d0%be%d1%88/", "text": "Собственик на питбул трябва да плати на момче, което било ухапано от кучето, обезщетение от 2500 лв. и още 420 лв. за разноските, направени от близките му за дело по случая. Поредният инцидент с куче, отглеждано в нарушение на правилата, е станал миналия август в Търговище. Пострадалият бил с приятели в района на строеж, когато видели питбула да тича свободно без каишка и намордник. Момчето твърди, че не е провокирало кучето, но то му се нахвърлило и го ухапало по двата крака. Приятел издърпал песа. Появил се и собственикът, който си прибрал кучето. Ухапаното момче било откарано в болница за извършване на съответните манипулации за обработване на раните. По-късно се наложило да се търси помощ и на детски психиатър, защото момчето имало кошари, започнало да заеква и преживявало силен стрес от станалото. Веднага след инцидента, батковците на пострадалия намерили собственика на кучето и той обещал да поеме разходите за лечение на момчето, но после спрял да си вдига телефона. Така се стигнало до делото. Момчето, чрез законния си представил майка си, поискало 3000 лв. обезщетение. По време на делото стопанинът на питбула твърдял, че момчето и негови приятели се нахвърлили да бият друг младеж и това провокирало кучето да го ухапе. Заради агресията на животното стопанинът му трябва да плати близо 3000 лв. Решението на Районния съд в Търговище подлежи на обжалване пред Окръжния. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " 2500 лв. обезщетение за момче, получило кошмари и заекване след ухапване от питбул"}
{"url": "https://trud.bg/5-%d0%bc%d0%bb%d0%bd-%d0%b1%d1%80%d0%b8%d1%82%d0%b0%d0%bd%d1%86%d0%b8-%d0%bd%d0%b5-%d0%be%d1%82%d0%b8%d0%b4%d0%be%d1%85%d0%b0-%d0%bd%d0%b0-%d1%80%d0%b0%d0%b1%d0%be%d1%82%d0%b0/", "text": "Пет милиона британци заявиха, че са пропуснали работния ден след триумфа над Колумбия. Англия се класира на четвъртфинал след драма с дузпи, а на Острова празнуваха успеха до ранни зори. Заведенията и пъбовете бяха претъпкани с щастливи фенове на “Трите лъва”. Специално изградени фен зони също се пръскаха по шевовете. Очаквано, не се мина и без бой. В Чатам избухна грозен скандал. Местна бирария сложи такса от 50 евро за маса. Това доведе до масов бой, в който се включиха жени и охранители на заведението. Все пак шамарите бяха позабравени след класирането на четвъртфиналите. Еуфорията от пивниците прерасна в масови пиршества по английските улици. Феновете на „Трите лъва“ скачаха по паркираните автомобили, катереха се по уличните стълбове за осветление, заливаха се с литри бира… В проучване, направено непосредствено преди двубоя с Колумбия, всеки десети британец заяви, че в сряда няма да отиде на работа. За целта ще си вземе болничен, за да бори махмурлука у дома.  Една от главните магистрали в страната, М25 в Есекс, бе пуста във вчерашния ден и по всичко личи, че англичаните наистина са пропуснали работния ден. “Позволих на всичките си служители да се трудят от в къщи – похвали се Стивън Джордж-Хили, основател на фирмата, която направила проучването. – Това е наистина много важен момент за Англия. Подкрепяме безрезервно Гарет Саутгейт и момчетата му, за да видим тима си на финал. Работа ще има и утре.” „Нацията се събуди“, написа английският таблоид „Сън“. „Скоро няма да заспим“, добави електронното издание на „Дейли Мейл“. А на Англия предстои четвъртфинал срещу Швеция. На работодателите не им се мисли какво ще стане при отстраняване и на скандинавския отбор… Снимка: Twitter", "date": "2018.07.04", "title": " 5 млн. британци не отидоха на работа"}
{"url": "https://trud.bg/%d0%b0%d1%81%d1%84%d0%b0%d0%bb%d1%82%d0%b8%d1%80%d0%b0%d1%85%d0%b0-%d0%bf%d1%8a%d1%82%d1%8f-%d0%b4%d0%be-%d0%bc%d0%b0%d0%bd%d0%b0%d1%81%d1%82%d0%b8%d1%80-%d0%bf%d0%be%d0%ba%d1%80%d0%be%d0%b2-%d0%b1/", "text": "Последното разклонение на пътя към манастир “Покров Богородичен” край свищовското село Царевец вече е асфалтирано и достъпът до светата обител е подобрен. Тазио част от трасето до портите на манастира не е било асфалтирано никога и достъпът доскоро е бил по широка утъпкана пътека. До чешмата на манастира, с прочутата в страната чудотворна икона на Света Богородица пък започна изграждането на беседка с барбекю и кът за отдих. Средствата за придобивките са осигурени от почетния гражданин на Свищов Ганчо Ламбев и живущите наблизо хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Асфалтираха пътя до манастир “Покров Богородичен” край Свищов\t\t\t"}
{"url": "https://trud.bg/%d1%85%d0%b2%d0%b0%d0%bd%d0%b0%d0%bb%d0%b8-%d0%bd%d0%b0%d1%80%d0%ba%d0%be%d0%b1%d0%be%d1%81-%d0%b4%d0%be%d0%ba%d0%b0%d1%82%d0%be-%d0%b3%d0%bb%d0%b5%d0%b4%d0%b0-%d0%bc%d0%b0%d1%87/", "text": "В Бразилия е истинско кощунство да притесняваш човек, докато гледа мач. Особено ако срещата е на националния тим на световно първенство. Точно това обаче направила местната полиция с известния наркобос Виктор Уго Гарсия Медина, който в началото на годината избяга пи време на преместване в друг затвор. Ченгетата проучили къде бандитът ще гледа двубоя на „селесао“ с Мескико от осминафиналите и му устроили засада. За да е ефективна акцията, те изчакали най-интересния момент от мача и влезли, за да закопчаят злополучния зрител.", "date": "2018.07.04", "title": " Хванали наркобос докато гледа мач"}
{"url": "https://trud.bg/%d0%b1%d0%be%d0%b4%d1%83%d1%80%d0%be%d0%b2-%d0%bf%d1%80%d0%be%d0%b1%d0%b2%d0%b0%d1%85%d0%bc%d0%b5-%d1%82%d0%b8%d0%ba%d0%b8-%d1%82%d0%b0%d0%ba%d0%b0-%d1%81%d0%b5%d0%b3%d0%b0-%d1%89/", "text": "Николай Бодуров, един от ключовите играчи на ЦСКА, заяви, че тимът ще играе директен футбол при новия треньор Нестор Ел Маестро. Бранителят призна, че при бившия наставник Стамен Белчев „червените“ опитали тактиката „тики-така“, която изповядва „Барселона“. „Уморени сме от лагера в Австрия, където бяхме на подготовка – каза защитникът. – Все пак добра работа свършихме. Всеки треньор си има и положителни и отрицателни неща, разбираме се с новия наставник. Допада ни на всички. При Белчев играехме „тики-така“, а сега по-директно германски тип. Повече скорост. Готови сме от физическо естество на 100 %. Не сме „Байерн“ (Мюнхен), ако подценим някой ще си имаме проблеми.“ Треньорът Нестор Ел Маестро заяви, че отборът изглежда добре в този си вид. „Уверен съм, че ще започнем силно новия сезон – коментира треньорът на „червените“. – Що се отнася до Фернандо Каранга, нямам представа дали ще остане в ЦСКА.“", "date": "2018.07.04", "title": " Бодуров: Пробвахме „тики-така“, сега ще играем директен футбол"}
{"url": "https://trud.bg/%d0%bf%d1%80%d0%be%d0%b5%d0%ba%d1%82-%d0%b7%d0%b0-%d0%b4%d0%b5%d1%82%d1%81%d0%ba%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%bd%d0%b0-%d1%83%d0%bd%d0%b8%d1%86%d0%b5%d1%84-%d0%b2-%d0%bc/", "text": "Успехи в дейностите за семейна подкрепа и закрила на деца, реализирани в съвместен проект между Монтана и УНИЦЕФ, вече се споделени и в Перу, стана ясно на среща на новия представител на УНИЦЕФ за България д-р Джейн Муита със зам. кмета на областния град Тихомир Антонов. Монтана е първото място извън столицата, което д-р Муита посещава след встъпването си в длъжност преди две седмици. Поводът за това са няколко съвместни проекта, в които община Монтана и детския фонд на ООН си сътрудничат от 2012 година насам. „Благодарение на общите ни усилия в града бяха открити детски център за застъпничество и подкрепа “Зона Закрила”, семейно консултативен център и център за майчино и детско здраве”, уточни Антонов. Милена Харизанова – програмен директор „Закрила на детето” в УНИЦЕФ, представи основните насоки от програмата на организацията в България до 2022 година. Тя уточни, че моделът за включващо образование на фонда се прилага в три детски градини в Монтана. Предстои доразвиването, оценката и стартирането му в училищата. Програмата работи структури като центъра за застъпничество и подкрепа „Зона Закрила – Монтана” да бъде въведена в цялата страна. „Очакваме да продължим партньорството, за да се създадат подобни услуги в една много далечна от нас държава, със сходни проблеми”, каза още Харизанова. Обсъжданата идея за разкриване на детски съдилища вероятно няма да се осъществи, но би трябвало да има специализирани съдебни състави. „Надяваме се да стане скоро”, заяви Кремена Чобанова от програма „Достъп на децата до правосъдие” в УНИЦЕФ. Тя уточни, че това зависи от приемането на закона за отклоняване от наказателно производство или т.нар. закон за детско правосъдие. „Проектът за него се намира в Министерството на правосъдието. Трябва да се направи предварителна оценка на въздействието и през есента да бъде внесен в Народното събрание”, каза Чобанова. Д-р Джейн Муита определи визитата си в Монтана като учебна и опознавателна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Проект за детска подкрепа на УНИЦЕФ в Монтана стигна до Перу\t\t\t"}
{"url": "https://trud.bg/%d0%bd%d0%b0%d1%80%d0%be%d0%b4%d1%8a%d1%82-%d1%81%d0%b5-%d0%bf%d1%80%d0%be%d1%81%d1%82%d0%b8-%d1%81-%d0%bf%d1%80%d0%be%d1%84-%d0%b1%d0%be%d0%b6%d0%b8%d0%b4%d0%b0%d1%80-%d0%b4%d0%b8%d0%bc%d0%b8%d1%82/", "text": "В село Искра ще вдигат паметник на родолюбеца Слънчевата зала на Националния исторически музей цял ден посрещаше стотици хора дошли да се поклонят пред тленните останки и делото на големия българин и родолюбец народния професор Божидар Димитров. Той почина внезапно на 1 юли пред дома си – само на 72 години. Черното знаме беше спуснато пред входа на музея, управляван от него повече от 11 години и който историкът създаде с помощта на съмишленици, колеги и приятели. Точно в 10 ч. отвориха вратите му за всички, дошли да почетат паметта на най-сладкодумния разказвач на истории от историята. Пред ковчега на Божидар Димитров върволицата от хора не спираше – освен политици и негови колеги и приятели, с цветя дойдоха много обикновени хора, които не криеха сълзите си. „Много го обичах, винаги го слушах с голямо удоволствие, за мен той е е човекът, който пазеше със зъби и нокти националния ни дух“, каза пред „Труд“ възрастна жена с бастунче, подкрепяна от внука си – представи се само като „родолюбка“. Два часа пред бялата сграда на НИМ нервно пушеше и разговаряше с приятели двукратният ни олимпийски шампион Боян Радев, който беше един от близките приятели на професора. „Горд съм че 27-28 години работех заедно с Божидар, че бях близко до него и той до мен. Още по-горд съм и за това, което той направи в музея – една зала с мои неща, които дарих. Дано България роди още такива личности като него, защото те трудно се раждат и трудно се отглеждат. Накрая се опитаха да го огорчат и това ще тежи на съвестта на тези хора.“, каза за „Труд“ каза Боян Радев. Боксьорът Кубрат Пулев също бе дошъл да си вземе последно сбогом с неговия добър приятел. Пред журналисти той разказа за запознанството си с него по време на кампанията за събиране на средства за Голямата базилика в Плиска. „Казвах му, че съм винаги зад него – аз съм с вас за всичко истинско, каквато и родолюбива идея да имате. Но той беше наивен за политиката. Хората не трябва да си мислят, че парите са всичко. Това са преходни неща. Най-важното е да имаме дух и всички българи да живеят добре“. Това сподели опечален пред медиите големият спортист. Сред първите, които дойдоха на поклонението в Слънчевата зала бяха проф. Христо Пимпирев, депутатът Жельо Бойчев, проф. Михаил Константинов, Владимир Каролев. Огромен венец донесоха хора от карнобатското село Искра, които излязоха с инициатива да издигнат паметник на Божидар Димитров. Преди 2 години той им помогнал да възстановят ценна черква. Пристигнаха и столичната кметица Йорданка Фандъкова, както и председателят на Комисията по култура в парламента Вежди Рашидов – негов близък другар. Началникът на Военната академия ген.-майор Груди Ангелов, историците акад. Васил Гюзелев и Румен Манов, тв водещият Росен Петров, съмишлениците му от Боянския клуб, представители на Ансамбъл „Българе“, много депутати също сведоха глави пред колегата и приятеля. Семейството и най-близките на Божидар Димитров – сред които съпругата Марта, дъщерята Мария, сестрата Мария, племенникът му Тодор и др. приемаха съболезнования. Паметни слова произнесоха министърът на културата Боил Банов, наследничката на Димитров на директорския пост в НИМ доц. д-р Бони Петрунова, зам.-председателят на комисията по култура в НС проф. Станислав Станилов и др. През целия ден на пост пред ковчега му стояха трима представители на родолюбивото дружество „Гургулят“ – потомци, облечени в специални униформи и развяващи знамена. Огромната Слънчева зала бе пълна с венци от всички големи институции, от музеи и общини от цялата страна. Венци от Президенството, от премиера Бойко Борисов, от председателя на НС, от вицепремиерите Валери Симеонов и Красимир Каракачанов, от няколко министри, братя Диневи, Васил Божков, парламентарните групи на ГЕРБ, БСП и ОП, Министерство на културата, община Бургас, Съюза на архитектите и много други. Утре – четвъртък, в столичната черква „Св. Седмочисленици“ сутринта от 10,30 ч. ще бъде извършено опелото на проф. Божидар Димитров. По решение на семейството на историка всички поднесени венци ще бъдат положени пред паметника на Васил Левски в София още днес.", "date": "2018.07.04", "title": " Народът се прости с проф. Божидар Димитров\t\t\t"}
{"url": "https://trud.bg/%d1%82%d0%b5%d1%80%d0%b8-%d0%b3%d0%bb%d0%b5%d0%b4%d0%b0-%d1%82%d1%80%d0%b8%d1%83%d0%bc%d1%84%d0%b0-%d0%be%d1%82-%d0%b4%d0%b2%d0%be%d1%80%d0%b0-%d1%81%d0%b8/", "text": "Бившият капитан на английския национален отбор Джон Тери изгледа триумфа над Колумбия от задния си двор. В него защитникът бе монтирал голям кино екран, на който наблюдава двубоя със семейни приятели.  Дейвид Бекъм, една от големите звезди на английския футбол, също предпочете домашният уют за осминафиналната среща. Легендата на “Манчестър Юнайтед” гледа мача в изцяло мъжка компания.  Рио Фърдинанд, друг бивш играч на “червените дяволи” и Англия, бе на трибуните на стадион “Спартак” в Москва. Той не пропуска срещите на “Трите лъва” на Мондиал 2018, като заяви, че със сигурност ще гледа на живо и предстоящият четвъртфинален сблъсък с Швеция.", "date": "2018.07.04", "title": " Тери гледа триумфа от двора си"}
{"url": "https://trud.bg/%d0%b3%d0%b5%d1%80%d0%b1-%d0%b8%d0%b7%d1%82%d0%b5%d0%b3%d0%bb%d1%8f%d1%82-%d0%b7%d0%b0%d0%ba%d0%be%d0%bd%d0%be%d0%bf%d1%80%d0%be%d0%b5%d0%ba%d1%82%d0%b0-%d0%b7%d0%b0-%d0%b1%d0%b5%d0%b7%d0%b4%d0%b8/", "text": "Казах на Цветанов, след като партньорите ни не искат, да изтегли законопроекта за повишаване на акциза върху бездимните цигари. ГЕРБ сме против това да бъдат дотирани цигари, но след като настояват, ще го направим. Това заяви премиерът Бойко Борисов на брифинг на летището в Солун. Той обяви, че Патриотите, като отидат да искат от него пари, ще им даде с 15 млн. лв. по-малко, колкото са загубите от ниския акциз върху IQOS. Борисов бе категоричен, че и тези цигари, както останалите, са вредни за здравето и няма никаква причина държавата да ги дотира. Премиерът подчерта, че единствено ГЕРБ мислят как да се вкарат пари в бюджета, а партньорите му го натискали само да правят разходи. Този зверски популизъм няма да излезе на добре, заяви ядосан премиерът и рязко прекрати брифинга. Премиерът пристигна в Солун, където ще участва в Съвета за сътрудничество на високо равнище между България, Гърция, Румъния и Сърбия. В рамките на четиристранната среща премиерите Бойко Борисов, Алексис Ципрас, Виорика Дънчила и президентът Александър Вучич ще обсъдят ускоряването на реализацията на съвместните инфраструктурни проекти в контекста на свързаността на държавите в региона. Тема на срещата ще бъде и задълбочаването на регионалната стабилност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " ГЕРБ изтеглят законопроекта за бездимните цигари\t\t\t"}
{"url": "https://trud.bg/87-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%bc%d0%b2%d1%80-%d0%b2-%d0%bc%d0%be%d0%bd%d1%82%d0%b0%d0%bd%d0%b0-%d0%bf%d0%be%d0%bb%d1%83%d1%87%d0%b8%d1%85%d0%b0-%d0%bd/", "text": "В навечерието на 5 юли – професионалният празник на вътрешното министерство, тази година 87 служители на областната дирекция на МВР в Монтана бяха отличени за постигнати добри резултати в служебната дейност. Директорът ст. комисар Ивайло Антонов награди с „писмена похвала” 62 служители – 22-ма полицаи от Районните управления в областта, 21 служители на отдел „Охранителна полиция” и 8 разследващи полицаи. Старши комисар Антонов повиши в длъжност 11 служители на ОД на МВР. Зам. директорът комисар Цветомил Христов награди четирима служители на РУ – Берковица. Началникът на Районното управление в Лом гл. инспектор Владимир Владимиров пък отличи 13 полицаи, а началникът на Районното управление в Берковица гл. инспектор Бисер Йончев – четирима служители. Четирима служители на Регионална дирекция „ПБЗН” са наградени с „писмена похвала” от директора на Главна дирекция „ПБЗН” гл. комисар Николай Николов. По традиция и кметът на Монтана Златко Живков даде предметна награда на служител на Районното управление в Монтана. Тази година това е полицейски инспектор Йордан Христов от група за охрана на обществения ред. Наградата – ел. уред, бе връчена от зам. кмета Тихомир Антонов. Отличието е присъдено за дейността на инсп. Христов през годината, свързана с организацията на работата на автопатрулите на територията на Районно управление Монтана, с която не са допуснати тежки престъпления, както и за заловените множество водачи на МПС, седнали зад волана след употреба на наркотични вещества. Гости на тържественото събрание в Областната дирекция на МВР бяха областният управител Росен Белчев, зам. кметът на Монтана Тихомир Антонов, директорът на Териториална дирекция ”Национална сигурност” Езекия Езекиев, директорът на Регионална дирекция „ПБЗН” комисар Венцислав Райков и началникът на Зонално жандармерийско управление – Монтана гл. инспектор Илиян Кънчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " 87 служители на МВР в Монтана получиха награди за празника си"}
{"url": "https://trud.bg/%d0%b3%d0%bb-%d0%b8%d0%bd%d1%81%d0%bf-%d0%b8%d0%bb%d0%b8%d1%8f%d0%bd-%d0%bb%d0%b8%d1%87%d0%b5%d0%b2-%d0%be%d1%82-%d1%82%d1%8a%d1%80%d0%bd%d0%be%d0%b2%d0%be-%d0%bf%d0%be%d0%bb%d1%83%d1%87%d0%b8/", "text": "С почетен знак трета степен от министъра на вътрешните работи Валентин Радев е награден гл. инсп. Илиян Личев, началник сектор „Противодействие на криминалната престъпност“ при ОДМВР – В. Търново. Той е отличен за постигнати високи професионални резултати. 26 служители от Областната дирекция са наградени с парични награди от главния секретар на МВР гл. комисар Младен Маринов. С „писмена похвала“ от директора на ОДМВР – В. Търново старши комисар Димитър Машов са отличени 57 служители, а други 8 са получили похвала от началника на отдел „Охранителна полиция“ при ОДМВР – В. Търново комисар Стефан Николов. Наградите бяха връчени на тържествено съвещание, което се проведе на 4 юли. На тържеството бяха наградени и победителите от традиционния турнир по футбол на малки врати и състезанието по стрелба с пистолет „Макаров“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Гл. инсп. Илиян Личев от Търново получи почетния знак на министър Валентин Радев\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b3%d0%b5%d1%80%d0%b1-%d0%bf%d0%be%d0%b2%d0%b5%d1%87%d0%b5-%d0%bd%d1%8f%d0%bc%d0%b0-%d0%b4%d0%b0-%d1%81%d1%82%d0%b0%d0%b2%d0%b0-%d1%82%d1%83%d0%bf%d0%b0/", "text": "“ГЕРБ повече няма да става тупан, на който сутрин няма работа и излиза да се изказва. Много им стисках зъби. Достатъчно!” Това заяви премиерът Бойко Борисов на  . Борисов припомни, че европредседателството е свършило и даде знак, че няма да прави повече компромиси с коалиционния си партньор “Обединени патриоти”. “В България всички говорят за реформи, но в момента, в който някой тръгне да ги прави, изведнъж започват: кой, майка му, леля му. Тук става въпрос за бездимни цигари, предлагани от “Филип Морис”. Правим подарък, бедна България подарява пари”, заяви Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Борисов: ГЕРБ повече няма да става тупан"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-e%d0%bb%d0%b5%d0%ba%d1%82%d1%80%d0%be%d0%b7%d0%b0%d1%85%d1%80%d0%b0/", "text": "Министерство на здравеопазването изплати на „УМБАЛ-Пловдив“ АД изравнителна субсидия за вече извършена дейност за м. април и м. май 2018 г. и авансова субсидия за спешна помощ за м. юни 2018 г., във връзка с договор за финансиране по реда на Методиката за субсидиране на лечебните заведения през 2018 г. Това съобщиха от пресслужата на МЗ. По информация на Ръководството на болницата е постигната договореност с фирмата, търговец на електроенергия, лечебното заведение да преведе част от дължимата сума след получаване на субсидията от Министерството на здравеопазването. Остатъкът от задължението на лечебното заведение ще бъде изплатен в края на месец юли – след като болницата получи средства от НЗОК по договор за извършените дейности. Припомняме, че в “УМБАЛ Пловдив” АД е получено писмо от доставчик на свободния пазар на електроенергия за преустановяване на захранването на 09.07.2018 г., поради неразплатени задължения. Доставчикът е поискал и от Елекроразпределение Юг захранването с електроенергия на болницата да бъде преустановено от 09.07.2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Здравното министерство: Eлектрозахранването на Университетската болница в Пловдив няма да бъде преустановено"}
{"url": "https://trud.bg/%d0%bc%d0%be%d0%bd-%d1%81%d0%b5%d0%b7%d0%b8%d1%80%d0%b0-%d0%b3%d0%bb%d0%b0%d0%b2%d0%bd%d0%b8%d1%8f-%d0%bf%d1%80%d0%be%d0%ba%d1%83%d1%80%d0%be%d1%80-%d0%be%d1%82%d0%bd%d0%be%d1%81%d0%bd%d0%be-%d1%80/", "text": "Министерството на образованието и науката, след проверка във Великотърновския университет „Св. Св. Кирил и Методий“, е сезирало Главния прокурор на Републиката относно решение на Академичния съвет.  Проверката е в периода 11-13 април тази година по заповед на просветния министър. Инспекцията е за установяване достоверността на взето решение на Академичния съвет за признаване на висше образование на 170 италиански граждани, съгласно протокола от заседанието на съвета на 18 април 2016 г., обстоятелствата и причините, поради които цитираният протокол е допълнен с несъществуващо решение, както и установяване на лицата, обявили това решение на интернет страницата на ВТУ. За установените факти е съставен констативен протокол. До ректора на проф. Христо Бонджолов са отправени конкретни препоръки, се казва в становището на проверяващите. Във връзка с поставения в сигнала въпрос дали е осъществен състав на престъпление по Наказателния кодекс, е сезиран Главният прокурор на Република България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " МОН сезира Главния прокурор относно решение на Академичния съвет на ВТУ\t\t\t"}
{"url": "https://trud.bg/%d1%81%d0%b8%d0%bd-%d0%bd%d0%b0-%d0%bb%d0%b8%d0%b4%d0%b5%d1%80%d0%b0-%d0%bd%d0%b0-%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d1%83/", "text": "Син на лидера на „Ислямска държава“ (ИД) Абу Бакр ал Багдади е бил убит в бой в Сирия, съобщиха джихадистите, цитирани от Би Би Си. Худхайфа ал Бадри загинал при диверсантска операция срещу сирийското правителство и руски сили в електроцентрала в провинция Хомс, обяви ИД в послание в „Телеграм“. Групата не даде други подробности, но пусна младеж, държащ автомат. Местоположението на баща му, чието истинско име е Ибрахим Ауад Ибрахим ал Бадри е неизвестно, но посланието показва, че вероятно още е жив, посочва Би Би Си. За Багдади, за чиято глава САЩ са обявили награда от $25 млн., имаше твърдения, че е бил убит или ранен в няколко случая. Той не е бил чуван от септември 2017 г., когато призова привържениците си да атакуват Запада и да продължат да се бият в Сирия и съседен Ирак. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Син на лидера на „Ислямска държава“ убит в Сирия"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b3%d1%80%d0%b0%d0%b4%d1%83%d1%88%d0%ba%d0%b0%d1%82%d0%b0-%d0%ba%d0%be%d1%8f%d1%82%d0%be-%d1%83%d0%b4%d0%b0%d1%80%d0%b8-%d1%81%d0%be%d1%84%d0%b8%d1%8f-%d0%b2%d0%b8/", "text": "Лятна буря удари столицата. До 17 часа времето беше горещо и задушно, което предвещаваше дъжд. В късния следобед се появиха черни облаци и вятърът се усили. Гръм и мълни разцепиха небето над София. Изипа се кратък пороен дъжд, придружен от градушка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Вижте градушката, която удари София (ВИДЕО и СНИМКИ)"}
{"url": "https://trud.bg/fibank-%d1%81-%d0%bd%d0%b0%d0%b9-%d0%b3%d0%be%d0%bb%d1%8f%d0%bc%d0%be-%d0%b4%d0%be%d0%b2%d0%b5%d1%80%d0%b8%d0%b5-%d1%81%d1%80%d0%b5%d0%b4-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5/", "text": "Печалбата на банките е 515 млн. лв. Fibank е банката с най-голямо доверие сред потребителите, показва проучването “Доверие в банките. Потребление на банкови услуги”, проведено през май 2018 г. от агенция Instant Panel Technologies. Финансовата институция е посочена от 54% от анкетираните, на второ място е ЦКБ с 48%, а на трето – Общинска банка – с 40%. 92% от потребителите на Fibank имат доверие в банката. ДСК е най-известната и разпознаваема финансова институция сред опериращите в България банки – 30% от респондентите я посочват като първа асоциация за марка в сектора. Запазва се класацията от миналата година за топ 5 на банките, сред които са Fibank, Пощенска банка, Уникредит Булбанк и ОББ. Данните от анкетата сочат, че сливането на СИБАНК с ОББ под марката “ОББ” към момента не се отразява значимо на ОББ в класацията Тop of mind. Отново същите банки са в челната класация по стабилност, според представите на потребителите. Междувременно данните на БНБ отчетоха, че печалбата на банковата система към 31 май е 515 млн. лв. при 526 млн. лв. за петте месеца на миналата година. През миналия месец активите й се увеличават с 0,8% (771 млн. лв.) до 98,5 млрд. лева в резултат от прираста при депозитите и балансовия капитал. Домакинствата са взели кредити за 790 милиона лева, което е ръст с 3,9%. Увеличават се и кредитите за други финансови предприятия – с 3,4% или с 84 млн. лв. Минимален спад е отчетен при заемите за бизнеса – с 0,2% (64 млн. лв.) и в сектор “Държавно управление” – с 4,3% (27 млн. лв.). Депозитите в банковата система през май се увеличават с 825 млн. лв. Нарастват и спестяванията на фирмите с 484 млн. лв., на другите финансови предприятия – с 258 млн. лв. и на домакинства – със 177 млн. лв. Собственият капитал в баланса на банковата система в края на май възлиза на 11,9 млрд. лв., което представлява увеличение с 47 млн. лв. (0,4%) спрямо април 2018 г.", "date": "2018.07.04", "title": " Fibank с най-голямо доверие сред българите\t\t\t"}
{"url": "https://trud.bg/%d1%81%d0%b8%d1%80%d0%b5%d0%bd%d0%b5%d1%82%d0%be-%d0%bc%d0%b5%d0%bd%d1%82%d0%b5-%d0%b2%d0%b5%d1%87%d0%b5-%d1%81%d0%b0%d0%bc%d0%be-%d0%b2-%d0%be%d0%bf%d0%b0%d0%ba%d0%be%d0%b2%d0%ba%d0%b0/", "text": "Имитиращите продукти вече ще се продават само предварително опаковани и на отделни от млечните продукти щандове. Това решиха министрите като приеха промени в Наредбата за специфичните изисквания към млечните продукти. Въвежда се изискване имитиращите продукти, съдържащи в състава си мляко, да бъдат предлагани в магазините само предварително опаковани, на отделни щандове или обособени за целта места, отделени по подходящ начин или различни от тези, на които се предлагат млечните продукти. На тези щандове ще има надпис „Имитиращи продукти“. Целта на промените цели и да се засили търсенето на пазара и потребителския интерес към различните видове млечни продукти, твърдят от земеделското министерство. До един месец предприятията, които произвеждат или преопаковат млечни продукти, трябва да решат дали ще правят имитиращи храни или истински. Промяна в наредбата, публикувана вече в Държавен вестник, забранява в едно предприятие да се произвеждат двата вида продукти.", "date": "2018.07.04", "title": " Сиренето менте вече само в опаковка\t\t\t"}
{"url": "https://trud.bg/%d1%81%d0%b8%d0%bb%d0%b8%d1%82%d0%b5-%d0%b7%d0%b0-%d0%b1%d1%8a%d1%80%d0%b7%d0%be-%d1%80%d0%b5%d0%b0%d0%b3%d0%b8%d1%80%d0%b0%d0%bd%d0%b5-%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b1%d0%b0/", "text": "Опасни престъпници, извършители на въоръжен банков обир, бяха задържани от силите за бързо реагиране в Сливен. Акцията не бе реална, но бе близка до реалните ситуации в работата на служителите на реда. Демонстрацията бе извършена на централния площад в областния град, под ръководството на гл.инспектор Данаил Илиев. Тя бе най-атрактивната част от празничната програма на ОД на МВР послучай професионалния празник на полицията. Специален гост на церемонията бе Негово Високопреосвещенство Сливенският митрополит Иоаникий, който с прочувствено слово напътства и поздрави служителите на реда за празника. Ръководителите на областта, съдебната власт, военните структури, на държавни и общински ведомства, много бивши полицаи и граждани присъстваха на събитието. По-късно директорът на ОД на МВР ст.комисар Димитър Величков приветства служителите на тържествено събрание, отличилите се в работата си бяха наградени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Силите за бързо реагиране заловиха банкови обирджии на демонстрация в Сливен (СНИМКИ)"}
{"url": "https://trud.bg/%d0%bd%d0%be%d0%b2%d0%b8-%d0%bf%d1%80%d0%b0%d0%b2%d0%b8%d0%bb%d0%b0-%d0%b7%d0%b0-%d0%b1%d0%b3-%d1%85%d1%80%d0%b0%d0%bd%d0%b8/", "text": "Нови правила за традиционните български марки храни бяха приети на второ четене от икономическата комисия към парламента. Законопроектът за географските марки и означения засягат защитата на традиционните български храни като киселото мляко, лютеницата и Балканския кашкавал на европейско ниво. От министерството на земеделието прогнозират, че до края на годината марките ще бъдат защитени в ЕС. Законопроектът се бави от година, а страната беше на косъм от солени санкции, защото текстовете не бяха приети. Досега България е вписала в европейския регистър две защитени географски указания – “Горнооряховски суджук” и “Българско розово масло”. Вписани са и пет месни продукта – “Филе Елена”, “Луканка Панагюрска”, “Роле Трапезица”, “Кайсерован врат Тракия” и “Пастърма говежда” в Европейския регистър на храните с традиционно-специфичен характер. В момента продуктът “Странджански манов мед” е в процедура по преглед на европейско ниво с цел регистрацията му като Защитено наименование за произход. Обработва се на национално ниво и заявлението за регистрация на Защитено наименование за произход “Месо от Източнобалканска свиня”.", "date": "2018.07.04", "title": " Нови правила за бг храни\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d1%87%d0%b5%d1%82%d0%b8%d1%80%d0%b8%d1%81%d1%82%d1%80%d0%b0%d0%bd%d0%bd%d0%b0%d1%82%d0%b0-%d1%81%d1%80%d0%b5%d1%89%d0%b0-%d0%bd%d0%b0-%d0%b1%d0%b0%d0%bb/", "text": "Започна Съветът за сътрудничество на високо равнище между премиерите на България, Гърция и Румъния – Бойко Борисов, Алексис Ципрас и Виорика Дънчила и президента на Сърбия Александър Вучич.  Във фокуса на разговорите ще бъде ускоряването на реализацията на съвместните транспортни и инфраструктурни проекти. Тема на срещата ще бъде и задълбочаването на регионалната стабилност. Това е четвъртата поредна среща в този формат. Първият Съвет за сътрудничество между лидерите на четирите държави се проведе в резиденция „Евксиноград“, а неин домакин беше министър-председателят Бойко Борисов. Последваха срещи в Белград и Букурещ, а днес и в Солун, където домакин е гръцкият премиер Алексис Ципрас. Министрите на транспорта на четирите страни провеждат паралелна среща в Солун, на която ще обсъдят задълбочаването на сътрудничеството за изпълнение на пътни и железопътни връзки. От Българска страна участва министърът на транспорта, информационните технологии и съобщенията Ивайло Московски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Започна четиристранната среща на Балканите в Солун (ВИДЕО и СНИМКИ)"}
{"url": "https://trud.bg/%d0%b2%d0%b8%d0%ba%d1%82%d0%be%d1%80%d0%b8%d1%8f-%d1%82%d0%be%d0%bc%d0%be%d0%b2%d0%b0-%d0%b2%d0%b7%d0%b5-%d0%bf%d0%b5%d1%82-%d0%b3%d0%b5%d0%b9%d0%bc%d0%b0-%d0%bd%d0%b0-%d1%81%d0%b5%d1%80%d0%b8%d0%bd/", "text": "Виктория Томова приключи участието си на “Уимбълдън”. 23-годишната българка загуби от 23-кратната носителка на титли от Големия шлем Серина Уилямс с 1:6, 4:6 в мач от втория кръг на турнира, предаде БТВ. Така американката записа своята 12-та победа срещу българска тенисистка от 12 срещи и се класира за третия кръг, където ще се изправи срещу победителката от срещата между Татяна Мария и Кристина Младенович. Томова започна добре двубоя, като при свой сервис успя да спаси точка за пробив още при първото си подаване. В последвалия гейм обаче мощен форхенд на Уилямс донесе и аванс от 3:1. Последваха още 3 безответни гейма, с които само след 24 минути игра американката повече с 6:1. Във втората част Томова се представи далеч по-добре. 135-ата в света отрази три точки за пробив и поведе с 1:0. 7-кратната шампионка на “Уимбълдън” направи нов пробив за 2:1. Томова обаче продължи с добрите си изяви и дори стигна до точка за брейк, но американката успя да вземе гейма си и да затвърди аванса си. До края на срещата разликата се запази, с което Уилямс оформи крайното 6:1, 6:4. Българката заслужи аплодисментите на именитата си опонентка, след като пласира няколкото печеливши уинъра. Виктория Томова дебютира в основната схема на Откритото първенство на Великобритания. В квалификациите тя се справи последователно с три съпернички, а в първия кръг надигра Тереза Смиткова със 7:6 (3), 6:1. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Виктория Томова взе пет гейма на Серина Уилямс"}
{"url": "https://trud.bg/%d0%bc%d0%b2%d1%80-%d0%bd%d1%8f%d0%bc%d0%b0-%d0%b1%d0%b5%d0%b4%d1%81%d1%82%d0%b2%d0%b0%d1%89%d0%b8-%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d1%85%d0%be%d1%80%d0%b0/", "text": "Екипи на ГД „Пожарна безопасност и защита на населението“ работят по сигнали за наводнени улици, мазета, приземни етажи и дворове, както и за паднали дървета след интензивните валежи в няколко града в страната. Това съобщиха от пресслужбата на МВР. Към 19.30 часа столични пожарникари са се отзовали на около 15 сигнала. Колегите им от Пловдив, Пазарджик и Пещера работят по общо 10 сигнала, толкова са и сигналите в Чирпан. След интензивните валежи в Перник в пожарната служба са постъпили към 25 сигнала. В Хасково и Димитровград, където дъждът е бил придружен със силен вятър, са получени четири сигнала за паднали дървета. Няма данни за бедстващи и пострадали хора.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " МВР: Няма данни за бедстващи и пострадали хора след интензивните валежи в страната"}
{"url": "https://trud.bg/%d0%ba%d1%8a%d1%80%d1%82%d0%b8%d1%88-%d0%b2-%d0%b1%d0%bb%d0%be%d0%ba%d0%b0-%d1%81%d0%b0%d0%bc%d0%be-%d1%81-%d1%80%d0%b0%d0%b7%d1%80%d0%b5%d1%88%d0%b5%d0%bd%d0%b8%d0%b5-%d0%bd%d0%b0-%d1%81%d1%8a%d1%81/", "text": "Аут са просяците по кръстовищата и каскадьорите-скейтборидисти Нова наредба за обществения ред ще регулира шума в София. Очаква се текстът да бъде гласуван на 26 юли от Столичния общински съвет. С наредбата се забраняват шумните строително-монтажни работи от 22 ч. вечерта до 8 ч. сутринта и от 14 до 16 ч. Подобни дейности се допускат през уикенда, но само в регламентираните часове и след разрешение от съответния районен кмет. Същата забрана се въвежда и за домашни ремонти, като в почивните дни те ще може да се правят само с разрешението на съседите. „Засегнатите съседи могат да се обаждат на тел. 112 или на телефона за сигнали на Столичния инспекторат“, уточни пред „Труд“ председателят на комисията по обществен ред и сигурност към СОС Иван Илиев. Ако не спазваме часовете за строеж в сградите глобата за първоначално нарушение е от 100 до 200 лв. за физическо лице, или имуществена санкция от 200 до 400 лв. за юридическо. За повторно нарушение глобата е от 200 до 400 лв. При СМР-тата в отделни обекти в зависимост от това дали е първо или второ нарушение, санкциите варират от 100 до 1000 лв. В часовата забрана не влизат всички обекти, които са с възложител Столичната община и държавата, т.е. тя не се отнася за ремонтите на метрото и големите булеварди. Възможно е главният архитект Здравко Здравков да внесе в общината до петък предложение за промяна в текста от наредбата, засягащ строително-монтажните работи извън блоковете. С него трябва да се дефинират изключенията, при които заради наложителен непрекъсваем производствен цикъл, строежите не могат да спрат от 14 до 16 ч. „Когато например отливат основи и плочи, е възможно да получат разрешение въпреки часовите забрани“, уточни Илиев. При тази ясна дефиниция, няма да има недобросъвестни районни кметове, които биха се възползвали от часовата забрана, за да възпрепятстват строителни обекти. Шумът на обществени места се забранява от 22 ч. вечерта до 8 ч. сутринта. Масови мероприятия ще са разрешени от 8 до 22 ч. Изключение се допуска само за новогодишния концерт на 31 декември срещу 1 януари, който може да продължи до 1 през нощта. В останалите дни фойерверките не са разрешени след 22 ч. – санкциите варират от 100 до 500 лв. Кметът може да забрани провеждането на масови мероприятия извън закона за митингите и манифестациите. Такива са културни и спортни събития, за които досега не е имало забрана. Такава може да има ако проявите са насочени към насилствено изменение на конституционно установения ред или териториалната цялост на страната, застрашават обществения ред и здравето. Повод за забрана е когато има дублиране на събития на едно и също място, и могат, например, да се сблъскат тълипите от два големи концерта. Глоба от 100 до 300 лв. за първо нарушение чака правещите каскади с ролери, велосипеди и скейтборд извън определените за това места. Предстои да бъде уредено кои ще са тези места , като на тях ще има специални рампи за каскадите. Ограничава се и ползването на общински имоти за артистични изяви. Ако уличните музиканти пускат озвучителни уредби, санкцията е от 50 до 100 лв. Ще изчезнат и просяците, които мият стъкла по кръстовищата – дейността им се наказва с глобата от 100 до 300 лв. Забраните за гонките и за поругаването на паметници отпадат от наредбата, защото ги има в законодателството. Отпадна и забраната за пиенето на алкохол в парковете.   Със закон определят опасната гюрултия Новата проектонаредба за обществения ред санкционира при определени случаи на силен шум. „Не е дефинирано, обаче кой шум нарушава обществения ред. Ще се мерят ли децибели, или просто казваме шум“, каза пред „Труд“ общинският съветник от БСП Иван Таков. „Към момента има закон за защита от шума и наредба 6 към него за нивата на шума, но тя не дефинира относимите към домашните дейности шумове, които ние се опитваме да регулираме“, обясни шефът на комисията по сигурност към СОС Иван Илиев. „Дали сме предложение към здравното министерство да направят единен документ за всички източници на шум. Нормално е нормалната акустична обстановка в една жилищна сграда да е еднаква за цялата страна. Не е работа на общините да се занимават със здравна оценка на нивата на въздействие на шума“, каза Илиев.   Столичният кмет Йорданка Фандъкова пред „Труд“: Компромис с шума от големите обществени обекти В новата проектонаредба за обществения ред в София, която ще бъде гласувана от Столичния общински съвет на 26 юли са заложени времеви ограничения на шумните ремонти. „Заложен е компромис за големите обществени обекти не защото са обекти на Столичната община а защото те самите причиняват много повече неудобства и е добре да бъдат приключвани по-бързо. Разбира се там където живеят хора, където има оплаквания, ние се съобразяваме“, каза пред „Труд“ столичният кмет Йорданка Фандъкова. „Едни от най-многото жалби, които поучаваме е от шума в София. Затова тази наредба трябва да заложи много сериозни изисквания за шума, включително от строителни обекти, особено в жилищните райони. Там е заложено между 14 и 16 ч. да не се работи. Зная, това за инвеститорите е проблем, но трябва да имаме пред вид, че да се строи в големия град си има и своите неудобства както по нашите обекти, така и за инвеститорите. Така че трябва да се намери баланса и да могат хората да почиват“, каза Фандъкова. Тя съобщи още, че всички контейнери за боклук в зоните около ул. „Граф Игнатиев“ и около пл. „Св. Александър Невски“ ще бъдат под земята. Вчера бе възстановено движението по ул. „Солунска“ от бул. „Витоша“ до ул. „Христо Белчев“, до няколко дни ще бъде пуснато движението и до ул. „Ангел Кънчев“. До 15 септември трябва да приключи ремонта на ул. „Солунска“ от бул. „Витоша“ до ул. „Граф Игнатиев“. На ъглите на „Солунска“ и „Христо Белчев“ са направени и първите в града изнесени ъгли, които правят тротоара по-широк и не позволяват на автомобилите да паркират по тях, съобщи още столичният кмет.   Отмениха глоба за пиене на бира Ваня Недялкова Пловдивчанин събори глоба от 300 лв. за пиене на бира на открито, твърдейки, че в шишето имало вода, а полицаят написал акта, без да провери. Униформеният потвърдил в съда, че видял човека да надига шишето и решил, че консумацията на пиво е факт. Пловдивският районен съд обаче реши, че нарушението не е доказано и отмени санкцията. Консумацията на акохол на открито е забранена по Наредбата за обществения ред в Пловдив още от 2009 г., но актове от този тип са рядкост. Служителите на Инспектората не дебнат по паркове и градини, а са фокусирали усилията си върху денонощни магазинчета за алкохол и цигари, пред които се пие масово и заведения, които работят след 23 часа без разрешение за удължено работно време. Санкциите за това тръгват от 5000 лв. и се налагат на фирмите.   Наказват родители при къпане на хлапетата им сами в морето Кръстина Маринова  ТРУД, ВАРНА Общинската хазна на Варна щеше да препълни от приходи през лятото, ако се съблюдаваше Наредбата за обществения ред, която предвижда глоби от 50 до 250 лева за родител, пуснал детето си до 10 години само да се къпе в морето. Местният парламент прие Наредбата от 2007 г. и от тогава до сега е променяна и допълвана поне 11 пъти. Глобите за високи децибели по кръчмите във Варна са от 50 до 500 лева. Но за излагане на рекламни порноматериали извън специалните места и магазини те тръгват от 200 до 500 лв. За шумни семейни и битови празници в квартала или махалата извън 22 часа и от 1 юни -след полунощ, санкциите са от 50 до 500 лв. След кметска заповед за пиене на алкохол на открито в Морската градина и курортните комплекси се приеха промени в Наредбата, според които до 1000 лева глоба може отнесе всеки, който пие бира или запали цигара на детска площадка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Къртиш в блока само с разрешение на съседите\t\t\t"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-37-%d0%bf%d0%be-%d1%80%d0%b8%d1%85%d1%82%d0%b5%d1%80-%d0%ba%d1%80/", "text": "Земетресение с магнитуд 3,7 по скалата на Рихтер е регистрирано на 23 км северозападно от Тирана, показва справка на интернет страницата на Европейския средиземноморски сеизмологичен център. Земетресението е регистрирано в 18:36 часа местно време (19:36 българско време). Епицентърът е на дълбочина от 8 км. Няма данни за жертви и разрушения. По-рано тази сутрин в същия регион бе регистрирано земетресение с магнитуд 4,9 по скалата на Рихтер.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Земетресение с магнитуд 3,7 по Рихтер край албанската столица Тирана"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8-%d1%81%d0%b0-%d0%b1%d0%bb%d0%be%d0%ba%d0%b8%d1%80%d0%b0%d0%bd%d0%b8-%d0%b2-%d0%bf%d0%b5%d1%80/", "text": "Десетки автомобили са блокирани в пернишкия кв. “Изток” придошла вода от проливния дъжд, предаде  . По първоначални данни колите стоят там от два часа. Водата е нахлула и вътре в купетата. Шосето все още не може да бъде отводнено. По-рано проливният дъжд предизвика транспортен хаос и в София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Десетки автомобили са блокирани в Перник заради проливния дъжд"}
{"url": "https://trud.bg/%d0%b3%d0%be%d0%bb%d1%8f%d0%bc-%d0%bf%d0%be%d0%b6%d0%b0%d1%80-%d0%b3%d0%be%d1%80%d0%b8-%d0%b2-%d1%81%d0%b3%d1%80%d0%b0%d0%b4%d0%b0%d1%82%d0%b0-%d0%bd%d0%b0-%d0%bc%d0%b5%d0%b1%d0%b5%d0%bb%d0%bd%d0%b0/", "text": "Голям пожар е възникнал в мебелна фирма в Русе около 20,00 ч тази вечер, предаде  . Засега няма информация за пострадали. Огнеборци с четири противопожарни автомобила и служители на Гражданската защита се опитват да потушат стихията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Голям пожар гори в сградата на мебелна фирма в Русе"}
{"url": "https://trud.bg/%d0%bf%d0%be%d0%bb%d0%ba%d0%be%d0%b2%d0%bd%d0%b8%d0%ba-%d1%81%d1%82%d0%b0%d0%bd%d0%b0-%d1%81%d0%b2%d0%b5%d1%89%d0%b5%d0%bd%d0%b8%d0%ba/", "text": "Бил е шеф на сигурността на информацията в МО Свещеник полковник от запаса Йордан Божилов е назначен за ефимерий на храма “Св. Архангели” на Военна Академия “Георги Стойков Раковски”. От месец септември в него ще се извършва богослужение всеки понеделник, съобщи началникът на учебното озаведение генерал-майор Груди Ангелов. Последната длъжност на свещеника в армията е директор на дирекция в МО, която се занимаваше със сигурността на информацията. Той е ръкоположен в дяконски чин иподякон Йордан Божилов по време на св. Литургия на 27 август 2017 г. в “Покров Богородичен” на Кремиковския манастир. Неговото свидетелство за изповед е подписано от иконом Николай Танев (предстоятел на храм “Покров Богородичен” в София), а е прочетено от архимандрит Василий. На литургията присъства и Негово Светейшество Българският патриарх и Софийски митрополит Неофит. Йордан Живков Божилов е роден на 24 октомври 1960 г. в гр. Лясковец, Великотърновска област. През 1982 г. завършва Висшето народно военно училище “Васил Левски” в гр. Велико Търново и е произведен в звание инжинер-лейтенант. Служи в свързочния полк на Сухопътни войски в гр. Нова Загора, където командва телеграфен взвод и рота. През 1992 г. завършва Военна академия “Георги Раковски” и се установява със семейството си в гр. София. След преместването си в София, по време на кризата на прехода у нас, със съпругата си забелязват, че има непълнота в живота им. В процес на търсене попадат на православна литература, която отговаря на много питания за смисъла на живота и липсващите неща в битието им. Така постепенно усеща, че вярата и упованието в Бога, както и промяната на начина им на живот, съответстваща на православния нравствен закон, са нещата, от които имат нужда. През 2004 г. се дипломира с отличен успех в новоучредената магистърска програма в Богословския факултет на Софийския университет “Св. Климент Охридски” с образователно квалификационна степен магистър по Теология, специализация “Систематическо и практическо богословие”, като защитава магистърска теза на тема “Военно духовенство”. Йордан Божилов със съпругата си и порасналите им деца – син и дъщеря (синът им е вече семеен и с деца), участват редовно в богослуженията и енорийския живот на столичния храм “Покров Богородичен”. Включват се активно в живота на Енорийския център към храма, където след завършване на Богословския факултет той преподава катехизис в курсовете, организирани от центъра. От пролетта на 2005 г. служи като иподякон в олтара на храм “Покров на Пресвета Богородица”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Полковник стана свещеник\t\t\t"}
{"url": "https://trud.bg/20-%d0%b3%d0%be%d0%b4%d0%b8%d1%88%d0%bd%d0%b0-%d0%bf%d1%80%d0%b0%d1%82%d0%b8%d0%bb%d0%b0-%d1%87%d0%b5%d1%82%d0%b8%d1%80%d0%b8%d1%87%d0%bb%d0%b5%d0%bd%d0%bd%d0%be-%d1%81%d0%b5%d0%bc%d0%b5%d0%b9%d1%81/", "text": "Момиче с 3 месеца шофьорски стаж изгубило контрол над колата си, заради изскочило куче на пътя, и се ударило челно в насрещен автомобил. Инцидентът е станал към 11,30 часа в сряда до маслобойната в Самуил. 20-годишната И.А. от село Владимировци, която имала книжка отскоро, шофирала „Фолксваген Голф”. Заедно с нея в колата била и 52-годишната й майка. Внезапно на пътя изскочило куче и момичето, за да не го удари, отклонило колата. Тя обаче навлязла опасно в насрещното движение и се забила челно в друг голф. Във втория автомобил, управляван от бивш полицай, били жена му и синовете им на 19 и 16 години. Петима са в блницата в Разград след катастрофата, като 19-годишно момче е с опасност за живота, стана ясно в късния следобед. Младата водачка, която взела книжка на 20 март тази година, била невредима, както и майка й. На предната седалка на колата й обаче се возела 41-годишна жена, която е с фрактура на черепа и счупени ребра. Най-тежко е състоянието на големия син на другия шофьор, чиято кола била ударена челно, докато се движел в лентата си. 19-годишното момче е с фрактури, контузни рани на главата и опасност за живота, уточниха от полицията. 16-годишният му брат е с контузии по главата и тялото. Майка им е с фрактура на черепа, а бащата, със счупен десен крак. От полицията допълват, че инцидентът е станал на мокър участък. Няма информация, но се предполага, че кучето, заради което се случила катастрофата, е улично. Не било изключено обаче да е изпуснат дворен пазач. Работата по инцидента продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " 20-годишна пратила четиричленно семейство в болница след челен удар заради куче на пътя\t\t\t"}
{"url": "https://trud.bg/%d1%82%d0%b8%d1%80-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0-%d0%b7%d0%b0%d1%80%d0%b0%d0%b4%d0%b8-%d1%81%d0%bf%d1%83%d0%ba%d0%b0%d0%bd%d0%b0-%d0%b3%d1%83%d0%bc%d0%b0/", "text": "В района на 24 км на автомагистрала „Хемус“ в посока София товарен автомобил е самокатастрофирал в разделителните мантинели. Това съобщиха от пресслужбата на ОДМВР – София. Няма пострадали. По първоначални данни причината е спукала се в движение гума. Местопроизшествието е обезопасено. Движението се регулира от полицейски служители. Сигналът за инцидента е подаден около 14.30 часа.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " ТИР катастрофира заради спукана гума при 24 км на магистрала “Хемус” в посока София"}
{"url": "https://trud.bg/%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%b8%d1%81%d1%82-%d0%be%d1%82-%d0%bd%d0%be%d0%b2%d0%b0-%d0%b7%d0%b0%d0%b3%d0%be%d1%80%d0%b0-%d1%81%d1%82%d0%b0%d0%bd%d0%b0-%d0%bf%d0%be%d0%bb%d0%b8/", "text": "Криминалистът от Нова Загора Георги Георгиев стана носител на голямата награда “Полицай на 2017 година” за разкрита телефонна измама за 5000 евро. Призът, учреден от Областната дирекция на МВР и общината в Сливен, му бе връчен на тържествено събрание в Сливен послучай професионалния празник на полицията и 139-годишнината от създаването на МВР. Извършената телефонна измама е единствената, регистрирана през миналата година, по т.нар. “обърната схема”. Възрастна жена от Нова Загора получила обаждане по стационарния си телефон от мним криминалист, който я предупредил за измамите “дай си парите, за да помогнеш на полицията”. След това престъпниците успели да въведат в заблуждение жената по остарялата схема, че неин родственик е купил радиатори, уредите са доставени и са необходими пари за покупката им. В хода на разследването са били установени три, съпричастни към престъплението, лица. Две от тях са били задържани. Оказало се, че се познават от затвора, където излежали присъди. Към момента делото е на досъдебна фаза. Извършителите са с най-тежката мярка за неотклонение “задържане под стража”. Призът на Георги Георгиев бе връчен от зам.кмета на Сливен Румен Иванов. Освен почетен плакет и грамота, от името на кмета Стефан Радев носителят на отличието получи и сребърна възпоменателна монета на БНБ “Старият бряст”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Криминалист от Нова Загора стана “Полицай на 2017 година”"}
{"url": "https://trud.bg/%d0%bd%d0%b8%d0%ba%d0%b8-%d0%b3%d0%be%d0%b2%d0%be%d1%80%d0%b8-%d0%b7%d0%b0-%d0%bc%d1%83%d0%b7%d0%b8%d0%ba%d0%b0%d1%82%d0%b0-stand-up-comedy-show-%d1%81-%d0%b1%d0%bb%d0%b0%d0%b3%d0%be%d1%82%d0%b2/", "text": "Забавното и различно комедийно шоу на Ники Станоев ще гостува и в Благоевград. Ники говори за Музиката! Stand UP Comedy Show ще се проведе на 6 юли от 20.00 часа на открита сцена между сградите на Младежки дом и Регионален исторически музей. Шоуто се включва в кампанията „В подкрепа на Иван“. 14- годишният Иван Христов от Благоевград има нужда от финансова помощ за животоспасяваща интервенция в чужбина. Входът на събитието е свободен. Ще бъдат поставени кутии, за да може всеки, който желае и има възможност, да отдели средства. Благоевград е един от любимите градове от лятното комедийно турне на Ники Станоев. В самото шоу той разказва много истории преживяни именно в областния град.  “ШашОвите истории в тази истинска стендъп комедия са за музиката в моят живот, тоест от 80-те до “наши дни”, споделя самият Ники Станоев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Ники говори за Музиката! Stand UP Comedy Show  с благотворителна кауза в Благоевград"}
{"url": "https://trud.bg/%d0%be%d1%82%d0%bb%d0%b8%d1%87%d0%bd%d0%b8-%d0%be%d1%86%d0%b5%d0%bd%d0%ba%d0%b8-%d0%b7%d0%b0-%d0%b1%d1%84%d1%81%d0%ba%d0%b8-%d0%b8-%d0%b1%d0%b0%d0%bd%d1%81%d0%ba%d0%be/", "text": "Българска федерация ски и екипът на Банско получиха отлична оценка от Международната ски федерация (ФИС) за подготовката за стартовете от Световната купа в алпийските дисциплини за мъже през следващия сезон. Задължителната инспекция, на която биват подлагани всички домакини на събития от такъв ранг, бе ръководена от Маркус Валднер, състезателен директор на Белия керван при мъжете. Заедно с него бе и Емануел Кодер от ФИС, а в делегацията имаше и представители на италианската компания „Инфронт“, която държи телевизионните права за стартовете за СК, както и Инго Хопфгартнер от „Алпина Сейфти Системс“, отговаряща за обезопасяването на пистите по време на стартовете. От българска страна инспекцията бе ръководена от Георги Бобев, вицепрезидент на БФСки. С него бяха и Виктор Гичев, рейсдиректор на стартовете в Банско и Валентин Стефанов, който изпълняваше същата длъжност при петте Световни купи в Банско в предишните години. Екипът обиколи пистите, които от 22 до 24 февруари 2019-а ще приемат супергигантски слалом, алпийска комбинация и гигантски слалом за най-добрите скиори в света. След среща с президента на БФСки Цеко Минев гостите посетиха и хотелите, които ще приемат състезатели, треньори и ВИП-ове, както и местата за вакс кабини. Валднер даде отлична оценка на подготовката, която родната централа и курортът извършват преди завръщането на Белия керван у нас след 4-годишно отсъствие. Стартовете догодина ще са първите след световното първенство в Оре (Швеция) и за тях да пристигнат новите шампиони на планетата, както и останалите звезди в скоростните и техничните дисциплини.", "date": "2018.07.04", "title": " Отлични оценки за БФСки и Банско"}
{"url": "https://trud.bg/%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-%d1%81%d0%bb%d0%b8%d0%b2%d0%b5%d0%bd-%d0%bd%d1%8f%d0%bc%d0%b0-%d0%b4%d0%b0-%d0%b2%d1%80%d1%8a%d1%89%d0%b0-17-%d0%bc%d0%bb%d0%bd/", "text": "Община Сливен няма да връща близо 1,7 млн.лева по втория етап на водния цикъл на града, съобщиха от общинската администрация. Сумата бе дължима като финансова санкция по европейския проект, наложена от Министерството на околната среда и водите по договор от 2013 година. Общината обжалва корекцията пред Административния съд в Стара Загора, който през октомври м.г. се произнесе в нейна полза. МОСВ обжалва решението и така делото влезе във Върховния административен съд, който като последна инстанция потвърди решението на старозагорските съдии. Решението е окончателно. Съдебната битка за разходването на средства по водния цикъл на Сливен обаче не е приключила. МОСВ наложи финансова корекция в размер на 4 млн.лева и за първия воден цикъл, изпълняван в периода от 2008 до 2010 година, казаха още от общинската администрация. Министерството си търси парите чрез органите на НАП, за събиране на средствата. От данъчното наложиха запор на общинските сметки през миналата есен, а общината оспори, че дължи сумата. По иск на НАП бе образувано дело, което на първа инстанция, в Окръжния съд в Сливен, завърши с 1:0 за общината, тъй като делото бе прекратено. Определението обаче е обжалвано от НАП пред Бургаския апелативен съд, който тепърва ще се произнесе. На снимката: Голямото копане за реконструкцията на “Вик”-мрежата в Сливен бе извършено преди години. Но вече трети кметски мандат продължават съдебните саги, свързани с него. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Окончателно: Сливен няма да връща 1,7 млн.лева за втория етап на водния цикъл"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d0%bd%d0%b5-%d0%bc%d0%be%d0%b3%d0%b0-%d0%b4%d0%b0-%d0%be%d0%b1%d0%b5%d1%89%d0%b0%d1%8f-%d1%87%d0%b5-%d0%bd%d1%8f%d0%bc/", "text": "Германският канцлер Ангела Меркел омаловажи спора с баварските си съюзници за имиграционната политика. Тя заяви в телевизионно интетрвю, че няма опасност за стабилността на коалиционното й правителство, предаде Ройтерс. “Не мога да обещая, че няма да има повече спорове за това и по други въпроси, понеже такова нещо е обичайно, когато правителството включва три партии”. Така в ефира на телевизия А Ер Де Меркел отговори на въпроса дали коалицията й ще изкара пълен четиригодишен мандат. “Този път това бе тежък спор по тема, която е и много емоционална. Но твърдо очаквам и ще направя каквото зависи от мен да гарантирам, че ще си свършим управленската работа добре и то не само сега, но и през идните години”, каза тя.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.04", "title": " Ангела Меркел: Не мога да обещая, че няма да има повече спорове в правителството"}
