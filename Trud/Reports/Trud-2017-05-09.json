{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d1%82%d1%80%d0%b5%d1%82%d0%b8-%d0%be%d1%84%d0%b8%d1%86%d0%b5%d1%80-%d0%be%d1%82-%d0%b1%d1%83%d0%bd%d0%b4%d0%b5%d1%81%d0%b2%d0%b5%d1%80/", "text": "Властите в Германия арестуваха трети офицер от Бундесвера, заподозрян че е подготвял терористични нападения. Сред потенциалните цели на тримата са вече бившият президент Йоахим Гаук и правосъдният министър Хайко Маас, съобщава .Според прокуратурата, арестуваният днес 27-годишен Максимилиан Т., както и задържаните по-рано Франко А. и Матиас Ф., са с крайно десни убеждения и са планирали нападения от „ксенофобски подбуди“.При разследването по нареждане на министъра на отбраната Урсула фон дер Лайен е открит списък с потенциални цели на терористичен акт. Сред имената са и тези на бившия президент Йоахим Гаук и на настоящия министър на правосъдието Хайко Маас.Франко А. беше задържан в края на април, а в хода на разследването стана ясно, че е водил двойствен живот. Освен офицер от Бундесвера, в края на 2015 г. той се е представил за сирийски бежанец и като такъв дори е получил статут. Арестуваният днес 27-годишен офицер е трябвало да го прикрива в армията във времето, когато Франко А. е влизал в ролята на бежанец. Разследващите предполагат, че подготвяното нападение е трябвало да бъде представено по-късно като дело на мигрант и с това да предизвика възмущение в германското общество.", "date": "2017.05.09", "title": " Арестуваха трети офицер от Бундесвера"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-273/", "text": "Божана Апостолова, поетеса, собственик на издателство „Жанет 45“.Д-р Велизар Шиваров, началник лабораторията по имунология в УМБАЛ „Софиямед“, 37 г.Йордан Младенов, депутат от „БСП за България“ в 44-ото НС, 38 г.Петър Мичев-Педро, художник, 62 г.Румен Биков, бизнесмен, министър на промишлеността в правителствата на Филип Димитров и Любен Беров, 59 г.Станислав Памукчиев, художник, 64 г.Ден на Европа!", "date": "2017.05.09", "title": " Днес да почерпят"}
{"url": "https://trud.bg/%d1%87%d0%b5%d1%81%d1%82%d0%b2%d0%b0%d0%bc%d0%b5-%d0%b4%d0%b5%d0%bd%d1%8f%d1%82-%d0%bd%d0%b0-%d0%b5%d0%b2%d1%80%d0%be%d0%bf%d0%b0/", "text": "На 9-ти май 1950 година в Париж френският министър на външните работи Робер Шуман произнася реч, на която представя предложение за създаване на обединение в Европа, което да гарантира мира на континента. Той споделя своята идея да се създаде европейска институция, която да обедини и управлява производството на френските и западногерманските въглища и стомана.Само година по-късно е подписан договорът за създаване на подобна институция. Предложението на Шуман се счита за началото на Европейския съюз.Днес от 10.00 часа пред сградата на Президентската институция на тържествена церемония ще бъде издигнато знамето на евросъюза. Церемонията ще се състои в присъствието на президента Румен Радев, парламентаристи и представители на изпълнителната власт.Държавният глава Румен Радев ще участва в церемонията по полагането на венци и цветя пред паметника на Незнайния войн в столицата по повод 72 години от края на Втората световна война.Събитието, на което ще присъстват български ветерани и представители на военно-патриотични съюзи и организации, ще започне от 9.00 часа.Въвежда се временна организация на движението, като от 8 сутринта се забраняват престоят и паркирането на пътни превозни средства на площад „Кн. Александър І“.", "date": "2017.05.09", "title": " Честваме Деня на Европа"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0%d1%82%d0%b0-%d0%bd%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f/", "text": "В края на 2016 г. коефициентът на безработица е 25,4%Икономиката на Република Македония е малка и отворена според международните стандарти. По данни на Евростат доходът на глава от населението според паритета на покупателната способност е 36% от средния за Европейския съюз (47% за България). По този показател Македония се нарежда сред страните в групата с доход около средния за света, докато спрямо страните от бивша Югославия е близо до Сърбия.Подобно на Сърбия и Македония, след официалното си формиране като отделна държава не демонстрира по-целенасочена политика за европейска интеграция. Така тя става официално кандидат за присъединяване към ЕС и НАТО едва през 2005 г., а от 2009 г. жителите на страната пътуват безвизово в Шенгенската зона.Като част от Югославия Македония е най-слабо развитата във федерацията. След обособяването си като самостоятелна държава икономическият растеж е относително бавен, като това се обуславя от липсата на по-бързо трансформиране към пазарни принципи на функциониране, политическа нестабилност и тежка бюрокрация. Все пак през периода 2004-2008 г. развитието се ускорява, като се регистрира среден темп на реален растеж от 5,3% годишно, което позволява процесът на конвергенция към доходите в ЕС да стартира ефективно. Настъпването на световната финансова криза и влошаването на състоянието на сръбската икономика обаче са факторите, които отново забавят растежа след това. Все пак след 2013 г. Македония отново успява да реализира положителен, макар и умерен растеж на икономиката си, но устойчивостта му е под въпрос предвид по-експанзивната фискална политика.Население и демографски процесиКъм началото на 2016 г. населението на Македония достига 2,071 млн. души. За разлика от останалите балкански страни, които бяха разгледани досега, тенденцията в Македония е населението да се увеличава, като през 2016 г. достига най-големия си брой от създаването на държавата. Така от началото на века населението се е увеличило с над 40 хил. човека (в България то се е понижило с 996 хил. човека). Очакваната средна продължителност на живота е 75,5 години (при 74,7 години за България). Равнището на образование е относително добро. В страната има 8 университета, от които 3 са частни.Текущо състояниеСтруктурата на македонската икономика е доминирана от услугите (62% от брутната добавена стойност), следвани от индустрията (26,6% от БДС) и селското стопанство (11,4% от БДС през 2015г.). Реалният растеж на БВП през 2016 г. е 2,4%, като съществен принос за това има търговията на дребно, която се разширява с 9,3%, докато индустриалното производство нараства с 3,4%. Най-бързо развиващите се отрасли в индустрията са съответно производството на неметални минерални продукти (растеж от 19,3%), на електрическо оборудване (13,2%) и фармацевтиката (9,7%), докато по-сериозен спад се отбелязва при добивната индустрия (-7,8%), производството на дрехи (-7,3%), производството на метални суровини (-11,1%) и на метални продукти (-11,1%).В края на 2016 г. коефициентът на безработица остава висок при равнище от 25,4% въпреки спада от над 10 процентни пункта след 2008 г. По своята същност тази безработица е структурна, тоест поради несъответствие между търсени и предлагани умения на пазара на труда.Средните работни заплати нарастват умерено, като през февруари 2017 г. брутните достигат приблизително 534 евро, докато нетните – 363 евро.Основните търговски партньори са Гърция, Сърбия, България, Германия, Италия, Словения, Австрия и Турция. През 2016 г. износът на стоки от Македония възлиза на 4,3 млрд. евро, докато вносът е 6,1 млрд. евро. От страната се изнасят основно машини и транспортно оборудване (27,8% от износа на стоки), химически продукти (23,9%) и промишлени продукти според вида на материала (14,4%). Вносът е доминиран от промишлените продукти според вида на материала (37,2% от вноса на стоки), машини и транспортно оборудване (21,3%) и храна и живи животни (9,1%). Като цяло салдото по текущата сметка на платежния баланс е отрицателно, но дефицитът се свива спрямо БВП.Парична политикаПаричната политика в Македония е насочена към стабилност на цените. Това се постига чрез фактическо фиксиране на валутния курс към еврото в много тесни граници на колебание. Данните на Националната банка на Македония показват, че през периода 2004-2016 г. средногодишно валутният курс на денара спрямо еврото е най-нисък през 2007 г., когато едно евро се разменя срещу 61,18 денара, докато през 2014 г. то се разменя срещу 61,62 денара. В рамките на този период обаче колебанието на курса е под 0,4% около средната му стойност.Паричната политика на страната не е типична, защото освен фиксирането на валутния курс централната банка управлява и лихвените проценти. Обикновено се избира или управление на лихвените проценти и свободно плаване на валутния курс, или фиксиране на курса и слабо въздействие от централната банка върху лихвите.Последната промяна е от 11 януари, когато НБМ понижава основния лихвен процент с 0,25 пункта до 3,5%. Решението се обяснява с очакваната ниска инфлация в краткосрочен период. През периода 2014-2016 г. е регистрирана дефлация на потребителските цени. Това се определя от факта, че цените, които не включват хранителните стоки и енергията, се повишават, докато административно регулираните цени се понижават. Тази политика обаче може да бъде фактор за ускоряване на инфлацията през следващите години, ако регулираните цени започнат да се покачват.Фискална политикаМакедония е сред държавите с относително ниски данъчни ставки. Данъците върху личните доходи и върху печалбата са пропорционални, като ставката от 2008 г. нататък е 10%. Освен това данъкът върху реинвестираната печалба е 0%, като са налице сравнително малък брой други изключения. Данъкът върху добавената стойност е 18%. Общите приходи в бюджета през 2016 г. достигат 28,7% от БВП, докато разходите са в размер на 32,5% от БВП, което означава, че е реализиран дефицит от 3,8% от БВП.Бюджетните дефицити са типични за фискалната политика в Македония. Тенденцията през последните пет години обаче е те да се повишават, като размерът им трайно превишава 3% от БВП. Лекото подобряване на бюджетното салдо спрямо БВП през 2016 г. се дължи на повишаването на приходите от корпоративни данъци и от акцизи, еднократни приходи и на значително по-ниски от предвидените капиталови разходи. От друга страна, разчетите за ДДС, който е най-големият източник на приходи в бюджета, не са изпълнени. Освен това през същата година са приети две актуализации на бюджета, чрез които се повишава целта за бюджетен дефицит спрямо първоначално заложения.В резултат от по-високите първични дефицити през 2016 г. държавният дълг достига 38,4% при 24,7% през 2010 г. Това е една от основните причини кредитният рейтинг на Македония да бъде понижен, което я изправя пред нарастващи разходи за финансиране. Въпреки че съотношението е относително ниско спрямо средното за ЕС, то вече подсказва, че са необходими допълнителни мерки за повишаване на събираемостта на данъците и за подобряване на ефективността на разходите. Това обаче може значително да се затрудни от настоящата политическа криза в страната.Бизнес среда и регулацииСпоред данните на Световната банка Македония се нарежда на десето място в света според предлаганите условия за правене на бизнес. През последните години са предприети реформи по отношение както на понижаване на данъчните ставки, така и за улесняване на плащането чрез попълване на електронни декларации, като по този показател Македония е на десето място. Стартирането на бизнес също е значително опростено, като са необходими максимум две процедури за изпълнение, които отнемат около два дни, докато на практика няма изискване за минимален капитал. Процедурите при получаване на разрешително за строеж, достъпът до кредит и защитата на миноритарните акционери също са области, където страната се класира сред най-добрите в света. Като по-слаби страни могат да се посочат области като регистрирането на собствеността и прилагането на договорите и процедурите по несъстоятелност. Освен това делът на неформалната икономика все още остава висок, което е признак за все още висока регулативна тежест.Като цяло бизнес средата в Македония значително се подобрява през последните години, като тя става лидер сред страните в Централна и Източна Европа в класацията на Световната банка. Въпреки това реализираният икономически растеж е относително нисък и не позволява бързото застигане на средните доходи в ЕС,Част от основните проблеми са свързани с пазара на труда, където коефициентът на безработица остава висок, а заетостта – ниска, което е признак за все още високия дял на неформалната икономика. Недостигът на квалифицирани кадри не може да бъде запълнен краткосрочно, което се явява и съществена пречка пред повишаването на потенциала на икономиката да се разширява.Също така на Македония в по-бърз порядък е необходимо ограничаване на бюджетния дефицит и овладяване на бързо нарастващия държавен дълг. Решаването на този проблем зависи до голяма степен от преодоляването на политическата криза чрез създаването на ново правителство.", "date": "2017.05.09", "title": " Икономиката на Македония"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%85%d0%b0-%d0%b3%d0%b0%d1%80%d0%b0-%d0%b2-%d0%bf%d0%b0%d1%80%d0%b8%d0%b6-%d0%b7%d0%b0%d1%80%d0%b0%d0%b4%d0%b8-%d0%b7%d0%b0%d0%bf%d0%bb%d0%b0%d1%85/", "text": "Френската полиция е евакуирала за известно време Северната гара в Париж след постъпил сигнал за заплаха срещу сигурността, предаде Ройтерс.Очевидци съобщават, че на място са пристигнали най-малко 10 полицейски мигробуса.„Край на проверката. Положението се връща към нормално“, съобщи полицията във френската столица малко по-късно.Не са представени детайли за причините за проведената операция.", "date": "2017.05.09", "title": " Евакуираха гара в Париж заради заплаха за сигурността"}
{"url": "https://trud.bg/%d0%b3%d0%b5%d1%80%d0%b3%d1%8c%d0%be%d0%b2%d0%b4%d0%b5%d0%bd%d1%81%d0%ba%d0%b8-%d0%b5%d0%bd%d1%82%d1%83%d1%81%d0%b8%d0%b0%d0%b7%d1%8a%d0%bc/", "text": "Всеки ден – Гергьовден! За това трябва да мечтаят армейците. Както беше на тазгодишния 6 май. За една част от политиците, които все още не са се освободили от инерцията на предизборното време, щедрите обещания продължиха. Изведнъж стана ясно, че нестореното от 5-6 години ще стане набързо факт, което си заслужава аплодисментите на деполитизираната ни войска.Премиерът Бойко Борисов избра социалните мрежи, за да поздрави воините и да им обещае, че „ще направи всичко възможно да живеят, да се готвят и да имат по-добър социален статус“. Най-сетне – след като двете предишни правителства, които оглавяваше, не можаха да разберат къде е болката на армията! И правиха всичко възможно, за да бъде нестабилна военната професия и точно поради това непривлекателна. Отежняваха режима за пенсиониране на военнослужещите, опитваха да отнемат от социални придобивки, като т.нар. 20 заплати и полагаемия годишен отпуск. И какво ли не още. От сегашните обещания на Бойко Борисов обаче, който само преди няколко дни седна за трети път на стола, т.е. на върха на изпълнителната власт, можем да съдим, че действително отливът от войници и офицери е заплашително голям. Ако продължава тази ситуация, в структурата на четвъртото правителство на Бойко Борисов, може и да няма военно министерство. Радостното, все пак, е, че вината е разбрана.Новият министър на отбраната Красимир Каракачанов извади на празника картата за връщането на наборната военна служба и продължи да развива тази тематика от кандидатпрезидентската си кампания и членството си в комисията по отбрана в предишния парламент, което заглуши до голяма степен отзвука от стегнатия и впечатлил с много достойнства военен парад. Разбира се, с известна еволюция, като от задължителна военна служба, за каквато пледираше чрез законопроект, премина на доброволна. И за да бъде убедителен, обяви, че по-голямата част от обществото ни било на тази вълна. Дали е така, все още никой не е правил представително проучване. И дали ще се случи, след като по-големият коалиционен партньор – ГЕРБ, е на обратното мнение и се измъкна в общите приоритети за управление с въвеждане на военно обучение в училищата и доброволна военна служба. За първото по-старото поколение има представа, но второто звучи повече като необяснена все още утопия. А някои бяха останали с впечатлението, че поне този министър първо ще чува мнението на военната експертиза и след това ще говори. Като че ли това няма да се случи и по темата за новите изтребители, защото по думите на Каракачанов България не може да си позволи да купи скъпи самолети.За подобен подход на политическо говорене и решаване, който народът нарича слагане на каруцата пред коня, предупреди президентът и върховен главнокомандващ въоръжените сили Румен Радев в словото си на Гергьовденския парад. Не ние, политиците, ще изпълняваме сложни задачи с тази нова техника и не ние ще рискуваме живота си на земята, в небето и в морето, а хората с пагони, заяви той. Впрочем в неговите думи нямаше Гергьовденски оптимизъм, със сигурност защото е стъпил здраво на земята, т.е. познава много добре хала на българския войник и неговата психика, който вече не вярва на гръмки обещания и не го топлят проекти с дългосрочни хоризонти, от които полза имат само политиците с оглед на мандата им.Колко е бил прав президентът Радев, стана ясно още същия ден, когато неговият предшественик Росен Плевнелиев с гергьовденски ентусиазъм защитаваше необходимостта от закупуване на изтребители Ф-16, при положение че на първо място военната експертиза сложи „Грипен“. Бившият върховен главнокомандващ се опря на геополитическия аргумент и разкри пред народа, че въздушното пространство на източния и южния фланг на НАТО се охранява с американските изтребители. Със същия ентусиазъм също на 6 май, но 2013 г., той заяви, че предварителната фаза по закупуването на новите самолети може да приключи до три месеца. Времето показа, че са необходими не месеци, а години. И не се знае колко още, ако колелото на тази история отново се завърти отначало.Нека да отдадем този ентусиазъм на празника и да приемем доброто в намеренията на новите стари управляващи. Все пак е жалко, че не всеки ден е Гергьовден. Здраво на земятаЗа жалост през последните десетилетия ролята и значението на въоръжените ни сили бяха системно подценявани. Затова днес Българската армия е не само малка като личен състав, но и тревожно некомплектована, с нисък социален статут на воннослужещите, с липса на достатъчно средства за ефективна бойна подготовка, с остаряло и недобре поддържано въоръжение.", "date": "2017.05.09", "title": " Гергьовденски ентусиазъм"}
{"url": "https://trud.bg/%d0%bf%d0%be%d0%b4%d0%bd%d0%be%d0%b2%d1%8f%d0%b2%d0%b0%d1%82-%d0%b6%d0%b5%d0%bd%d0%b5%d0%b2%d1%81%d0%ba%d0%b8%d1%82%d0%b5-%d0%bc%d0%b8%d1%80%d0%bd%d0%b8-%d0%bf%d1%80%d0%b5%d0%b3%d0%be%d0%b2%d0%be/", "text": "Мирните преговори между опозицията и правителството на Сирия в Женева ще бъдат подновени на 16 май, съобщи специалният пратеник на ООН за Сирия Стефан Де Мистура, цитиран от Ройтерс.В свое официално заявление Де Мистура изрази надежда, че споразуменията, постигнати миналата седмица в Астана сред Русия, Иран и Турция за създаването на „зони на деескалация на напрежението в Сирия“ ще бъдат приложени и „по този начин ще се постигне съществено намаляване на насилието и ще може да се оформи среда за провеждане на политическите междусирийски преговори в Женева“.По-рано в понеделник сирийският министър на външните работи Уалид Муалем заяви, че Дамаск би се придържал към руския план за такива зони, ако опозицията също ги съблюдава.", "date": "2017.05.09", "title": " Подновяват женевските мирни преговори за Сирия на 16 май"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b2%d1%83%d1%87%d0%b8%d1%87-%d1%81%d1%8a%d1%80%d0%b1%d0%b8%d1%8f-%d0%bf%d1%80%d0%b0%d0%b2%d0%b8-%d0%b2%d1%81%d0%b8%d1%87%d0%ba%d0%be/", "text": "Сръбският министър-председател и новоизбран президент Александър Вучич заяви, че Сърбия прави всичко, за да запази регионалната сигурност „и засега е успешна в това“.Той добави, че страната ще продължи да инвестира в армията си, предаде сръбското радио В-92.Днес Вучич ще присъства в честванията на Деня на сръбската армия, Деня на победата и Деня на Европа, които ще се проведат на полигона „Никинци“. Там ще се проведе и учението „Стомана-2017“, където по думите на министър-председателя сръбската армия ще демонстрира „наличното си мощно въоръжение, но и нови неща“.„Хората казват, че нищо не се случва в армията, но всъщност тези ужасни ботуши, с които служихме през 1988-1999 година в Югославската народна армия, вече ги няма, а вместо това всеки има два-три чифта, повече униформи, заплати“, посочи Вучич.„Хората ще видят утре и управляемите ракетни системи АЛАС. Как те променят курса си драстично, за да се изправят срещу цели. После ще си представят колко по-силни и мощни ставаме“, добави той.", "date": "2017.05.09", "title": " Александър Вучич: Сърбия прави всичко, за да запази регионалната сигурност"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d0%ba%d0%b8-%d0%b8%d0%b7%d0%b1%d0%be%d1%80%d0%b8-%d1%81%d0%b5-%d0%bf%d1%80%d0%be%d0%b2%d0%b5%d0%b6%d0%b4%d0%b0%d1%82-%d0%b2-%d1%8e%d0%b6/", "text": "В Южна Корея в 6 часа сутринта местно време (23:00 българско) врати са отворили избирателните секции, където ще бъде избран нов президент на страната, след като предишният Пак Кън-хе бе отстранен за корупция, предаде АФП.Очаква се избирателната активност да бъде рекордна, понеже гласоподавателите са недоволни от широкоразпространените подкупи и злоупотреби с властта, които струваха на Пак Кън-хе властта.Левият адвокат правозащитник Мун Че-Ин води в социологическите проучвания, следван от бившия директор на технологична компания Ан Чул-су.По данни от 11:00 часа местно време (5:00 българско) избирателната активност е била 19,4%, предаде ТАСС.„Към 11 часа сутринта своя глас дадоха 19,4% от избирателите“, съобщават от Националната избирателна комисия на страната. Равнището на избирателната активност за момента е по-ниско от предишните избори преди пет години, когато гласуват 26,4% от гражданите.Същевременно трябва да се отчете, че тази година за първи път избирателите в страната са имали възможността да участват в продължило два дни предсрочно гласуване, в което са участвали 26,06% от гражданите, имащи право на глас.Гласуването приключва в 20:00 часа местно време (14:00 българско), а окончателните резултати ще бъдат обявени на 10 май.", "date": "2017.05.09", "title": " Президентски избори се провеждат в Южна Корея"}
{"url": "https://trud.bg/%d1%81%d0%b0%d1%89-%d0%bf%d1%80%d0%b8%d0%b7%d0%be%d0%b2%d0%b0-%d0%ba%d0%be%d1%81%d0%be%d0%b2%d0%be-%d0%b4%d0%b0-%d1%80%d0%b0%d1%82%d0%b8%d1%84%d0%b8%d1%86%d0%b8%d1%80%d0%b0-%d1%81%d0%bf%d0%be%d1%80/", "text": "САЩ призова политическите партии в Косово да ратифицират споразумението за гранична демаркация със съседна Черна Гора, посочвайки, че отлагането на това ще навреди на имиджа на балканската държава в чужбина и ще попречи на възможността жителите на Косово да пътуват свободно по Европа.Посолството на САЩ в страната призова правителството да представи отново въпроса за ратификацията пред парламента, предаде Voice of America.„Оставаме напълно убедени, че граничната демаркация, установена според споразумението, е начертана правилно“, пише в официално заявление на посолството, в което се призовава политиците в Косово „да сложат край на споровете и несъгласията, които единствено вредят на страната“.Според опозицията Косово губи територия чрез споразумението. Тя заяви по-рано, че ще прекъсне всеки опит договорът да бъде ратифициран.", "date": "2017.05.09", "title": " САЩ призова Косово да ратифицира споразумение с Черна Гора"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%bf%d1%80%d0%be%d0%bc%d0%b5%d0%bd%d1%8f%d1%82-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2-%d1%81%d0%be%d1%84%d0%b8%d1%8f-2/", "text": "Въвежда се временна организация на движение във връзка с честването на Деня на Европа, съобщиха от пресцентъра на Столична община. Забранява се престоят и паркирането на пътни превозни средства, както следва:– До 06.00 часа на 10 май на пл. „Кн. Александър І”. – От 08.00 часа до приключване на мероприятието на 9 май на ул. „Рачо Димчев”. – От 16.00 часа до приключване на мероприятието на 9 май на ул. „Кн. Александър І” между ул. „Съборна” и бул. „Цар Освободител”.От 08.00 часа на 9 май до 12.00 часа на 10 май се осигурява паркирането на автобусите превозващи участниците в мероприятията на централното пътно платно на бул. „Македония”, без да се засягат спирките на масов градски транспорт.От 20.00 часа на 9 май до 02.00 часа на 10 май се забранява влизането на пътни превозни средства, както следва:– по бул. „Цар Освободител” между ул. „Г.С.Раковски” и пл. „Независимост”; – по ул. „Аксаков” между ул. „Дякон Игнатий” и ул. „Г. Бенковски”; – по ул. „Дякон Игнатий” между ул. „Аксаков” и бул. „Цар Освободител”.Столична дирекция на вътрешните работи осигурява охрана и постове за контрол и регулиране на движението.Въвежда се организация на движението за провеждането на шествие по повод празника на столичния район „Люлин“.От 16.50 часа до 17.30 часа се забранява влизането на пътни превозни средства в двете посоки по бул. „Захари Стоянов” между бул. „Добринова скала” и бул. „Панчо Владигеров”.От 16.50 часа до 17.30 часа ще бъде частично променен маршрута на автобусни линии № 42 и №111 и тролейбусна линия № 7:– Автобусна линия № 42 (само в посока гр. Банкя): от метростанция “Люлин” направо по бул. “Царица Йоана”, наляво по бул. “Добринова скала” и по ул. “Филиповско шосе” по маршрута – Автобусна линия №111 в посока ж.к. „Младост”/ – от бул. „Панчо Владигеров”, надясно по бул. „Царица Йоана” до кръговото кръстовище с Околовръстен пъти наляво по Околовръстен път по маршрута двупосочно. – Тролейбуснса линия № 7 /в посока кино „Одеон”- от РДЦ ”Люлин” наляво по бул. „Добринова скала” по маршрута на Тролейбус 6.Превозните средства ще спират на всички съществуващи спирки в променения участък.", "date": "2017.05.09", "title": " Вижте как променят движението в София заради честването на Деня на Европа"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d1%81%d1%8a%d0%b4%d0%b5%d0%b1%d0%bd%d0%b8%d1%8f-%d0%bf%d1%80%d0%be%d1%86%d0%b5%d1%81-%d1%81%d1%80%d0%b5%d1%89%d1%83-%d0%bd%d0%b8%d0%ba/", "text": "Поредно заседание по делото срещу бившия военен министър Николай Ненчев за ремонта на самолетите МиГ-29 е насрочено за днес.Делото започна в края на февруари. По него има събрани 41 тома доказателства и пред съда се очаква да бъдат разпитани общо 23-ма свидетели. В списъка е и настоящият президент и бивш командир на военновъздушните сили Румен Радев.Според прокуратурата за времето от 5 май 2015 г. до 9 септември 2015 г., като министър на отбраната Николай Ненчев не е изпълнил служебните си задължения и не е осигурил авиационната безопасност и летателната годност на самолети от изтребителната авиация на ВВС на страната ни.След настояване от страна на Николай Ненчев и неговите адвокати съдията по делото разреши заседанията по делото да са открити и в присъствието на журналисти.", "date": "2017.05.09", "title": " Продължава съдебният процес срещу Николай Ненчев"}
{"url": "https://trud.bg/%d0%bc%d0%be%d0%bd%d0%b0%d0%ba%d0%be-%d0%b8%d0%b7%d0%bb%d0%b8%d0%b7%d0%b0-%d1%81%d1%80%d0%b5%d1%89%d1%83-%d0%b8%d1%81%d1%82%d0%be%d1%80%d0%b8%d1%8f%d1%82%d0%b0/", "text": "Симпатичният тим на „Монако“, изграден от таланти и бъдещи звезди, излиза срещу историята в полуфиналната среща реванш от Шампионската лига с „Ювентус“ в Торино. Французите загубиха първата среща с 0:2 и имат трудната задача да преодолеят поне три пъти перфектната към момента защита на италианците, за да продължат на финал. Другото условие е играчите на Леонардо Жардим да не допуснат попадения в своята врата.До този момент само два отбора са печелили елиминация в Шампионската лига, след като са загубили първата среща на своя стадион. През 1996 г. това прави „Аякс“ срещу „Панатинайкос“, а по-късно „Интер“ успява да отстрани „Байерн“ през 2011 г. И в двата случая е преодолян пасив от един гол.Ситуацията за „монегаските“ изглежда трудна с оглед на това, че Старата госпожа е пуснала едва 2 гола в 11 срещи в надпреварата през настоящата кампания.„Трябва да стигнем до финала и да се опитаме да спечелим трофея – каза капитанът на „Ювентус“ Джанлуиджи Буфон. – Това би била втората най-голяма радост в кариерата ми след спечелената световна купа с Италия през 2006 г.“За да стигнат до мача за титлата, играчите на Масимилиано Алегри трябва да са концентрирани. Това посъветва бившият мениджър на „Лестър“ Клаудио Раниери.„Монако“ заслужава уважение и професионализъм“, каза италианецът.Ако „монегаските“ искат да се доберат до финала, трябва да сложат край и на друга статистика. Тази на непобедения у дома тим на „Ювентус“. „Черно-белите“ паднаха за последно на своя стадион в турнира през 2013 г. на четвъртфинал от „Байерн“ (0:2).", "date": "2017.05.09", "title": " „Монако“ излиза срещу историята (инфографика)"}
{"url": "https://trud.bg/%d0%bf%d1%8a%d1%80%d0%b2%d0%b8%d1%8f%d1%82-%d0%bf%d0%be%d0%bb%d1%83%d1%84%d0%b8%d0%bd%d0%b0%d0%bb-%d0%bd%d0%b0-%d0%b5%d0%b2%d1%80%d0%be%d0%b2%d0%b8%d0%b7%d0%b8%d1%8f-2017-%d0%b5-%d1%82%d0%b0%d0%b7/", "text": "Тази вечер е първият полуфинал на Евровизия. Вторият полуфинал, с участието на Кристиан Костов, е в четвъртък. Тогава той ще излезе под номер 15. Големият финал е в събота.За да подкрепите българското участие във втория полуфинал на конкурса трябва първо да се уверете, че държавата, в която се намирате, може да гласува.Може да се гласува в държавите, които участват във втория полуфинал. Те са 20 – Украйна, Франция, Германия, Швейцария, Македония, Естония, Израел, Малта, Холандия, Сърбия, Дания, Румъния, Сан Марино, Литва, Хърватска, Норвегия, Беларус, Унгария, Австрия и Ирландия.Ако гласуването е позволено, гледайте конкурса по местния канал, който го излъчва.Изчакайте края на последната конкурсна песен и следвайте инструкциите, изписани на екрана.Зрителите от България не могат да подкрепят българския представител.", "date": "2017.05.09", "title": " Първият полуфинал на Евровизия 2017 е тази вечер"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f%d1%82-%d0%ba%d0%bc%d0%b5%d1%82-%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf/", "text": " – Госпожо Фъндъкова, вие всъщност сте прекият домакин на Европа за първата половина на 2018 година. Как ще посрещнете гостите си?– Първо, разбира се, с отлично ремонтирани улици и булеварди. Може би най-сериозна ще бъде промяната по булевард „България“, той е ключов за София. В момента имаме стеснени участъци заради строежа на метрото, а през юни със собствени средства ще започнем подмяна на уличното осветление. За преасфалтирането водим преговори за финансиране с държавата, защото той е част от т.нар. правителствено трасе и ще е много натоварено за осигуряване на събитията от председателството на България на Съвета на ЕС. Започнали сме процедурите по избор на изпълнител, така че от средата на юли да имаме готовност да започнем работи при осигурени средства. Тази година реновираме цялостно 10 големи булеварда. Довършваме ремонта с разширението на бул. „Монтевидео“, който започнахме миналата година, но спряхме заради обжалване на отчуждаването. Преди дни приключиха делата за отчуждаване и вече можем да продължим работа. Разширяваме бул. ”Тодор Каблешков” от бул. „Братя Бъкстон“ до бул. „Цар Борис III“. Реконструираме участъци от бул. „Шипченски проход”, бул. „Асен Йорданов”, бул. „Прага“, бул. „Княз Александър Дондуков”, ул. „Граф Игнатиев“, бул. „Oвча купел“. Цялостните ремонти на базовата инфраструктура са ключов приоритет в последните години, с който успяхме да напреднем чувствително и благодарение на това започнахме програмата за ремонти и в кварталите.– Кога започва ремонтът на бул. „Дондуков“ и вече наясно ли сте как ще изглежда булевардът след ремонта и дали ще бъде еднопосочен, каквито идеи също се обсъждаха?– Цялостният ремонт на бул. „Дондуков“ е един от най-тежките ни обекти за тази година. Един от важните въпроси тук е за вида настилка. Тази част от булеварда в момента е павирана и целта ни беше да чуем мнението и на експерти, и на граждани за това, дали да я запазим. Вариантите са да запазим паветата, да асфалтираме или да изпълним смесен вариант – активните ленти за движение на автомобили да са с асфалт, а местата за паркиране и трамвайното трасе да са с паваж. На страницата ни в интернет гражданите можеха да гласуват в анкета, а кметът на района Васил Цолов и заместник-кметът по транспорта Евгени Крусев организираха и обществени обсъждания. В средата на май е последното, след което ще вземем и окончателно решение за настилката. Проектантите вече работят по включване на част от предложенията на гражданите, дадени досега, като изграждане на острови в двата края на трамвайната линия при ул. „Бачо Киро“ и ул. „Кракра“. Сега големият въпрос е дали да има велоалея от едната страна или не – и очаквано мненията са разделени. По график ще започнем реконструкцията на 1 юни с подмяна на водопровода между ул. „Кракра“ и бул. „В. Левски“. Целта ни е да приключим в средата на септември както с пътната настилка, така и с новите трамвайни релси, тротоари и улично осветление. За времето, в което ще се наложи спиране на трамваите в участъка, ще осигурим заместваща автобусна линия между Паметника на Васил Левски и Женския пазар. Еднопосочно движение в момента не се предвижда, нужен е задълбочен анализ как това ще се отрази на транспортните потоци в много по-широк периметър.– Продължавате ли ремонтирането на вътрешноквартални улици?– Цялостният ремонт на по-малките улици в кварталите е новият приоритет в програмата ни. От 2016 г. работим по отделна програма, като ремонтираме цялостно 30-ина улици годишно. За 2017 г. сме планирали пълно обновяване на 35 квартални улици. Освен това след приключване на строителните дейности на метростанциите по бул. „Патриарх Евтимий“ предвиждаме и реконструкция на ул. „Княз Борис I“ в участъка от бул. „Патриарх Евтимий“ до бул. „Скобелев“, ул. „Шандор Петьофи“, улици в районите „Овча купел“, „Слатина“, „Нови Искър“ и др. В момента е в ход процедурата за избор на изпълнител за основна реконструкция и изграждане на 14 малки улици с прогнозна стойност 13 млн. лв. Около 70 млн. лв. тази година инвестираме в ремонти на уличната мрежа, както и изграждане на нови улици. От тях 36 млн. лв. са ремонтите, а 34 млн. лв. са за цялостната реконструкция на основни улици и булеварди.– Обещахте, до 2019 г. градските автобуси в София да бъдат със средна възраст 7 г. Какви са плановете за модернизация на градския транспорт през 2017 година?– За 3 години подменихме половината от автобусите в София. И през тази година продължаваме с процедура за закупуването на още 120 газови автобуса. В началото на седмицата прекратихме поръчката за доставка на 30 дизелови автобуса заради това, че до крайно класиране остана един участник и не може да се гарантира конкуренция. Поисках да се промени процедурата и с тези средства да закупим също автобуси на природен газ. Подготвяме и процедурата за първите електрически автобуси, за което вече тестваме четвърти тип технология в реални градски условия. Целта ни е да направим градският транспорт по-привлекателен и удобен за хората. Миналата година завършихме изграждането на системата за управление на трафика на 187 кръстовища, а през тази внедряваме програмата, която ще даде възможност на градския транспорт да преминава с предимство.– През идните месеци ще бъдат ли пуснати в експлоатация още от модернизираните швейцарски трамваи? Къде в столицата ще се подновяват трамвайни релси?– Повечето хора не знаят, че трамваите са най-скъпите превозни средства от градския транспорт. Цените на най-достъпните модели започват от 3 млн. лв. нагоре за мотриса. През 2014 г. реализирахме първия проект за купуване на 20 нови трамвая с подкрепата на ОП „Околна среда“. Миналата година купихме още 5 нови трамвая, а сега стартирахме процедура за купуване на още 13 нови. Започнахме и два проекта за подмяна на най-старите софийски трамваи с реновирани от Чехия и Швейцария. Доставихме 20 реновирани трамвая от Чехия, които замениха най-старите по линия 22. С 28-те швейцарски, които ще доставим до края на годината, заменяме мотрисите по линии 6, 8 и 12. Освен в трамваи инвестираме и в реновиране на трамвайните трасета – всички те не са реконструирани цялостно от времето на изграждането им. До момента сме реновирали релсовия път по бул. „България“, по бул. „Витоша“, в района на Руски паметник, където тестово направихме и първата линия върху трева, и по ул. „Козлодуй“. Подготвили сме проектите за реновиране на трасетата по бул. „Дондуков“ заедно с ремонта на целия булевард, по бул. „Цар Борис III“, по ул. „Граф Игнатиев“, по ул. „Каменоделска“ и ще довършим един останал участък от бул. „България“. Общо над 25 км трамвайни линии ще бъдат основно рехабилитирани, което чувствително ще повиши скоростта и комфорта на пътуване, намалявайки шума и вибрациите за живеещите наоколо.– Спирането на строителството в район „Младост“ доведе до ескалация на напрежението между граждани и собственици на имоти. Какво ще предприемете, за да не се строи в зелени площи?– Защитата на междублоковите пространства и детските площадки е обща задача, няма човек или кмет на район, който да иска да се строи върху тях. Нашата задача е да ги защитим от строителство по законен и ефективен начин, а не да противопоставяме едни хора на други. Заедно с главния архитект г-н Здравко Здравков предложихме промени в Закона за устройство и застрояване на София, които дават по-добра защита на междублоковите пространства в жилищните комплекси. Предишното Народно събрание не успя да ги приеме, в следващите седмици ние ще ги внесем заедно с допълнителни текстове за ограничаване на височината на нови сгради. В момента има вратички в законите и липса на ясни правила, които ограничават възможностите ни за действие. Убедена съм, че ясните правила ще са от полза и за предприемачите. Възложила съм и разработването на система за дефиниране и анализ на трафика, която задължително да се взема предвид преди даването на разрешения за строеж на сгради над определен обем. За историческия център на София искаме ясно да регламентираме запазване на силуета, което също е свързано с ясни разпоредби за максималната височина на нови сгради. Освен това бяхме започнали разговори с предходния екип на Министерството на земеделието за определяне на краен срок за приключване на производствата по възстановяване на земеделска земя в урбанизираните територии.– Как ще бъде решен проблемът с опразването на Виетнамските общежития и намирането на жилища за изселването на семейства, живеещи там?– Категоричната ми позиция е, че Виетнамските общежития трябва да бъдат премахнати и сме се заели много сериозно с тази задача. От 10-ина дни на място работи специална работна група, в която влизат кметове на райони, общински съветници от различни партии, експерти и граждани. Те правят анализ на всички настанявания и ще излязат както с пълна информация, така и с предложения за серия от мерки, които да предприемем. Кметът на район „Красна поляна“ започна извеждане на наемателите на бл. 10, като до момента са връчени заповеди за прекратяване на наемните отношения и заповеди за изземване на жилищата на всички некоректни наематели. Голяма част от тях са обжалвани и подлежат на съдебен контрол. Осем семейства до момента са изведени от жилищата, а за други 5, които са коректни наематели, са издадени заповеди за пренастаняване. Районът е започнал процедурата за прекратяване на договорите с недобросъвестните наематели на блокове 7, 8 и 12. За да успеем да освободим всички блокове, се нуждаем от подкрепата и на държавата. Благодарна съм на областния управител, който предостави 12 жилища за нуждите на Столичната община. В момента разглеждаме и имот, който ни предоставя Министерството на отбраната. Изпратила съм писма с молба за подкрепа на усилията ни до всички министри. С новия състав на Министерския съвет ще продължим разговорите. Нашият ангажимент по закон е да предложим жилища на всички, които са били добросъвестни наематели и имат адресна регистрация в София. Отделно от това в последните месеци по мое настояване в района има постоянно полицейско присъствие.– В началото на май беше разрушена Двойната къща на бул. „Васил Левски“. Това предизвика голям обществен отзвук, тъй като доскоро тя бе паметник на културата, но в края на 2016-а този статут й е отнет. Какви са правомощията на местната власт в такива случаи?– Поисках официално преразглеждане на отнетите статути на къщите на бул. „Цариградско шосе“ №37 и на ул. „Шести септември“ №49 от Министерството на културата в края на миналата година. Тези решения и мотивите към тях трябва да са публични, а не местната власт и гражданите да научаваме за тях впоследствие при свършен факт. За Двойната къща на бул. „Васил Левски“ Столичната община през 2014 г. е одобрила работен устройствен план, който включва запазване на къщата, която тогава е била със статут на паметник на културата. Ние подновяваме предложението си към Националния институт за недвижимо културно наследство (НИНКН) да дигитализираме за наша сметка целия архив на паметници на културата, които се намират на територията на града, и всички решения, които се вземат за тях. Специално заложихме в Закона за устройство и застрояване на София много високи глоби за собственици на паметници на културата, които не се грижат за тях. Налагали сме най-големите санкции – по 100 хил. лв. на собствениците на „Захарна фабрика“ – 3 пъти, на къщата на Яворов и на къщата на Фингов. В момента подготвяме процедурата да възстановяваме за собствена сметка сгради, паметници на културата от местно значение, каквато възможност ни дава Законът за културното наследство. За паметниците от национално значение тези правомощия са предоставени на държавата в лицето на Министерството на културата. Нашият гостЙорданка Фандъкова е завършила руска филология в СУ “Св. Климент Охридски” и работила като учител и директор на 73-то СОУ “Владислав Граматик” в София. Тя е зам.-кмет на София (2005-2009) и министър на образованието от 27 юли 2009 г. На 23 ноември 2009 г. става кмет на София. На 23 октомври 2011 г. отново печели изборите за поста. През октомври 2015 г. става кмет на София за трети път.", "date": "2017.05.09", "title": " Столичният кмет Йорданка Фандъкова пред „Труд“: София посреща Европа с отлични комуникации"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d1%81%d0%b5-%d0%bf%d1%80%d0%b8%d1%86%d0%b5%d0%bb%d0%b8-%d0%b2-23-%d0%b3%d0%be%d0%b4%d0%b8%d1%88%d0%b5%d0%bd-%d1%80%d0%b5%d0%ba/", "text": "„Лудогорец“ се прицели в 23-годишен рекорд, държащ се понастоящем от „Левски“. Става въпрос за постижението на „сините“ от сезон 1993/1994, когато грабнаха титлата със 17 точки аванс пред втория в класирането ЦСКА.И до днес това е най-категорично спечелената шампионска титла. Рекорд, който „Лудогорец“ е на път да подобри. В момента тимът от Разград води убедително с 16 точки пред втория ЦСКА. До края на шампионата остават 5 кръга, в които преднината може да бъде увеличена, а рекордът подобрен.Второто най-добро постижение се държи от ЦСКА. През 2007/2008 „червените“ триумфираха с 16 точки пред Вечния съперник.По всичко личи обаче, че „орлите“ ще насочат вниманието си към финала в турнира за Купата на България, а постижението на „сините“ остава на заден план.„Следващата ни цел е да направим дубъл на 24 май“, обяви треньорът на „Лудогорец“ Георги Дерменджиев.От Разград дават индикации, че в оставащите срещи от първенството ще дадат шанс на играчите, които са взели по-малко участие през сезона.„Обмисляме по-голяма пауза за някои от футболистите – разкри Дерменджиев. – Първенството завършва на 31 май, а ние трябва да играем на 11 юли първия си квалификационен мач от Шампионската лига. Ако ги държим всичките до 31 май, те ще имат само 7-8 дни почивка.“До края на шампионата на „Лудогорец“ предстоят гостувания на „Дунав“, „Левски“ и „Черно море“, както и домакинства на ЦСКА и „Локомотив“ (Пд). Финалът за купата е срещу „Ботев“ (Пд).Снимка: Sportal.bg", "date": "2017.05.09", "title": " „Лудогорец“ се прицели в 23-годишен рекорд"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%ba%d0%be%d0%b2%d0%b0%d1%87%d0%b5%d0%b2-%d0%bd%d0%b0%d0%b4%d0%b5%d0%b6%d0%b4%d0%b8%d1%82%d0%b5-%d1%81%d0%b0-%d1%87%d0%b5-%d0%bc%d0%b0%d0%ba%d1%80%d0%be%d0%bd/", "text": "Всички се радват, че един млад човек с идеи за реформи на Европейския съюз става президент на една от страните – основателки. Така евродепутатът Андрей Ковачев обобщи в пред  реакциите след президентския вот във Франция.„Надеждите, свързани с Еманюел Макрон са, че той наистина ще изпълни това, което казва – реформи за по-силна Европа в областите, където европейските граждани искат да видят повече Европа – сигурност, борба с тероризма, обща политика по миграцията, конкурентноспособност, работни места.“, каза Ковачев.След Брекзит имаше тъкмо обратният ефект на ефекта на доминото – голяма част от европейските граждани разбраха, че Европа не е безсмъртна и това накара много от гражданите на Европа да застанат зад европейската идея, посочи още той.Евродепутатът увери, че в Брюксел се гледа изключително позитивно на новото българско правителство, а на предстоящото Българското председателство на Съвета на ЕС – с надежда.В Председателството е най-важно съдържанието. С логистиката – коли, сгради, хотели, ще се справим. Най-важното е какво предлагаме на ЕС като председателство. Иначе с техническите въпроси българското правителство трябва бързо да се справи. Тук са призвани всички министерства, защото политиките на ЕС са във всички сфери. Всяко министерство залага и предлага приоритетите в съответния формат.обясни Ковачев.Убеден съм, че новият български еврокомисар ще бъде отново силен български представител в Европейската комисия, заяви той преди оповестяването на българската кандидатура. По думите му, България може да получи и да има ресор като „Дигитализация и цифрова икономика“.На въпрос дали Мария Габриел е добър вариант, Ковачев отговори, че е убеден, че Габриел „би се справила с подобна задача по най-добрия начин“.", "date": "2017.05.09", "title": " Андрей Ковачев: Надеждите са, че Макрон ще направи реформи за по-силна Европа"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d1%81%d0%bb%d0%b0%d0%b2%d0%ba%d0%be%d0%b2-%d1%82%d0%be%d0%b4%d0%be%d1%80-%d1%81%d1%8a%d0%b1%d0%b5%d0%b2-%d0%b2%d0%b5%d1%87%d0%b5-%d0%b5/", "text": "Тодор Събев, който  в Сърбия, вече е контактен и се възстановява. Това обяви пред  Александър Славков, президент на Българската федерация по Шотокан Карате-До.Събев е ударен изненадващо два пъти в лицето от румънски състезател след края на състезанието в Суботица в неделя. Това се случило на финалната среща, когато нашият играч отбелязал победа. По думите на Славков той е бил ударен, когато вече е свалил гарда и е излязъл от кондиция.Ситуацията беше изнервена, беше важна финална среща, коментира още президентът на федерацията по Шотокан Карате-До.Най-критично е било състоянието на Тодор Събев в неделя през нощта, имало е опасност за живота му.„Събев е на 22 години, тази година ще навърши 23 години, от Русе и учи право. Той е един от най-техничните играчи, твърдо момче е”, каза още Александър Славков.Пострадалият състезател беше докаран вчера от болницата в Белград във Военномедицинската академия в София с военнотранспротния самолет „Спартан” по нареждане на премиера Бойко Борисов.", "date": "2017.05.09", "title": " Александър Славков: Тодор Събев вече е контактен"}
{"url": "https://trud.bg/%d0%b8%d0%bd%d1%82%d0%b5%d0%bd%d0%b7%d0%b8%d0%b2%d0%b5%d0%bd-%d0%b5-%d1%82%d1%80%d0%b0%d1%84%d0%b8%d0%ba%d1%8a%d1%82-%d0%bf%d0%be-%d0%b3%d1%80%d0%b0%d0%bd%d0%b8%d1%86%d0%b0%d1%82%d0%b0-%d0%bd%d0%b8/", "text": "На българо-турската граница трафикът е интензивен. 5 км колона от товарни автомобили се е образувала на изход от страната при ГКПП „Капитан Андреево”. Това съобщиха от пресцентъра на ГД „Гранична полиция”.На българо-гръцката граница на ГКПП „Кулата” трафикът е интензивен.На границата ни със Сърбия, Македония и Румъния трафикът е нормален на всички пропускателни пунктове.", "date": "2017.05.09", "title": " Интензивен е трафикът по границата ни с Турция и Гърция"}
{"url": "https://trud.bg/%d1%80%d0%be%d0%b4%d0%b8%d1%82%d0%b5%d0%bb%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%82-%d1%81%d1%80%d0%b5%d1%89%d1%83-%d0%bd%d0%b0%d1%81%d0%b8%d0%bb%d0%b8%d0%b5%d1%82/", "text": "Родители излизат на национален протест утре, 10 май. Той ще е насочен срещу зачестилите прояви на физическо и психическо насилие над деца в ясли, детски градини и училища.Това се разбира от публикация в социалната мрежа на неправителствената организация – сдружение „За децата ни“. Те поставят 11 искания, като на първо място е входящи ежегодни и инцидентни тестове за психологическа пригодност на педагозите и медицинските сестри яслите, детските градини и училищата.Според родителите, е задължително да има видео наблюдение във всяка от стаите на тези заведения и тези камери да бъдат с висока резолюция, за да се различват лицата.От общинската дирекция, която отговаря за яслите казаха, че тече вече процедура по слагането на камерите.„Ние не целим само поставяне на камери в яслите. Искаме и в градините. Като цяло се стремим за цялостна промяна в образователната система. Тя не е изменяна от много години.“, каза една от майките Теодора Алексиева пред .Анелия Гроздева пък заяви: „Изгубила съм отдавана търпение към темата с образованието. От 20 години се говори за реформа, която не се състои. Има един демотивирани учители. В системата на образованието липсват хора, които могат да видят отвъд това, което се случва в момента.“„Като майка, аз съм силно притеснена как ще пусна детето си на ясла, детска градина и в училище. От двегодишна възраст ние пускаме децата си в ръцете на образователната система и оттам нататък настъпва един пълен крах.“, каза Кристина Игнатиева.", "date": "2017.05.09", "title": " Родители протестират срещу насилието над деца в ясли, детски градини и училища"}
{"url": "https://trud.bg/%d1%81%d0%ba%d0%be%d0%ba-%d0%b2-%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%bd%d0%be%d1%82%d0%be-%d0%b0-%d0%bb%d0%b0-%d1%84%d1%80%d0%b0%d0%bd%d1%81%d0%b5%d0%b7/", "text": "В допълнение над 12% от гласоподавателите на вота са подали невалидни бюлетини (вариантът „не подкрепям никого“ по френски)„Макрон – президент, Макрон – президент” ревеше екзалтираната тълпа от стотици хиляди французи, събрали се в манежния двор на Лувъра в неделя вечерта. Гласовете им бяха подети от тълпите по площадите и улиците на Париж и големите градове на Франция и отвъд границите на страната. Откровено смахнатата и на моменти съмнителна предизборна кампания приключи, скокът в неизвестното е направен, всички да си поемат дъх, остава радостта от победата!Новоизбраният държавен глава излезе на подиума в Лувъра под звуците на химна на Европейския съюз „Одата на радостта“, свидетелство за ангажимента му към общия проект, на който Франция е основател. Пък и да затвори темата „Фрекзит”. За никого няма съмнение, че след като Европа „прескочи” вотовете в Холандия и Франция, и бюрократите от ЕС, наравно със здравомислещите хора, дишат малко по-спокойно. Засега поне. Вярно, френският политически живот ще изживява дълъг катарзис, но временно възходът на популистката тенденция на Стария континент беше блокиран. А с него и големият риск за целостта на Съюза. Най-малкото на фона на предстоящите преговори за Брекзит. Така че, победа!Пък и редът на поздравленията, както излизаха по международните агенции, говори сам по себе си (предположението за тона на разговорите е свободна интерпретация). В първия час след избирането на Макрон на телефона бяха по реда на номерата Ангела Меркел, канцлер на Германия (стегнато и прагматично – „честито”, „опазихме го“, „идват избори и у нас“), Жан-Клод Юнкер, председател на Еврокомисията (облекчено и във възторг, в крайна сметка заплатата ще продължава да се трупа в сметката в Люксембург), Доналд Туск, председател на Съвета на ЕС (благодарен на всеки европейски лидер за поста, на който е назначен, и обещаната му пенсия), и… Тереза Мей, премиер на Великобритания (е, няма начин, 1000 години „отношения” са това, със или без ЕС). Но да не четем повече между редовете, а да се върнем на Еманюел Макрон, новия президент на втората по сила икономика на Евросъюза.Който сигурно беше прекарал някаква част от трите часа между обявяването му за победител и излизането му на подиума в двора на Лувъра в дълбока медитация. Речта му беше много по-стегната, отколкото след първия тур на вота. Дикцията му беше премерена, без излишен патос (доколкото това е възможно за френски политик, който скандира „Да живее Републиката” пред възторжените си сънародници, които са го избрали за свой държавен глава). В очите му се четеше решимост и увереност. В крайна сметка, както сам отбеляза Еманюел Макрон, преди една година влезе в кампанията „като аутсайдер”, незаемал избираема позиция никога. Който с банкерския си усет капитализира от всички грешки и слабости на опонентите си, и избирателите, за да застане през следващата неделя на прага на Елисейския дворец.Шапо! С изпяването на „Марсилезата” пред всички вече започва наистина сложното. Преминаването от думите към делата и реалното убеждаване на френските граждани, а оттам Европа и света в намеренията и възможностите на новия държавен глава на Франция.Защото ако Макрон победи с две трети от гласовете (66,1 %), избирателната активност на втория тур беше най-ниска от десетилетие насам, малко над 65 на сто. В допълнение над 12% от гласоподавателите на вота са подали невалидни бюлетини (вариантът „не подкрепям никого” по френски). Не е като французите досега да са му гласували съвсем сляпо доверието си. И първият тест за това ще се парламентарните избори на 11 и 18 юни (депутатите във Франция се избират мажоритарно, на два тура), през които Еманюел Макрон трябва да преведе своето новосъздадено политическо движение „Напред!”.Резултатът от тях ще е формулата, от която ще зависи може ли Макрон наистина да е активен в изпълнението на обещанията си, или ще е зависим от разпокъсано или дори враждебно настроено Национално събрание (т.нар. управленческо съжителство), през което да ги одобрява. Президентът вече обяви, че „Напред!” ще издигне кандидати във всички избирателни области във Франция, т.е. ще се бори да постигне собствено парламентарно мнозинство (289 от 577 места), което да прокарва законодателните му инициативи. Ако не го постигне, най-вероятно центристът Макрон ще търси коалиция в традиционното ляво пространство (социалисти и близките им по идеологии по-малки фракции – еколози, комунисти и др.), откъдето първоначално се отцепи. Но може и съвсем да промени схемата.Влизането на „Напред!” като политически фактор в Националното събрание на Франция при всички положения ще промени много разположението на силите, най-вече в ущърб на социалистите и техните съюзници, които досега държаха мнозинството. Традиционната левица се очаква да запише най-нисък резултат от 1993 г. насам, с около 60 места в следващия парламент на Франция при 292 досега. Което на теория би „подковало” допълнително републиканците и десницата въобще. Проучвания обаче показват, че и те губят избиратели в полза на Макрон и не могат да се надяват на повече от 150 места (при 199 в момента). Това няма да ги спре да предложат подкрепа за правителство на „Напред!” по германски модел, ако виждат как да го обърнат в своя полза в един момент.На базата на разпределението на гласовете, подадени за новоизбрания президент по региони, засега се предвижда „Напред!” да спечели между 200 и 230 места (практически от нищото), повече от половината от които със сигурност ще бъдат оспорвани на втори тур, срещу кандидати от целия политически спектър. Разбирайте, прогнозите за възможните резултати на партията на Макрон спрямо всички други играчи са в условно наклонение поради липса на база за сравнение. И дори дезертьорите, преминали на негова страна, не носят сигурни гаранции.В уравнението има и допълнителни неизвестни; от една страна, кандидатът на крайната левица Жан-Люк Меланшон на първия тур на президентските избори записа резултат, равен с този на републиканския кандидат Франсоа Фийон, и несъмнено неговите „млади партизани“ планират влизане в законодателното събрание. От друга страна, Марин льо Пен, която не само подобри двойно постижението на баща си Жан-Мари по подкрепа на втори тур (33,9% срещу 17,8% за патриарха през 2002 г.), но планира този път да вкара Националния фронт и в парламента с предугаждани между 20 и 50 места. Излъчването й на пресконференцията в неделя, на която поздрави Макрон за победата, беше повече от искрящо, триумфално – 10,6 млн. французи бяха гласували за нея срещу 20,7 млн. за Макрон. Както и да го погледнеш, говори за сериозен политически потенциал, който може само да се укрепва и разраства, ако управлението на новия френски президент не тръгне и върви „по мед и масло”.Парламентарните избори през юни ще са само едно от изпитанията пред новия президент на Франция Еманюел Макрон в първия му месец в Елисейския дворец. Преди тях все пак му предстои дебют на международната сцена на срещата на върха на НАТО в Брюксел в края на май и ръкуване пред камерите с всички, барабар с Доналд Тръмп, който също по повода ще прави новобранското си посещение в Европа като президент на САЩ. Интересни кадри, интересни времена, несъмнено!", "date": "2017.05.09", "title": " Скок в неизвестното “а ла франсез”"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d1%89%d0%b5-%d1%81%d0%b5-%d1%81/", "text": "ГЕРБ ще внесат законопроект за мажоритарна избирателна система. Това обяви заместник-председателят на ПП ГЕРБ и председател на парламентарната група на партията Цветан Цветанов пред БТВ.„Ние сме го коментирали и сме се съгласили с тези 2,5 млн., които са гласували на референдума. В момента общественото одобрение не е много позитивно, хората искат личности, искат пряк избор. Няма парламентарна група, която да има подобна електорална подкрепа”, каза Цветанов.Валентин Радев ще се справи добре като министър на вътрешните работи, коментира Цветанов.Той поясни, че по всяка вероятност ще стане председател на Вътрешната комисия в Народното събрание. „Смятам, че заедно с политическия състав в МВР ще можем да изпълним предизборните си обещания със срокове и ангажименти“, заяви заместник-председателят на ГЕРБ.Според него новият министър на вътрешните работи Валентин Радев ще се справи добре със задачата. Цветанов изтъкна, че Радев е участвал във Вътрешната комисия в 43-ото Народно събрание и има съответните познания.По думите му Валентин Радев ще изпълни предизборната платформа, за сектор сигурност и заедно с вицепремиера и министър на отбраната Красимир Каракачанов ще намери съответната координация, за да може да се изпълнят всички задачи. Цветанов уточни, че до решението Валентин Радев да стане министър на вътрешните работи се е стигнало в обсъжданията по персоналния състав на кабинета.Цветан Цветанов поясни, че в управленската програма има много акценти, които дават възможност за подобряване на системата в МВР. Той обясни, че в нея е предвидено да се възстановят 2000 полицаи, а общият капацитет на полицаите, които ще могат да правят процесуално-следствени действия ще нарасне на 8000.„Желаещи за кандидатстване има, въпросът е да се направи най-добрата селекция“, каза Цветан Цветанов. Според него, за да може да бъде ефективна една система, тя трябва да бъде финансово обезпечена.„Ще има полицаи във всяко населено място и те ще бъдат осигурени с необходимия лимит, за да могат да правят обходи“, каза той и уточни, че в момента трябва да има много тясна дейност с частната охранителна дейност.Цветанов посочи, че се нуждаем от нов Закон за частната охранителна дейност. „Този капацитет също може да бъде използван“, коментира Цветанов.Той отбеляза, че предстои делата за корупция по високите етажи на властта да минат към спецсъда – единствената съдебна институция с висока оценка в евродокладите.", "date": "2017.05.09", "title": " Цветан Цветанов: ГЕРБ ще внесат законопроект за мажоритарна избирателна система"}
{"url": "https://trud.bg/%d0%b4%d0%b0%d0%bd%d0%b0%d0%b8%d0%bb-%d0%ba%d0%b8%d1%80%d0%b8%d0%bb%d0%be%d0%b2-%d0%bf%d1%80%d0%b5%d0%b4%d0%bb%d0%be%d0%b6%d0%b8%d1%85%d0%bc%d0%b5-%d1%80%d0%b0%d0%b7%d0%b4%d0%b5%d0%bb%d1%8f%d0%bd/", "text": "ГЕРБ са предложили разделяне на страната на 240 едномандатни избирателни района, които да бъдат определени от президента Румен Радев. Това каза депутатът от ГЕРБ Данаил Кирилов пред  по повод предложението на партията за въвеждане на мажоритарна система на гласуване.„Предложили сме разделяне на страната на 240 едномандатни избирателни райони. Това е сериозно деление, свързано с изборния процес и промяната в системата. То предполага и извършването на райониране. По този въпрос ние продължаваме да поддържаме позицията районирането да се извърши от орган, който е максимално отдалечен и обективен спрямо участниците в политическия процес. Предложихме това да се извърши от президента на Републиката. Разбира се не непременно лично и непосредствено, тоест той може да ползва цялата администрация на държавата, включително служба ГРАО, Националния статистически институт, ЦИК. Те могат да използват целия държавен ресурс, но решението следва да бъде негово. Ние предвиждаме районите да са в България, да няма едномандатни райони извън страната.“, обясни Кирилов и допълни:„Предложили сме по-модерния и гъвкав способ на гласуване. Разчитаме вече да имаме в чужбина електронно гласуване. Ако го имаме, тогава имаме възможност за адекватен подбор. Това ще премахне необходимостта да се изпращат в чужбина 240 различни бюлетини. Би следвало там да има алтернативните способи за гласуване.“", "date": "2017.05.09", "title": " Данаил Кирилов: Предложихме разделяне на страната на 240 едномандатни избирателни района"}
{"url": "https://trud.bg/%d1%81%d0%be%d1%84%d0%b8%d1%8f%d0%bc%d0%b5%d0%b4%d1%82%d0%ba%d1%80%d0%b8%d0%b2%d0%b0-%d0%bd%d0%be%d0%b2-%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8-%d0%ba%d0%be%d1%80%d0%bf%d1%83/", "text": "Нов медицински корпус откри днес по случай 5-ия си рожден ден Университетска болница „Софиямед“. Той е на 6 етажа и е свързан с медицинския блок на бул. “Г.М.Димитров“ 16 чрез топла връзка на всички нива. Сградата е построена съобразно всички утвърдени инженерни и архитектурни стандарти и съчетава най-съвременните енергоефективни решения и модерен интериор съобразен с всички медицински изисквания. В новия сектор „Г“, както и досега в останалата част от медицинския комплекс, ще се развива медицина от най-високо ниво, отговаряща на утвърдените световни медицински стандарти.„Това е една от големите инвестиции в сектор здравеопазване за последните години у нас“, коментираха от ръководството на медицинския комплекс.Новият сектор ще предложи възможност на пациентите да се лекуват и при най-луксозните условия, издадоха от болницата.Това ще се случва в апартаментите, които са част от новоизградения ВИП сектор в новата сграда.Сектор „Г“ на „Софиямед“ разполага с изцяло нов операционен блок, който се състои от 6 операционни зали, които са свързани с топла връзка с операционния блок в сектор В. Той е оборудван с апаратура от най-висок клас, а всяка операционна зала е проектирана със специални цветни стъклени стени. Така общо на територията на целия медицински комплекс операционните зали стават 24.Новоизграденият корпус разполага общо със 140 болнични легла, разпределени в 5 болнични отделения – по детски болести, нов сектор по неонатология, ушно, носно, гърлени заболявания, гастроентерология, хирургия на ръка и реконструктивна хирургия, съдова хирургия. В новия сектор има разкрити лекарски кабинети, част от ДКЦ „Софиямед“, както и зали за обучение на студенти.Преди 2 години „Софиямед“ получи университетски статут, което е доказателство за ролята на лечебното заведение и неговите специалисти за българското здравеопазване. Привлякохме водещи лекари в своите специалности, разполагаме с модерна апаратура за диагностика и лечение от световни производители. Това означава, че не само сме успели да създадем работеща структура, но и да докажем, че вече 5 години сме търсена и предпочитана болница, която е в услуга на здравето на хората. 5-ата ни годишнина е повод да благодаря на екипа на целия медицински комплекс за работата им през годините и да им пожелая, както и на нашите пациенти, много здраве и успехи“, коментира управителят на „Софиямед“ д-р Йордан Пелев.", "date": "2017.05.09", "title": " „Софиямед“ oткрива нов корпус с операционни зали и вип крило"}
{"url": "https://trud.bg/%d0%b7%d0%b0%d1%85%d0%b0%d1%80%d0%b8-%d0%ba%d0%b0%d1%80%d0%b0%d0%b1%d0%b0%d1%88%d0%bb%d0%b8%d0%b5%d0%b2-%d0%bf%d1%80%d0%b8%d0%be%d1%80%d0%b8%d1%82%d0%b5%d1%82%d0%b8-%d0%bd%d0%b0-%d0%b1%d1%8a%d0%bb/", "text": "Основните приоритети на България според писателя Захари Карабашлиев са три – право и прилагането му, просвета и пътища.По думите му след щедрите предизборни обещания е време за дела и без значение кой за кого е гласувал, то всички ще очакват от Борисов да изпълни платформата си.„Ако живееш из страната ще помислиш, че София свети, грее, красива е, но плочките са невъзможни, едва се върви с количка, хора се спъват. Няма държава от бившия соцблок където съм бил и да е в такова състояние”, посочи писателят пред .По повод просветата той беше категоричен, че децата са бъдещето на страната и обещаното повишаване на заплатите е добра стъпка.Училищата са ни съхранили през 500 века чужда власт и ще ни съхранят за бъдещето, заяви той и даде за пример строежът на нова библиотека във Варна за първи път от 30 години.", "date": "2017.05.09", "title": " Захари Карабашлиев: Приоритетите на България са право, просвета и пътища"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b7%d0%b0-9-%d0%bc%d0%b0%d0%b9-%d0%bf%d1%80%d0%b0%d0%b7%d0%bd%d1%83%d0%b2%d0%b0%d0%bc%d0%b5-%d0%b4/", "text": "Днес най-ясно трябва да осъзнаваме, че Европа има нужда от обединение. Празнуваме Деня на Европа, но и Деня на победата, без който и без тези милиони жертви днешна Европа нямаше да е същата. Нека не забравяме, че осъждането на нацизма и фашизма в следвоенна Европа е абсолютен консенсус.Това заяви пред журналисти президентът Румен Радев, който участва в церемонията по полагането на венци и цветя пред паметника на Незнайния войн в столицата по повод 72 години от края на Втората световна война.На събитието присъстваха български ветерани от Втората световна война, представители на военно-патриотични съюзи и организации, стотици граждани, съобщиха от прессекретариата на държавния глава.„Тук съм преди всичко, за да изкажа своята почит към всички загинали в борбата с хитлерофашизма, а сред тях и хиляди българи“, посочи държавният глава, според когото България има своето достойно място и бъдеще в Европа.По-късно по повод Деня на Европа пред сградата на Президентската институция на тържествена церемония беше издигнато знамето на ЕС. Церемонията се състоя в присъствието на държавния глава Румен Радев, председателя на Народното събрание Димитър Главчев, парламентаристи и представители на изпълнителната власт.", "date": "2017.05.09", "title": " Президентът Радев за 9 май: Празнуваме Деня на Европа, но и Деня на победата (СНИМКИ)"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d0%b5%d0%b2%d1%80%d0%be%d0%ba%d0%be%d0%bc/", "text": "Следващият български еврокомисар трябва да бъде жена, такива са очакванията в Европейската комисия и в Европейския парламент. Добре е да е евродепутат – това означава опит в европейските институции. Така вицепремиерът Томислав Дончев коментира пред  предстоящото излъчване на български еврокомисар.Пари няма да загубим. В средата на програмния период е много рано да говорим за загуба на средства, заяви Дончев относно опасенията за спиране на европрограми и загуба на средства от европейските фондове.„Това вероятно е някакъв остатъчен травматичен рефлекс от 2009 година, където, мине се, не мине, все някой плаши какво ще ни спрат и какви ужасии ще последват от това, какво сме усвоили и какво не сме усвоили. На фона на всички самоунизителни коментари, които бяха правени през годините, приключихме стария програмен период с почти 98% плащания, което е нелош резултат дори за стара държава-членка. Системата натрупа доста опит и България вече знае какво прави.Става дума за т.нар. „предварителни условия“, те са част от промяната в кохезионната политика, която обвързва използването на европейски пари с реформи в редица сфери. 45 е общият им брой, България до момента е успяла да затвори и отчете пред комисията 39. Остават 6, които трябва да бъдат затворени през следващите два месеца. Срокът на отчитане в Комисията е средата на тази година. По всяко от тези предварителни условия в годините назад е свършена доста работа. Мисля, че двумесечният срок би трябвало да бъде достатъчен.“, коментира Дончев.Не можах да разбера какви са на концептуално ниво притесненията на президента относно Закона за концесиите, допълни още Томислав Дончев, според когото няма смисъл законът да се пише наново, защото старият закон е продукт на половингодишна работа на широк кръг експерти. Дончев определи духа на закона като добър и съответстващ на нуждите.Голяма част от коментаторите не познават логиката на концесиите като вид процедура, при която държавата не губи собственост, голяма част от коментаторите не са чели и стария закон, има много политически спекулации например за така наречените „вечни концесии“, отчита още вицепремиерът.Лиляна Павлова със сигурност е министър до 1-ви юли 2018 година, каза още вицепреиерът. Запитан дали в последния момент от коалиционните преговори за съставяне на кабинета „Борисов“ 3 е бил направен реверанс към Павлова, която беше сочена за сигурен министър, преди прокуратурата да започне проверки в Агенция „Пътна инфраструктура“, Дончев подчерта:Не знам да е попадала в криминални сюжети. По-скоро в рамките на предишния ѝ ресор като регионален министър има проверки. Това не означава, че тя самата е попаднала в криминален сюжет. Доколкото знам, тя самата все още не е клиент и правосъдието не е проявявало интерес към нейната личност, коментира Дончев.„Няма нужда от излишно ниво на драматизъм, ако коалиционните партньори по отношение на даден законодателен текст имат различни виждания. И това не означава нито хоризонтален проблем в коалицията, нито краят й. По тази тема не успяхме да постигнем съгласие.“, посочи Томислав Дончев относно законопроекта за мажоритарното гласуване и разногласията между ГЕРБ и патриотите.", "date": "2017.05.09", "title": " Томислав Дончев: Българският еврокомисар трябва да бъде жена"}
{"url": "https://trud.bg/%d0%bf%d1%80%d0%b5%d0%b2%d1%80%d1%8a%d1%89%d0%b0%d1%82-%d0%bb%d0%b8-%d1%81%d0%b5-%d1%81%d1%8a%d0%b4%d0%b8%d0%bb%d0%b8%d1%89%d0%b0%d1%82%d0%b0-%d0%b2-%d1%82%d1%8a%d1%80%d0%b3%d0%be%d0%b2%d1%81%d0%ba/", "text": "„Ако в съдебната система има състезание с наддаване, то трябва да бъде в правни знания и позиции, а не в парични единици, защото иначе съдилищата се превръщат в търговски дружества.“С тия думи адв. Ирен Савова от Софийската адвокатска колегия коментира пред „Труд“ факта, че е подала в Комисията за професионална етика към съдийската колегия на Висшия съдебен съвет (ВСС) молба за проверка на сигнал за корупция, чиито следи водят в храма на Темида.Какво представлява този сигнал? Един житейски вариант на оная приказка, че в България има два вида адвокати – едните познават законите, а другите съдията.„На 24 март 2017 г. – пише до ВСС адв. Савова – на електронната ми поща бе изпратено Определение №… по дело №… на Върховния касационен съд (ВКС), постановено от съдебен състав с председател …и членове… в закрито съдебно заседание, с което определение не е допуснато касационно обжалване на решение на Пловдивския апелативен съд.“Делото се води за адвокатски хонорар. Имената на съдийките от състава на ВКС не съобщаваме, тъй като проверката тепърва ще покаже имат ли те нещо общо с рекетьорската банда, за която сигнализира адвокатката, или честта им се петни от рекетьорите без тяхно знание,  ето как:В електронното писмо, получено в кантората „Савова и сие“, определението на трите съдийки се предхожда от следния текст:„ Адв. Савова, отхвърлихте топ оферта, сега четете и ревете. До нови срещи“ (!!!)Писмото е изпратено от адрес „ vks-oficialen@mail.bg“.„В дългогодишната ми практика – пише Савова – за пръв път ми се случва да получавам подобно известие, и то носещо инициалите на Върховния касационен съд. Това ме притесни, направих проверка и установих, че имейл адресът не е официалният на ВКС. Но тревогата ми не намаля предвид предхождащите факти, а именно: в средата на декември получих предложение по отношение на висящото пред ВКС дело – за „приятелска помощ“ срещу „скромно“ възнаграждение от около 10% от интереса, за да бъде мотивиран съдът за „едно правилно и законосъобразно решение.“Приятелска помощ? Срещу 10% от интереса по делото? „Труд“ установи, че то се води за едни дължими 516 769 лв. и 10 ст. – половин милион! 10% не е ли малко повече от „скромен“ рушвет за решението му в нечия полза?„Отхвърлих предложението в същия миг, в който ми беше направено – споделя адв. Савова със съдебните кадровици. – Казах на приносителите му – „колеги“, че делото е лично, но поставените от мен въпроси за допускане до касация са от значение за цялата адвокатска гилдия и е пълен абсурд касационно обжалване да не бъде допуснато. Откровено се възмутих, че спекулират с името на върховния съд. Изпускайки нервите си, дори им казах, че не им прави чест да рекетират колеги по този начин! Ако въобще тези хора могат да се нарекат колеги, тъй като не съм ги срещала в съдебните зали… В отговор ми бе казано да си помисля, за да не стане така, че „ да чета и да рева“. Предупредиха ме, че определението нямало да излезе скоро и тъй като щяло да бъде извън срока, с подаването на „жалба за бавност“ от моя страна „колегите“ щели да приемат, че съм „взела правилното решение“ и ще се свържат с мен, за да „уредим нещата“. Какви са последващите „офертата“ факти? Факт е, че обявяването на определението действително се забави с над три месеца. Факт е, че аз „жалба за бавност“ не съм подавала и не съм имала намерение на подавам. Факт е и безпрецедентната бързина, с която въпросното определение беше качено със заличени лични данни на сайта на ВКС в деня на постановяването му – практика, която е необичайна и до този момент неизвестна за мен. Факт е, че с това определение не се допуска касационно обжалване по важни и съществени за цялата адвокатска гилдия въпроси, а именно: коя адвокатска дейност представлява процесуално представителство и има ли по нормите на ГПК „същинско“ и „несъщинско“ такова; как следва да се възмездяват действията на адвоката по изготвяне и подаване на искова молба; обвързан ли е съдът от решението на адвокатски съвет за дължимото адвокатско възнаграждение; има ли съдът компетентност сам да определя адвокатското възнаграждение за възложена правна работа; дължи ли се възнаграждение на адвоката за действия, които не са с положителен за клиента резултат и тъй нататък.“Момент. Какво показват тия факти? Че заплахите на рекетьорите към адвокатката се сбъдват случайно или не с участието на ВКС, след като тя не е платила на изнудвачите?!„Насложилите се факти в тяхната последователност и обвързаност продиктуваха решението ми веднага след получаване на електронното писмо от „vks“ с предисловието „ четете и ревете“ да поискам среща с председателя на ВКС , да му покажа писмото и да му разкажа за притеснителните обстоятелства, предхождащи постановяването на определението по едно гражданско дело – пише още Савова. – Искрено се надявах, че той ще прояви загриженост и отговорност, още повече че някой си позволява да злоупотребява с името на ВКС, най-високопоставената в съдебната система институция. За съжаление това не се случи. В едномесечен срок, на 24 април т.г. подадох искане по чл. 250 от ГПК за допълване на определението и сезирах председателя на ВКС на същата дата с молба да съдейства за справедливо и безпристрастно произнасяне, като приложих електронно писмо“, обяснява Савова.Резултатът? Има го към края на молбата на адвокатката до ВСС:„Изненадващ бе бързият отговор на председателя на ВКС – от 26 април, с който той ми връща цялата преписка – в оригинал! За мен не стана ясно в този кратък срок извършена ли е проверка и предприети ли са действия за гарантиране на безпристрастен процес.“Да е извършена проверка? За един-два дни ( от 24 до 26 април) да е изследван адресът vks-oficialen@mail.bg, да са открити хората, които стоят зад него, посещават адвокат(и) и искат подкуп(и), решаващи за изхода на съдебни процеси? Естествено, че не е.Молбата на адв. Ирен Савова до съдебните кадровици завършва така:„Уважаеми госпожи и господа, моля да извършите проверка има ли забавяне на произнасянето по дело №… и на какво се дължи то, както и извършени ли са от председателя на ВКС действия за гарантиране на безпристрастността и независимостта на ръководената от него институция във връзка с подадения от мен сигнал.“Поканена за коментар пред „Труд“, адвокатката заяви:„Не мога да разбера каква е позицията на председателя на ВКС. Пред медиите той заявява, че ще се бори с корупцията в съдебната система на всяка цена. Но когато му предоставям конкретен сигнал за едно забавено определение с корупционна предистория, писано като на поляна, с недовършени изречения, тенденциозно, грубо, без мотиви, само с  „отказвам, отказвам, отказвам…“ – нищо не става. Той ми връща след броени часове преписката в оригинал. Имам основателни съмнения, че някой е проверявал какво стои зад това? Корупция или липса на професионализъм?  И двете са укорими. Ако някой иска пари от мое име или от името на моята кантора, логично е житейски аз да взема мерки! Не е ли логично това и за шефа на ВКС?! Известно е, че падна нивото на правните услуги, но трябва ли да се примирим и с това съдилищата да се превръщат в търговски дружества! Според мен – не! Кой е органът, който трябва да вземе отношение ? Не е ли преди всичко председателят на институцията, пък после ВСС, инспекторатите, прокуратурата?“За да избегнем едностранчиво представяне на случая, издирихме отговора на г-н Лозан Панов по въпросния сигнал за корупция. Той гласи:„Уважаема г-жо Савова, във Върховния касационен съд ( ВКС) постъпи ваша молба, адресирана до председателя, в която настоявате ваша молба № … за допълване на определение №… да бъде разпределена на друг състав с оглед избягване на съмнения в безпристрастността. Позовавате се на съдържанието на писмо, получено по електронен път, с което ви е изпратен текстът на определението. Следва да ви уведомя, че официалните адреси на на ВКС са публикувани на интернет страницата на съда, където се публикуват и постановените съдебни актове със заличени данни. Домейнът на ВКС е vks.bg. ВКС няма електронна поща, от която е получено приложеното към молбата ви писмо. Освен това основанията за отвод на съдебния състав са регламентирани в чл. 22 от ГПК, откъдето е видно, че преценката дали следва да се самоотведе от разглеждането на определено дело принадлежи на съответния съдия, като председателят на ВКС не разполага с нормативноопределена компетентност да се намесва в нея. Предвид горното ви връщам подадената молба. Подпис: Лозан Панов, печат: ВКС.“ Край на цитата.Оставяме тази корупционна история без коментар, той би могъл да бъде дописан от читателите ни, както и от съдебния инспекторат.", "date": "2017.05.09", "title": " Превръщат ли се съдилищата в търговски дружества"}
{"url": "https://trud.bg/%d1%80%d1%8a%d1%81%d1%82-%d0%bd%d0%b0-%d0%bd%d0%be%d0%b2%d0%be%d1%82%d0%be-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be-%d0%b2-%d1%82%d1%8a%d1%80%d0%bd%d0%be%d0%b2%d1%81/", "text": "Общинските администрации на територията на Великотърновска област през първото тримесечие на тази година са издали разрешителни за строеж на 20 жилищни сгради със 188 жилища в тях и за 25 други постройки. Спрямо предходното тримесечие издадените разрешителни за строеж на жилищни сгради намаляват с 37.5%, докато броят на жилищата в тях и общата им застроена площ се увеличават. Броят на разрешителните за строеж, издадени на други видове сгради, бележи спад с 53.7%. Това сочат данни на Териториалното статистическо бюро в старата столица.В сравнение с първото тримесечие на 2016 г. издадените разрешителни за строеж на нови жилищни сгради в областта намаляват с 16.7%. Същевременно броят на жилищата в тях, както и разгънатата им застроена площ нарастват над два пъти. При другите видове сгради е регистрирано увеличение, както на броя на издадените разрешителни за строеж – с 66.7%, така и на общата им застроена площ – с 332.3%.През първото тримесечие на 2017 г. в област Велико Търново е започнал строежът на 12 жилищни сгради със 159 жилища в тях и с 21 177 кв. м обща застроена площ, и на 20 други сгради с 16 095 кв. м РЗП. Спрямо предходното тримесечие започнатите жилищни сгради са с 20.0% по-малко, докато броят на жилищата в тях се увеличава с 12.8%, а общата им застроена площ – с 32.2%. Броят на започнатите други сгради намалява с 23.1%, а тяхната РЗП е по-малко с 41.7%.В сравнение с първото тримесечие на 2016 г. започнатите нови жилищни сгради се увеличават с три пъти, жилищата в тях – близо 39 пъти, а разгънатата им застроена площ – над 34 пъти. Увеличение с три пъти се наблюдава и при броя на започнатите други видове сгради, а тяхната обща застроена площ нараства над два пъти.", "date": "2017.05.09", "title": " Ръст на новото строителство в Търновско"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%b4%d1%80%d1%8a%d0%b7%d0%ba%d0%b8%d1%8f%d1%82-%d0%bf%d0%b0%d1%82%d1%80%d0%b8%d0%be%d1%82/", "text": "Ако сред политиците ни има истински бунтар, то това е Валери Симеонов. Непокорният му нрав, комбиниран с остър ум, е предначертал пътя му на отявлен и силен лидер. Човек с кауза и принципи, за които е готов да води не една и две войни. С една дума – биткаджия. От онези, които влизат в бой, дори и когато знаят, че ще загубят. Отличавал се от другите още като ученик, отличава се и сега сред стотиците партийни функционери. Симеонов е от онези хора, които не могат да те оставят безразличен. Впечатлява с твърдия си характер и вроденото си чувство за справедливост, което не винаги се харесва на всички. Мненията за него са разнопосочни: докато патриотичният електорат го тачи, други го недолюбват.Името му обаче всява респект дори и сред враговете му. През годините, прекарани в парламента, лидерът на НФСБ показа, че е готов да отстоява докрай всяка кауза, в която е повярвал.Симеонов не е класически играч и затова партийните интриги са му чужди. По всички важни теми в държавата той има собствено мнение и държи да го изрече на висок глас. За инатливия му нрав се носят легенди. Науми ли си нещо, няма сила, която да го спре, дори когато силата се прояви в лицето на коалиционен партньор. Езикът му е остър, а тонът – често дори рязък, което не винаги допада на колегите му от другите партии, но пък отвори ли уста, всички слушат внимателно. Дали ще признае или не, но пътят му в политиката го научи да бъде по-дипломатичен, когато се налага, и понякога да отстъпи крачка назад, за да направи следващите две. Но в същото време дава да се разбере, че компромисите, на които е готов, не са много и има граници, които никога няма да прекрачи. Такава граница за него е Патриотизмът с главно „П“.Много преди патриотизмът да стане модерен, Валери Симеонов го издигна в култ, а телевизията си СКАТ превърна в пазител на българщината и националните интереси.Той е човекът, който наложи в днешното модерно време фразата „Бог да пази Майка България!“, звучаща като най-патриотичното заклинание. И ако политическите опоненти се подсмихваха иронично преди време, днес не спират да я изричат като мантра.Той е енергичен и рядко можеш да го видиш да почива или дори да пие кафе. Въпреки това в новото правителство от него не се очакват изненади, предвидим е. Ще изпълнява стриктно програмата си. Ако обаче му се попречи, няма да отстъпи.Трудно е да си представи човек, че индивидуалист като Валери Симеонов може да има кумир и идол за подражание, но е факт. Николай Хайтов е личността, пред която лидерът на патриотите прекланя глава и чиито завети следва. Смята, че младите трябва да се учат от творчеството на Хайтов, да съхраняват вярата и добродетелите. Обича легендарната мисъл на писателя: „Едно е да искаш, друго е да можеш, а трето и четвърто – да го направиш!“ от „Мъжки времена“.За него казват, че е верен приятел, но може да бъде и опасен враг.Повечето хора, които не го познават, са склонни да го определят като мрачен. Първото впечатление на свъсен човек бързо може да изчезне, ако те прецени като открит събеседник.Валери Симеонов е завършил с отличие Математическата гимназия в Ямбол. От ученическите години датират двете му страсти, към рока и бокса – спорт,, който е тренирал тогава. Участвал е в младежка рок банда и затова не е чудно, че именно той доведе в България Джон Лоутън, солиста на „Юрая Хийп“. Лоутън дори гостува на парламентарната група на НФСБ през 2014 г. Симеонов заяви, че след 22 направени документални филма за нашата страна Лоутън е официалният представител на НФСБ в Англия.Когато за първи път Джон Лоутън кацна на летище Бургас, чакаше го Валери Симеонов. Лоутън, в чудесно настроение, показа, че по време на полета е бил „летящ мъж“ и заедно се отправиха към морския град.Истината е, че и Валери Симеонов беше първият в Бургас, който се осмели да разкритикува управлението на многомандатния Йоан Костадинов (БСП). И то в момент, когато никой не смееше да се противопостави на влиятелния градоначалник, което резонно му спечели славата на смел опозиционер. През 2007 г. Симеонов вкара голяма група общински съветници и стана председател на общинския съвет в Бургас. Отново беше опозиция – този път на ГЕРБ. Връзката с Бургас е и по друга линия – плавал е с корабите и затова морските хора в града го уважават. По принцип всички, които са плавали, „морските“, имат помежду си особени отношения – на доверие. С блокада на границата спираше изборния туризъмНа 21 март патриотите блокираха в обща акция трите гранични пункта с Турция, за да предотвратят изборния туризъм. По-късно Симеонов коментира, че това е повлияло положително и изследванията ден по-късно показали как 80% от българските граждани подкрепят тази акция. “Аз се гордея с това, което направихме”, заяви Симеонов. Що се отнася до избутаната от него възрастна жена (нещо, което се коментираше широко и разнопосочно – б.а.), той отсича: “Аз съм избутал не само тази възрастна баба, която беше изключително нагла, а и още 10-ина човека заедно с моите приятели. Почти един рейс избутахме обратно…” Според него са били спрени две трети от тръгналите към България автобуси. За негоНаправи църква в кв. “Победа”Валери Симеонов е това, което наричаме истински патриот. Има неща, които са малко известни, но аз ги знам. Той е постоянен спонсор на всички 23 военни паметника, които съм изградил, а също и на много църкви. Той изгради и църква в бургаския квартал „Победа“, където никога не е имало православен храм, при това в много тежка борба с мюфтийското настоятелство, което бе обсебило терена. Разкри ми душата на хората тукТой ми показа България, разкри ми душата на хората тук. Винаги, когато и където ходя по света, говоря много за България, която нося в сърцето си. Първи ще ритне столчето на коалициятаВалери Симеонов е наблюдаващ икономиката и демографските проблеми. Самото вицепремиериерско място е един реверанс към патриотите. Ако избухне нещо при тях, процесът ще тръгне от Валери Симеонов. Той е неполитически човек, рязък е и първи ще ритне столчето на коалицията. В последно време Волен Сидеров е по-опитомен, Симеонов не се огъва. Първо имаме един върнат закон за вечните концесии, ако патриотите го приемат, значи си плюят в лицето, а той ще бъде вкаран отново. Има омраза, има и любовНе знам защо Валери Симеонов ме мрази. Това са нормални чувства от живота. Има омраза, има и любов. Не знам защо той изпитва такива чувства към мен. Аз не го познавам лично и не съм имал пряк досег с него… Че мен кво ме интересува какво харесва Валери Симеонов, че него го харесват много по-малко хора, отколкото референдума. Валери Симеонов не е причина за тези разговори, той е повод, защото е част от коалицията, която управлява България. ", "date": "2017.05.09", "title": " Валери Симеонов – Дръзкият патриот"}
{"url": "https://trud.bg/%d0%b3%d0%bb%d0%b5%d0%b4%d0%b0%d0%b9%d1%82%d0%b5-%d0%bf%d0%b0%d1%80%d0%b0%d0%b4%d0%b0-%d0%bd%d0%b0-%d0%bf%d0%be%d0%b1%d0%b5%d0%b4%d0%b0%d1%82%d0%b0-%d0%b2-%d0%bc%d0%be%d1%81%d0%ba%d0%b2%d0%b0-%d0%bd/", "text": "В 10 часа българско време на Червения площад в Москва започна парадът в чест на 72-та годишнина от Победата във Великата отечествена война.", "date": "2017.05.09", "title": " Гледайте Парада на победата в Москва (НА ЖИВО от Червения площад)"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%81%d0%b4%d0%b2%d1%80-%d0%bc%d0%bb%d0%b0%d0%b4%d0%b5%d0%bd-%d0%bc%d0%b0%d1%80%d0%b8%d0%bd%d0%be%d0%b2-%d0%b5-%d0%bf%d1%80%d0%b5%d0%b4%d0%bb%d0%be%d0%b6/", "text": "Правителството предлага на Президента на Република България да издаде указ, с който да назначи старши комисар Младен Маринов за главен секретар на МВР, съобщиха от МС.Младен Маринов е директор на Столичната дирекция на вътрешните работи от м. юли 2014 г. Завършил е Академията на МВР и право в УНСС. В системата на МВР постъпва през 1991 г. и е преминал през всички длъжности в СДВР – от полицай до директор на Столичната дирекция.", "date": "2017.05.09", "title": " Шефът на СДВР Младен Маринов е предложен за главен секретар на МВР"}
{"url": "https://trud.bg/%d0%be%d0%bf%d0%b8%d1%82-%d0%b7%d0%b0-%d0%ba%d1%80%d0%b0%d0%b6%d0%b1%d0%b0-%d0%b2-%d0%ba%d0%b0%d0%b1%d0%b5%d0%bb%d0%bd%d0%b0-%d1%88%d0%b0%d1%85%d1%82%d0%b0-%d0%bf%d1%80%d0%b5%d0%b4%d0%b8%d0%b7%d0%b2/", "text": "При опит за кражба в кабелна шахта в 22.15 часа снощи е предизвикан пожар, вследствие на който е прекъснато електрозахранването за отоплителна централа „Люлин“. Това съобщиха от пресцентъра на ЧЕЗ.В резултат на посегателството са засегнати два кабела 20kV. В момента отоплителната централа е на резервно захранване и при авария по нея има опасност съоръжението да остане без алтернативно захранване, а жителите на района – без топла вода. Екипите на ЧЕЗ Разпределение ще работят до пълното възстановяване на пораженията.Посегателствата на съоръжения от електроразпределителната мрежа са проблем не само на ЧЕЗ, а проблем с обществена значимост. Кражбите и вандализмът над енергийни съоръжения ощетяват крайните потребители, тъй като причиняват прекъсвания на захранването, чести аварии и повреждане на електроуреди, а все по-често застрашават човешки живот и нормалното функциониране на държавата.През 2016 г. заради кражби на обслужваната от ЧЕЗ територия спокойствието на хората беше нарушено 191 пъти. В резултат общо 336 хиляди клиенти на ЧЕЗ в Западна България останаха без ток за сумарното време от 475 часа.С цел да противодейства на посегателствата ЧЕЗ предприема редица мерки– подменя медните кабели с алуминиеви, които не представляват интерес за крадците, инвестира във физическа охрана на съоръженията, извършва редовни обходи на мрежата. Компанията не спира да призовава за по-строги и ефективни санкции за извършителите с цел запазване на инфраструктурата на България и защита на интересите на българските граждани.", "date": "2017.05.09", "title": " Опит за кражба в кабелна шахта предизвика пожар"}
{"url": "https://trud.bg/%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d1%81%d0%bf%d0%b8%d0%bf%d0%b0%d1%85%d0%b0-34-800-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b8-%d1%86%d0%b8%d0%b3/", "text": "1740 кутии /34 800 къса/ контрабандни цигари в пластмасови туби откриха митнически служители от мобилен екип на Митница Лом, в района на „Дунав мост 2“, при проверка на товарен автомобил с турска регистрация. Камионът е превозвал авточасти за страна от Европейския съюз.В празничния ден на 6 май, митническият мобилен екип спира излизащия от страната товарен автомобил за проверка. При извършената митническа проверка са открити четири пластмасови туби по 40 литра, които са били укрити под спойлера над кабината на камиона, зад бутилки с минерална вода, съобщиха от Агенция „Митници“.Тубите се оказват пълни с общо 174 стека цигари от различни търговски марки – част от тях с турски акцизен бандерол, друга част без бандерол. Митническите служители установяват, че тубите са били напълнени с цигари през изрязани отвори в страниците.Нелегалната пратка цигари е задържана. По случая е образувано досъдебно производство по описа на Митница Лом.", "date": "2017.05.09", "title": " Митничари спипаха 34 800 контрабандни цигари, натъпкани в пластмасови туби"}
{"url": "https://trud.bg/%d0%b8%d0%b2%d0%b0-%d0%b4%d0%b0%d0%b2%d0%b8%d0%b4%d0%be%d0%b2%d0%b0-%d1%81%d0%b5%d0%ba%d1%81%d1%8a%d1%82-%d0%b7%d0%b0-%d0%b5%d0%b4%d0%bd%d0%b0-%d0%bd%d0%be%d1%89-%d0%b5-%d0%bd%d0%b0%d0%b9-%d0%b3/", "text": "Възрастните певици се страхуват да не им откраднем хляба или любовта на публиката, признава младата изпълнителка– Ива, само преди седмица ти се включи в благотворителен концерт за набиране на средства за лечение на две болни деца от Перинк. Защо реши да участваш?– Често ме канят в благотворителни инициативи и дори съм организирала такива лично с името си. Когато видях, че тук става въпрос за истинска, чиста и добротворческа кауза, няма го предколедния популизъм или политическата активност, веднага приех. Беше много емоционално и се радвам, че успяхме да съберем над 12 000 лв. за Жожи и Никола.– Има ли злоупотреби при благотворителните кампании?– Ооо, разбира се. Аз лично съм ставала жертва на политическа активност на разни партийни членове, които чрез партията трупат дивиденти на гърба на благотворителността, а ние, изпълнителите, ставаме невинни съучастници в това. Аз нямам никаква партийна принадлежност и ми е много обидно, когато ме вкарват в такива активности, без да съм предупредена. Търсят ме като личност, без да ми казват, че ще се набират средства. Грозно е и не съм съгласна с това. Чувствам се употребена и обидена.– Склонни ли са българите към благотворителност?– Изключително склонни. Каквото и да си говорим, българите са страшно единни и обединени, когато става въпрос за помощ, особено за малки деца. Хората си дават и последната стотинка, само за да помогнат.– Повече от година ти ходиш на твои участия, облечена като Райна Княгиня. Защо реши да влезеш в този образ?– Ако си спомняш, преди години на предизборна кампания турски изпълнител изпя песента за Райна Княгиня и стана грандиозен скандал, че тази наша патриотична песен се пее на турски с партийни цели. Затова аз като истинска българка реших да изляза на сцената с байрак и да я изпея на български. Моите продуценти бяха малко предубедени и се притесняваха, че медиите ще го приемат едва ли не като провокация. Напротив, аз реших да покажа на българите, че това е наша песен и има с какво да се чувстваме горди.– И все пак не липсваха критики, че малко преиграваш с този образ.– Типично по български и то от хора, които не са готови на такова нещо, защото беше твърде смело и дръзко от моя страна да се превъплътя в Райна Княгиня. Но именно бунтарството и революционерството ме свързва с нея – в това време един млад човек да се занимава с фолклор си е чисто бунтарство. Не съм се поддала на поп фолка и бързите пари, а съм си запазила морала и ценностите и се боря да покажа на младите, че имаме прекрасни народни песни.– Все пак лесният начин е по-приятен…– Разбира се, че съм си мислила в тази посока. В този бизнес съм почти от 15 години и естествено като тинейджърка виждах лесните и бързи пари, изкарани без никакъв морал, и съм се изкушавала. Това беше доста преломен момент за мен, но здравото ми семейство и ценностите, с които съм израснала, много ми повлияха и разбрах, че поп фолкът не е за мен. И до ден днешен се гордея с избора си. Започнах да бера плодовете от моя труд, имам участия в цяла България, канят ме и в чужбина, хората ме обичат и това е най-важното.– Ти започваш кариерата си едва 14-годишна – време, в което твоите връстници са мислили за игри, забавления, гаджета и всякакви щуротии. Успя ли да се порадваш на детството си?– Скоро това коментирахме с майка ми, че аз тийнейджърство не съм имала. Щурите неща, характерни за тази възраст, просто не съм ги преживяла. Много бързо след като влязох в музикалния бизнес започнах да ходя по концерти, естествено, придружена от родителите ми. Детството ми също беше свързано основно с музиката. Е, имала съм игрите на криеница и народна топка пред блока. Бях си доста щура, но някакви шантави бели не съм правила.– Разбрахме, че хората те обичат, но има ли мъж, който да те обича?– Да, с Владимир сме заедно от година и много се обичаме. Той е наистина достоен мъж, разбира професията ми, а това е много важно за една певица. Ако не ми разбира състоянията и работата, всякакъв съвместен живот е почти невъзможен. Творците изпадаме в едни особени състояния преди или след концерт, когато записваме песни, абе, малко по-различна мая хора сме. Но с Владимир си говорим много честно и искрено, а това страшно ни помага във връзката.– Мислиш ли за семейство и деца?– Да, в сериозни отношения сме и мисля за семейство. След време се надявам да имам и деца, но на този етап се наслаждаваме на връзката ни.– Имаш много фенове. Получаваш ли неприлични предложения? – Това е почти ежедневие. Пишат всякакви неща – от цинизми, до донжуановски истории, от възможно най-груби, до някаква високопарност, че чак се чудя откъде им идват такива думи.– Какво е мнението ти за секса за една нощ?– Абсолютно съм против. Правила съм го и искам да кажа, че сексът за една нощ е най-голямата глупост, която човек може да направи. Абсолютно никакво удоволетворение не носи, нито физически, нито психически.– За какво мечтаеш?– Да има баланс между работата и личния ми живот. Искам да създам здраво и сплотено семейство, в което нещата се казват в прав текст. Много топло семейство, с много обич, прошки и разбиране. В професионален план искам все повече да излизам извън пределите на България и хората да ме обичат. Страхил Гановски:Батето и Людмила идваха на моя таван като гаджета– Страхо, как попадна в БНТ навремето?– Инженер съм, завършил съм военното училище във Велико Търново и 15 години работих като офицер. През 1983-1984 г. напуснах армията и Батето ме назначи в рекламата в националната телевизия. Там работих като заместник главен редактор десетина години.– Вие сте се познавали с Иван Славков от по-рано?– Ние сме израснали заедно, бяхме първи приятели. Играехме заедно водна топка. Той беше един от най-добрите състезатели в България. Беше левак, уникален играч. И аз покрай него започнах да плувам, да играя водна топка. Той идваше на моя таван на ул. „Цар Асен“ с Людмила Живкова още като гаджета. Едно време там нямаше нито тоалетна, нито нищо, никакви удобства, но си карахме много готино. Аз живеех долу, но на тавана си правехме купоните.– Сигурно имате доста весели случки от миналото?– Отиваме в Пловдив на панаира. В хотела сме аз, брат ми, Батето и Людмила Живкова. Там ни казват: няма места. Представяш ли си? Но Людмила беше много скромна и въобще не каза коя е. Намерихме една къща в някакво село наблизо и вечерта отиваме на бар. Мене обаче не ме пускат, защото нямам костюм. С Батето се връщаме да вземем назаем от хазяина. А той един такъв, на сто години, извади някакъв костюм, дето се е женил с него, който ми е под коленете, и вика: „Ама да не ми откраднете костюма!“ Дадохме му сто лева гаранция. Така ме пуснаха – с костюм като от цирка. Можеш ли да си представиш – за Людмила Живкова да няма места в хотела, мене да не ме пуснат в бара… Ако беше сега, щяха да ги уволнят всичките на секундата.– Как започнахте с конкурсите за красота?– Идеята беше моя, а той ми каза – ето ти генерално пълномощно, прави го. Тогава взех по 1000 лв. спонсорство от всичките творчески колективи, за да се разбере, че цялата интелигенция подкрепя тези конкурси – съюзите на художниците, на писателите, на журналистите. Не че ми трябваха пари, но исках да подчертая, че цялата културна общественост подкрепя конкурса. Аз го организирах, а той беше почетен председател, но всички знаеха, че това е конкурсът, зад който стои Иван Славков.– Кои момичета си пращал досега на световния финал освен Соня Васи?– Петнайсетина момичета – Ивайла Бакалова, Магдалина Вълчанова, но не знам дали да ти кажа историята за нея, защото се съдим. Такъв случай няма в света, той е за „Гинес“. От 50-60 години, откакто съществуват тези конкурси, тя е първата, която води дело срещу националния си директор, но не искам да влизам в подробности. Най-големият успех беше на Жени Калканджиева.– А защо фирмата се казва „Бок Стар Моделс“?– От Български олимпийски комитет, беше по идея на Батето така да кръстим фирмата.– Сигурно е бил ценител на женската красота?– Изключително интелигентен. Няма такова нещо. По едно време леко подпийваше, но винаги се държеше интелигентно. Той е единственият, който никога не е давал интервю на Слави Трифонов, и знаеш ли защо? Казваше му, че ще му даде интервю, но само ако е директно, да не е на запис. А Слави е водил три от конкурсите – някъде 1993-1995 г., после през 2000 г., когато стана първа Ивайла Бакалова.– А защо имате конфликт с Жени Калканджиева, макар че е идвала много пъти на рождените ти дни?– Аз дадох първо на нея и на „Визаж“ да прави конкурса 3-4 пъти, но след това направих една фирма с жената на Илия Павлов – Дарина.– Сигурно сте имали и куриозни случки?– Веднъж отиваме в Разлог, Батето ще изнася лекция. Аз обаче, като човек от шоубизнеса, им казвам първо да дадат хонорара на другаря Славков. Взимам го, 400-500 лв., подписвам се. Свършва срещата, отиваме да пием по едно малко и Батето казва на кмета: „И никакви хонорари, дошъл съм да говоря безплатно“. Всички ме гледат и аз казвам, че вече съм взел парите. Той иска да ги върна – поначало нямаше отношение към парите. Добре, тръгвам да ги давам, те не ги искат – разписал си се, не можем да ги вземем обратно. Вече към колата Батето вика: „Страхо, даде ли им парите?“ „Ето, давам ги.“ А срещу нас седят секретарят на партията, кметът и шефът на милицията. Аз вадя парите и им викам: „Я си ги разделете“. Ония и тримата си държат ръцете отзад, отстъпват и викат: „Не, не, не!“ Представяш ли си каква смешна ситуация. И не ги взимат. Аз знам, ама нарочно си правя майтап. Рут Колева скочи срещу лошите болнициДебора пие кръв от костенурки за хубостАзис се разхожда с чип на панталонаСаня Армутлиева е сърдита на Жана БергендорфРосица Иванова си върна блясъкаФрансоа Вател се самоубива заради прясна рибаНа шест години Светлана Алилуева остава без майкаБратя и сестри конкурират прочутите си родниниМоника Белучи – секси и на 52Пипа Мидълтън слабее преди сватбатаТЕЗИ И ДРУГИ ЧЕТИВА – В „ЖЪЛТ ТРУД“ ОТ 10 МАЙ!", "date": "2017.05.09", "title": " Ива Давидова: Сексът за една нощ е най-голямата глупост"}
{"url": "https://trud.bg/%d0%b7%d0%b0%d0%bc-%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d0%be%d1%84%d0%b8%d1%8f-%d0%b4%d0%be%d0%bd%d1%87%d0%be-%d0%b1%d0%b0%d1%80%d0%b1%d0%b0%d0%bb%d0%be%d0%b2-%d1%80%d0%b0%d0%b1/", "text": "Работата по поставяне на видеокамери в детските ясли вече е започнала. Засега няма да се слагат камери в детските градини. съобщи в предаването „Денят започва“ по   заместник-кметът по финанси на Столична община Дончо Барбалов. Той заяви,  че е важно да има диалог между родителите и директорите на яслите.„В София има 24 детски ясли, в тях работят 635 човека, те са професионалисти и ние поверяваме децата си на тях. Тук е много важно да имаме доверие на институциите, така че като дадем детето да сме спокойни. Искаме да засилим диалога между родителите и директорите в детските ясли, защото е изключително важно всякакви напрежения да бъдат констатирани, да бъде реагирано, колкото е възможно по-рано. Второто е да има отчетност и контрол. И третото е да поставим видеонаблюдението. Не говорим за първи път за това. Още преди месеци го обсъждахме с директори. Тяхната реакция не беше много положителна, но сега са много за такова видео наблюдение.“, обясни зам. кметът на столицата.Родителите няма да могат да гледат онлайн какво се случва в стаите, където са техните деца, категоричен е Барбалов. Той съобщи,  че записите, ще се пазят 30 дни в детската ясла. Ще има записи и в дирекция „Здравеопазване“, така че да може да се  реагира, ако родителите имат притеснения.Засега не се предвижда да бъдат поставяни камери в детските градини. Ще се изчака реакцията на  родителите на видеонаблюдението в яслите и след това ще се мисли за детските градини. По-големите деца е по-лесна комуникацията, така че засега по – важното са яслите.", "date": "2017.05.09", "title": " Зам. кметът на София Дончо Барбалов: Работим по поставяне на видеокамери в яслите"}
{"url": "https://trud.bg/%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0-%d0%b8%d0%bd%d1%82%d0%b5%d0%bd%d0%b7%d0%b8%d0%b2%d0%bd%d0%b8-%d0%b2%d0%b0%d0%bb%d0%b5%d0%b6%d0%b8-%d0%b8-%d0%b3%d1%80%d1%8a%d0%bc%d0%be%d1%82/", "text": "Жълт код за валежи и гръмотевична активност е обявен за 13 области на страната за днесq показва справка в сайта на Националния институт по хидрология и метеорология към БАН.Предупреждението е в сила за областите Русе, Силистра, Добрич, Търговище, Разград, Шумен, Варна, Сливен, Ямбол, Бургас, Хасково, Кърджали и Смолян.Това са районите, в които се очакват краткотрайни и интензивни валежи с гръмотевици. Възможни са и градушки, предупреждават метеоролозите. Очакваните количества валежи са 15-25 л/кв.м, но локално е възможно да надхвърлят тези стойности.В четвъртък и петък валежи не се очакват. Времето ще се стабилизира и температурите ще започнат да се повишават. В събота на места в южните райони градусите дори може да надхвърлят 30.Следващата седмица времето ще остане променливо, типично за май. Още от понеделник в следобедните часове ще има преваляния, гръмотевици, временно усилване на вятъра.", "date": "2017.05.09", "title": " Жълт код за интензивни валежи и гръмотевици  в 13 области на страната"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b1%d0%b5%d0%b7-%d0%bf%d0%be%d0%b1%d0%b5%d0%b4%d0%b0%d1%82%d0%b0-%d0%bd%d0%b0%d0%b4-%d1%85%d0%b8%d1%82%d0%bb%d0%b5%d1%80%d0%be%d1%84%d0%b0%d1%88%d0%b8%d0%b7/", "text": "„Да е честит Денят на победата и Денят на Европа! Отдаваме почит на онези милиони мъже и жени от цял свят, които са дали живота си, за да бъдем свободни”. Това заяви лидерът на БСП Корнелия Нинова по случай 9 май, цитирана от пресцентъра на партията.„Поклон пред Червената армия и българските антифашисти за саможертвата им. Без победата над хитлерофашизма, нямаше днес да празнуваме Деня на Европа. И нека, както двата празника са свързани, така и народът ни да бъде обединен в признателност към героите си, стремеж към мир и просперитет на европейските граждани в обединена Европа!”- каза още тя.Корнелия Нинова взе участие в церемонията по полагане на цветя и венци на паметника на Незнайния войн по случай Деня на победата.Председателят на БСП присъства и на церемонията по издигане на знамето на ЕС пред президенстката институция по случай Деня на Европа.", "date": "2017.05.09", "title": " Нинова: Без победата над хитлерофашизма, нямаше днес да празнуваме Деня на Европа"}
{"url": "https://trud.bg/%d1%80%d0%be%d0%b1%d1%8a%d1%80%d1%82-%d0%b4%d0%b5-%d0%bd%d0%b8%d1%80%d0%be-%d0%bf%d0%be%d0%bb%d1%83%d1%87%d0%b8-%d0%bd%d0%b0%d0%b3%d1%80%d0%b0%d0%b4%d0%b0%d1%82%d0%b0-%d1%87%d0%b0%d0%bf%d0%bb/", "text": "Робърт де Ниро получи награда „Чаплин“ за цялостно творчество и значителен принос към кино индустрията от Филмовото дружество към центъра „Линкълн“ в Ню Йорк. Така той се нареди в почетния списък с лауреати, в който фигурират имената на Сидни Поатие, Мартин Скорсезе, Мерил Стрийп, Одри Хепбърн, Катрин Деньов, Робърт Редфорд, Майкъл Дъглас, Том Ханкс и други.В речта си при получаването на наградата актьорът не пропусна да разкритикува американския президент Доналд Тръмп.Наградата „Чаплин“ е присъдена за първи път през 1972 г. на самия Чарли Чаплин.", "date": "2017.05.09", "title": " Робърт Де Ниро получи наградата „Чаплин“"}
{"url": "https://trud.bg/%d0%ba%d1%8a%d1%80%d0%b4%d0%b6%d0%b0%d0%bb%d0%b8-%d1%81%d0%b5-%d0%bf%d1%80%d0%b8%d1%81%d1%8a%d0%b5%d0%b4%d0%b8%d0%bd%d1%8f%d0%b2%d0%b0-%d0%ba%d1%8a%d0%bc-%d0%bc%d0%b0%d1%80%d1%88%d0%b0-%d0%bd%d0%b0/", "text": "Кърджали ще се присъедини към марша на “ Безсмъртния полк“ , по централните улици на града на 9 ти май ще преминат заедно българи и руснаци, съобщи Олга Стоянова, председател на Клуба на руските съотечественици. Освен  Клуба, организатори са  Община Кърджали и военния клуб в Кърджали.На територията на област Кърджали живеят 200 руски граждани, каза още Олга Стоянова. Почти всички от тях имат свои близки, участвали и загинали във Втората световна война. В областта има и стотици български семейства, които пазят паметта на своите жертви от войната срещу фашизма.През месец март 1945 година в опит да спрат настъплението на съветската армия елитни части на Вермахта нанасят удар срещу българската армия, отбраняваща северния бряг на река Драва. Острието на основния удар е срещу 10 пехотна родопска дивизия, в която се сражават основно войници и офицери от района на днешните области Кърджали и Хасково. В тази битка България дава над 1 600 убити, а ранените са 2 500.„Безсмъртният полк“ е инициатива, зародила се в руския град Томск през 2012 година. Потомците на фронтоваците преминават с портретите на своите близки,участвали във войната. Инициативата бързо добива невероятно популярност. Само през миналата година в Русия в марша на безсмъртните се включиха над 27 милиона руснаци.", "date": "2017.05.09", "title": " Кърджали  се присъединява към марша на “ Безсмъртния полк“"}
{"url": "https://trud.bg/%d1%81%d0%b8%d1%80%d0%b8%d0%b9%d1%81%d0%ba%d0%b8-%d0%b1%d0%b5%d0%b6%d0%b0%d0%bd%d1%86%d0%b8-%d0%bd%d0%b0%d1%80%d0%b5%d0%ba%d0%be%d1%85%d0%b0-%d0%b4%d0%b5%d1%82%d0%b5%d1%82%d0%be-%d1%81%d0%b8-%d0%bd/", "text": "Сирийски бежанци дадоха името на канадския премиер Джъстин Трюдо на детето си в знак на благодарност, че позволява на бежанци да се заселват в Канада, предаде Асошиейтед прес.Малкият Джъстин Трюдо Адам Билан се е родил на 4 май в болница в Калгари. Родителите му Афря и Мухамад Билан дошли в Канада от Сирия заедно с двете си по-големи деца миналата година.Пред канадски медии Афря каза, че семейството й обича и цени Трюдо и че той е причината те да са в Канада. Тя казва, че малкият Джъстин Трюдо е единственият канадски гражданин в семейството и се надява, че останалите членове също ще получат канадско гражданство.От ноември 2015 г. досега над 40 000 сирийски бежанци са пристигнали в Канада.", "date": "2017.05.09", "title": " Сирийски бежанци нарекоха детето си на канадския премиер"}
{"url": "https://trud.bg/%d1%81-%d0%bd%d0%b5%d1%82%d1%8a%d1%80%d0%bf%d0%b5%d0%bd%d0%b8%d0%b5-%d0%be%d1%87%d0%b0%d0%ba%d0%b2%d0%b0%d0%bc-%d0%b4%d0%b0-%d1%80%d0%b0%d0%b1%d0%be%d1%82%d1%8f-%d1%81-%d0%b2%d0%b0%d1%81/", "text": "„С нетърпение очаквам да работя с Вас за засилване на двустранното ни партньорство и в интерес на общите ни цели като съюзници и приятели, като същевременно задълбочаваме връзките между българския и американския народ. Тези важни за България времена изискват силно и решително лидерство.“ Това пише президентът на САЩ Доналд Тръмп до Бойко Борисов като го поздравява за изборната победа и избирането му за трети мандат като министър-председател на България, съобщава правителствената пресслужба.„Дълбоко ценя приноса на България в нашите общи мисии: като съюзници стоим рамо до рамо в Афганистан и Косово, а като коалиционни партньори се борим да унищожим ИДИЛ. Също така съм благодарен за широката подготовка за домакинството на най-голямото учение на НАТО в Европа тази година. Особено съм радостен от плановете на България да засили и модернизира отбранителните си способности, които са от ключово значение в общата ни работа при справяне с нетърпящи отлагане предизвикателства пред нашия Алианс, включително тероризма и миграцията“, посочва американският президент в поздравителния си адрес до Бойко Борисов.„Нашата цел да защитим сигурността, свободата и просперитета на гражданите си лежи на най-силната основа: нашия споделен ангажимент към силата на демократичните ни институции и върховенството на закона. Въпреки че предизвикателствата пред нас са значителни, убеден съм, че тези устойчиви ценности ще спомогнат да постигнем единството и способностите, необходими да осигурим на своите нации бъдещето, което заслужават“, пише още президентът на САЩ до българския министър-председател.", "date": "2017.05.09", "title": " Тръмп към Борисов: С нетърпение очаквам да работя с Вас"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-10-%d1%82%d0%b5-%d0%b3%d0%be%d0%b4%d0%b8%d0%bd%d0%b8-%d0%b2-%d0%b5%d1%81-%d0%bd%d0%b8-%d0%bf%d1%80%d0%be%d0%bc%d0%b5/", "text": "Сигурността в Европа е въпрос на дневен ред, в наши ръце е да отстоим България като външна граница на ЕС. Това каза министърът за българското председателство на Съвета на ЕС през 2018 година Лиляна Павлова в Дома на Европа.„България винаги е била част от Европа, не само географски, но културно и исторически“, заяви тя и уточни, че в наши ръце е това да изберем какво бъдеще искаме за Европа.„10-те години на членство в ЕС ни дадоха много, промениха ни много“, коментира Лиляна Павлова. „България е различна, имаме възможност да пътуваме и да работим свободно“, допълни тя.„Трябва ни единна политика, единство в решенията, от гледна точка на миграционния натиск, на ситуацията в Македония, предвид вълните, които се задават пред нас“, посочи министърът.„Разединението в Европа е факт, след решението на Великобритания за излизане от ЕС има вълна на национализъм“, обясни Лиляна Павлова. „Оптимист съм и след избора на Франция на президента Макрон като стъпка в посока на това да преодолеем евроскептицизма, както и крайния национализъм“, каза още тя.Утре ще знаем името на българския еврокомисар, каза още министърът за българското председателство на Съвета на ЕС през 2018 година. По повод председателството на Съвета на ЕС през 2018 година Лиляна Павлова коментира: „Правителството осъзнава важността на Председателството и това да направим добра подготовка“.„За нас е важно срещите да бъдат подготвени като осигурим сигурност и комфорт“, посочи министърът и уточни, че в България ще бъдат проведени над 300 срещи, на различно ниво.„За мен ще е важно да покажем всичко това, с което България не е известна“, заяви Лиляна Павлова. „Като най-бедната страна в Европа, да покажем неразкритото, непознатото, това с което можем да се гордеем“, допълни тя.Според нея усещането в Европа е, че България е малка страна и от нея нищо не зависи. „Ние сме пълноправен член и трябва да докажем, че не сме тази малка държава, от която нищо не зависи, освен това не сме малки“, посочи Лиляна Павлова. „Трябва да бъдем достойни европейци, не само в Деня на Европа, с гордо вдигнати глави, защото имаме с какво да се гордеем“, каза още министърът.", "date": "2017.05.09", "title": " Лиляна Павлова: 10-те години в ЕС ни промениха много"}
{"url": "https://trud.bg/%d0%b6%d0%b5%d0%bd%d0%b0-%d1%81%d1%82%d0%b0%d0%b2%d0%b0-%d0%ba%d0%be%d0%bc%d0%b0%d0%bd%d0%b4%d0%b8%d1%80-%d0%bd%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%82%d0%b5/", "text": "Американските ВВС ще имат жена за командир. Това стана, след като Сенатът на американския Конгрес утвърди Хедър Уилсън за министър на военновъздушните сили, предаде Асошиейтед прес, цитирана от .„За“ Уилсън гласуваха 76 сенатори, а „против“ се обявиха 22-ма.56-годишната Уилсън е завършила Академията на американските ВВС и е била конгресмен от Ню Мексико от 1998 г. до 2009 г. Преди това заема пост в Националния съвет за сигурност на САЩ по време на президентството на Джордж Буш.Номинациите на Тръмп за министри на сухопътните и военноморските сили бяха оттеглени заради изразени възражения. Преди броени дни Марк Грийн, когото президентът бе избрал за министър на сухопътните сили, се оттегли от надпреварата заради нарастващи критики за негови думи срещу хомосексуалистите и мюсюлманите.", "date": "2017.05.09", "title": " Жена става командир на американските ВВС"}
{"url": "https://trud.bg/%d0%be%d1%82%d0%ba%d1%8a%d0%b4%d0%b5-%d0%bd%d0%b0-%d1%85%d0%b8%d0%bc%d0%b8%d0%ba%d0%b0%d0%bb%d0%ba%d0%b0%d1%82%d0%b0-%d1%81%d0%b5-%d1%81%d0%bc%d0%b5%d0%bd%d1%8f-%d0%b7%d0%b0-%d0%ba%d0%b8%d1%80%d0%b8/", "text": "Първи учебен ден. Ученик държи химикалка в ръцете си и пита седящия до него: – Брат, откъде се сменяше за кирилица?***– Искам ръката на дъщеря ви. – Малката или голямата? – Как? Нима ръцете й са различни?***Пиер учи стенография, а жена му го пита: – Умееш ли вече да пишеш толкова бързо, колкото говоря? – Толкова бързо – да, но не толкова дълго.***Едно семейство чукчи отишло на разходка в Москва. Жената се изгубила и мъжът отчаян се обърнал към един полицай: – Полицай, чукча загубил жена. Хайде да я търсим! – Направи ми описание на жената! – Какво е това описание? – Ще ти дам пример, като ти опиша моята жена – висока, руса, с голям бюст, дълги крака. Чукчата се замислил и казал: – Слушай, я по-добре да ходим да търсим твоята жена.***– Какво ти е, Пешо, защо си толкова смачкан? – Ох, братле, много ми е тежко! Гаджето ме заряза и сега съм сам… с жената и двете деца.***В едно село жена ражда през нощта. Докторът изражда бебето, а мъжът му светил с газена лампа, тъй като били много бедни и нямали ток. Ражда се детето и докторът казва: – Честито, имате син! Съпругът тръгнал да излиза, но докторът му викнал: – Чакай, освети ми с лампата, че има още едно! Съпругът се върнал и пак осветява. – Честито, още един син! Съпругът пак тръгнал да излиза. – Чакай, чакай, ела да ми светиш, че има още! – извикал докторът. Тогава съпругът, без да се обръща отговорил: – Аааа, аз излизам, че светлината ги привлича!***В ресторант за бързо хранене клиент се обръща към управителя: – Извинете за безпокойството, но работи ли още при вас сервитьорът, на когото поръчах една пържола…***Съдията: – Г-це, казвате, че петима мъже са ви нападнали и са ви изнасилили. Вярно ли е? – Вярно е, г-н съдия! – А защо не викахте? – Страхувах се да не избягат!***Старшина строява ротата и казва: – Представете си, че над нас лети самолет. Целият от алюмин… – АЛУМИНИЙ – чува се глас от строя. – Кой се обади? – пита старшината. – Редник Петров! – Редник Петров, две крачки пред строя! Легни, стани, легни, стани, легни, стани. Марш в строя! И така продължавам! На самолета има ядрена бомба. Какво ще направите вие? – Ще спасяваме старшината – чува се отново от строя. – Кой се обади? – пита пак старшината. – Редник Петров! – Редник Петров, две крачки пред строя! Рота! Легни, стани, легни, стани…***Две приятелки си говорят: – Леле, муцка, съседът ти каква канара е само! Сигурно сексът с него е страхотен? – Да бе, все едно да лежи върху теб гардероб и да те опира с ключето.***– Вярно ли е, че във вашата аптека имало лекарства за всички болести? – Ами да, вярно е! Дори имаме няколко лекарства, за които все още няма измислени болести!***От интервю на чалга певица: – Първият ми албум беше по-пространствен, вторият е вече по-трапезен.***Студентско общежитие. Седят трима студенти и се чудят какво да пият. Единият казва бира, другият ракия, третият попитал: – Няма ли да учим? Решили да хвърлят ези-тура, ако е ези – ще е бира, тура – ракия, а ако остане във въздуха, ще учат. Хвърлят монетата и тя остава горе бавно да се върти. Гледат я и единият промърморва: – Ей, тия физиците горе пак се занимават с глупости!***Двама колеги разговарят за почивните дни: – Как прекара отпуската си? – На бали бях. – На остров Бали ли? Еха, разказвай! – К’ъв остров, бе? На село, балирахме слама.***По време на обиколка в психиатрична лечебница: – Този болен защо ридае така? – пита лекар колегата си. – Продал родината си. – А защо преживява така? – Не му платили.***Разговор в данъчното: – Разберете ме правилно, аз не ви питам откъде прост продавач на сергия има вила на Канарските острови. Не питам откъде вашата жена, проста секретарка в съда, има собствен вертолет. Не питам откъде твоята тъща, проста хлебарка, има 30% от транснационална банка и колекция от брилянти. Не питам откъде шуреят ти, прост секретар в института, в който тъстът ти е прост директор, държи контролния пакет акции на нефтена компания. Аз просто ви моля… не аз много ви моля: Платете си данъците и продължавайте да живеете спокойно!", "date": "2017.05.09", "title": " Откъде на химикалката се сменя за кирилица?"}
{"url": "https://trud.bg/%d0%bd%d1%81%d0%b8-%d0%bf%d0%be%d1%82%d1%80%d0%b5%d0%b1%d0%b8%d1%82%d0%b5%d0%bb%d1%81%d0%ba%d0%be%d1%82%d0%be-%d0%b4%d0%be%d0%b2%d0%b5%d1%80%d0%b8%d0%b5-%d0%b2-%d0%b1%d1%8a%d0%bb%d0%b3%d0%b0%d1%80/", "text": "През април 2017 година общият показател на потребителското доверие в  България се понижава с 1,6 пункта спрямо неговото равнище в началото на  годината, когато доверието на потребителите нарасна с 2,5 пункта до близо  10-годишен връх (най-високо ниво от пролетта на 2007-а година насам), отчита НСИ. От института обясняват влошаването на индекса на потребителското доверие се дължи изцяло на  понижение на доверието сред градското население.Мненията на потребителите относно развитието на общата икономическата  ситуация в страната през последните дванадесет месеца, както и очакванията има  за следващите дванадесет месеца, също бележат леко влошаване в сравнение с  предходното наблюдение, проведено през месец януари. По-негативни са и  прогнозите на потребителите в нашата страна относно безработицата през  следващите дванадесет месеца, показват резултатите от последното проучване на  НСИ. Оценките за изменението на потребителски цени през последните  дванадесет месеца са също по-неблагоприятни в сравнение с мненията, изразени  три месеца по-рано, докато инфлационният очаквания за следващите дванадесет  месеца се засилват.Относно финансовото състояние на домакинствата, оценките и очакванията  на потребителите, живеещи в градовете са по-негативни, докато мненията на  населението в селата бележат известно подобрение. В същото време последната анкета на НСИ отчита малко по-благоприятна  обща оценка на настоящата ситуация да се правят разходи за покупки на предмети  с дълготрайна употреба, както подобна тенденция се наблюдава и при намеренията  на потребителите да извършат такива разходи през следващите дванадесет месеца.От института поясняват, че трябва да се има предвид, че показателят „доверие на  потребителите“ на НСИ представлява средно аритметична на балансите на  очакванията за развитието през следващите дванадесет месеца на финансовото  състояние на домакинствата, на общата икономическа ситуация в страната и на  спестяванията на домакинствата и безработицата, като последният баланс се взема  с обратен знак.", "date": "2017.05.09", "title": " НСИ: Потребителското доверие в  България се понижава"}
{"url": "https://trud.bg/%d1%82%d0%b8%d0%bb%d1%8a%d1%80%d1%81%d1%8a%d0%bd-%d0%b8-%d0%bb%d0%b0%d0%b2%d1%80%d0%be%d0%b2-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b0%d1%82-%d0%b2%d1%8a%d0%b2-%d0%b2%d0%b0%d1%88/", "text": "Държавният секретар на САЩ Рекс Тилърсън ще приеме руския си колега Сергей Лавров във Вашингтон в сряда, информира радио Voice of America.На срещата двамата топ дипломати ще обсъдят ситуацията в Сирия и Украйна, а също и други важни въпроси.„За Сирия държавният секретар възнамерява да обсъди усилията за отслабване на насилието, за предоставянето на хуманитарна помощ на сирийския народ и за поставяне началото на политическо разрешаване на конфликта“, се казва в изявление на Държавния департамент, разпространено в понеделник.Съобщението идва на фона на изявленията на американския министър на отбраната Джеймс Матис, който заяви, че САЩ ще разгледат отблизо плана на Русия за създаване на зони за отслабване на насилието в Сирия.„Дяволът винаги е в детайлите. Ще разгледаме предложението, ще видим дали може да работи“, увери Матис.", "date": "2017.05.09", "title": " Тилърсън и Лавров ще се срещнат във Вашингтон"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b0%d0%bf%d0%b0%d1%88-%d0%ba%d1%80%d0%b0%d0%bb-%d0%be%d1%82-%d0%ba%d0%be%d0%bc%d1%83%d0%bd%d0%b0%d1%82%d0%b0-%d0%bd%d0%b0-%d0%be%d1%82%d0%b5%d1%86/", "text": "Полицията в Лом разкри опитен апаш, обирал къщи и кошари в комуната на отец Иван в монтанското село Якимово. Част от плячката на крадеца е върната на свещеника, съобщиха от Областната дирекция на МВР. В понеделник 72 годишният свещенослужител, който се грижи за десетки семейства в Якимово, подал сигнал на тел. 112, че през нощта неизвестен престъпник се е вмъкнал през повредена електрическа входна врата на гаража в къщата му и откраднал моторна косачка „Mtd Smart Rg 145“. Криминалисти от общините Якимово и Вълчедръм заедно с екип на Жандармерийско управление в Монтана започнали издирване и заловили крадеца – криминално проявения и осъждан Тихомир С./23 г./ от село Черни връх. Задигнатата косачка на стойност 5000 лева е била открита. По случая е образувано бързо производство срещу Тихомир С.При разпитите полицаите установили, че преди този удар обирджията е задигнал и седем агнета от стопанството на свещеника.  От години архимандрит Иван купува къщи в село Якимово – между Лом и Монтана, в които настанява  бедни, бездомни и безработни хора. В комуната несретниците получават покрив, работят ниви и градини, гледат добитък и осигуряват прехраната си. В комуната в Якимово живеят над 200 души, половината от които са деца.", "date": "2017.05.09", "title": " Заловиха апаш, крал от комуната на отец Иван"}
{"url": "https://trud.bg/%d0%b4%d0%b5%d1%86%d0%b0-%d0%bf%d0%be%d1%82%d1%80%d0%be%d1%88%d0%b8%d0%bb%d0%b8-%d1%85%d0%bb%d0%b0%d0%b4%d0%b8%d0%bb%d0%bd%d0%b8-%d0%b2%d0%b8%d1%82%d1%80%d0%b8%d0%bd%d0%b8-%d0%b2-%d1%81%d0%ba%d0%bb/", "text": "Деца проникнали в склад в Разград и потрошили хладилни витрини, игрален апарат, въртележка и други, оставени на съхранение от фирма. Щетите, нанесени на оборудването, все още се уточняват. Вандалският акт е извършен от четири момчета през празничните дни, съобщиха от полицията в Разград.Двама 9-годишни, 13-годишният батко на едното момче и  В.П. (15 г.) проникнали в заключеното хале на територията на „Химик” АД, след като счупили страничен прозорец. Децата влезли вътре от любопитство и защото уж търсели сладолед, който мислили, че могат да намерят в хладилните витрини, които зърнали от прозореца.В резултат потрошили четири стъкла на хладилни витрини и на двоен консерватор, апарат за детско казино, пластмасови играчки на детска въртележка и стаен климатик. Складът бил ползван от фирма на 56-годишен мъж от Разград. Полицията образувана проверка по случая.", "date": "2017.05.09", "title": " Деца потрошили хладилни витрини в склад, търсели сладолед"}
{"url": "https://trud.bg/%d1%82%d1%80%d0%b8%d0%bc%d0%b0-%d1%81-%d0%bf%d0%b8%d1%81%d1%82%d0%be%d0%bb%d0%b5%d1%82%d0%b8-%d0%be%d0%b3%d1%80%d0%b0%d0%b1%d0%b8%d1%85%d0%b0-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd/", "text": "Мъже с пищови в ръце са нахлули посред нощ в дома на апаш в монтанското село Сливовик, пребили го и задигнали парите му, съобщиха от полицията.Екшънът се е разиграл в понеделник между 22,15 ч. и 22,30 ч.  Бандитите влезли през незаключена входна врата в къщата на криминално проявения и осъждан Георги М . /37 г./ от Сливовик и се нахвърлили върху него. Според разказа на стопанина тримата са били въоръжени с пистолети, отправили  му заплахи и му нанесли побой. След това прибрали 200 лева от портфейла му и изчезнали. Местопроизшествието е посетено от оперативна група на полицията в Лом и е извършен оглед.Работата по изясняване на случая продължава. Най-вероятно грабежът е заради отмъщение или неуредени сметки в криминалните среди, смятат запознати.", "date": "2017.05.09", "title": " Трима с пистолети ограбиха криминално проявен"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%b3%d0%bb%d0%b0%d0%b2%d1%87%d0%b5%d0%b2-%d1%89%d0%b5-%d1%80%d0%b0%d0%b1%d0%be%d1%82%d0%b8%d0%bc-%d0%b7%d0%b0-%d0%b8%d0%b7%d0%b3%d1%80%d0%b0%d0%b6%d0%b4/", "text": "Председателят на Народното събрание Димитър Главчев и народни представители присъстваха на тържествената церемония по издигане на знамето на Европейския съюз, съобщиха от пресцентъра на Народното събрание.Ритуалът, с който бе отбелязан Денят на Европа – 9 май, се състоя пред сградата на Президентската институция. Изпълнени бяха химните на България и на Европейския съюз.„Ще продължим да работим за изграждането на общия ни европейски дом, в който има взаимно уважение, споделена отговорност и благоденствие за всички граждани. Това заявява председателят на парламента Димитър Главчев в поздравителен адрес по повод Деня на Европа – 9 май.„Отбелязването на Деня на Европа през 2017 г. за нас съвпада с десетата годишнина от присъединяването на България към Европейския съюз. За изминалото десетилетие страната ни се утвърди като отговорен член на тази общност на демокрация, справедливост и законност. Пред българските граждани се откриха нови възможности. За да постигнем целите си, за нас е изключително важно да бъдат запазени единството и целостта на ЕС. Ние ще продължим да работим за изграждането на общия ни европейски дом, дом, в който има взаимно уважение, споделена отговорност и благоденствие за всички граждани. Вярвам, че България и българските парламентаристи ще успеят да дадат своя принос в дебата за бъдещето на Европейския съюз“, посочва още Главчев.", "date": "2017.05.09", "title": " Димитър Главчев: Ще работим за изграждането на общия ни европейски дом"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%bf%d0%b0%d0%bb%d0%b5%d0%b6%d0%b8-%d0%bd%d0%b0-%d0%b4%d0%b2%d0%b5-%d0%ba%d0%be%d0%bb%d0%b8/", "text": "Варненската полиция разследва причините за два пожара на леки коли.Инцидентите станали в понеделник призори в местността „Боровец“. В 4,19 ч бил подаден сигнал, че гори „Форд Фиеста“. Огнеборци потушили пожара, но возилото било изпепелено. Час по-късно били викнати на друг адрес в същата местност, където бил запален лек автомобил „Рено Канго“. Стихията унищожила двигателя, предните лява врата, гума и калници.По случаите работи екип от Четвърто РУ, уточниха от пресцентъра на полицията.", "date": "2017.05.09", "title": " Разследват палежи на две коли"}
{"url": "https://trud.bg/%d0%b8-13-%d0%b3%d0%be%d0%b4%d0%b8%d1%88%d0%bd%d0%b8-%d0%bf%d0%be%d1%87%d0%bd%d0%b0%d1%85%d0%b0-%d0%b4%d0%b0-%d1%81%d0%b0%d0%b4%d1%8f%d1%82-%d0%ba%d0%b0%d0%bd%d0%b0%d0%b1%d0%b8%d1%81/", "text": "Потресаващи резултати даде акция на полицията в Сандански по линия на наркоразпространението. Вече и деца се занимават с наркопроизводство.В местността „Калинките“, в землище на Сандански, е открита леха с метална конструкция и найлон върху нея, на която са засети тревисти растения с общо тегло около 32 грама, реагиращи положително на канабис. Разследването довело до два адреса в курортния град. При извършване на проверка е установено, че у 13-годишно момиче от първия адрес са открити около 2,5 грама семена, реагиращи положително на канабис, а у 13-годишно момиче на втория адрес около 0,5 грама семена и около 12 бр. стръка тревисти растения с общо тегло около 12 грама, които след направен полеви тест са реагирали положително на канабис. За случая е уведомена РП-Сандански.Полицията спряла за проверка и три момчета в Сандански на улицата. Те били на възраст 17, 16 и 15 години и тримата от града. У 16-годишният младеж е намерено и иззето пакетче с около 3,45 грама канабис. По случая е образувано досъдебно производство.В Благоевград пък е извършена проверка на лек автомобил „Фолксваген Пасат“, при която е намерена и иззета около 1,7 грама тревиста маса, реагираща положително на канабис. Същата е предадена с протокол за доброволно предаване от 17-годишен младеж от Благоевград.Полицията в Пиринско отчита все по-тревожни данни за масово ползване на опиати от младежи, една част от които след дрогиране се качват да управляват автомобили.", "date": "2017.05.09", "title": " И 13-годишни почнаха да садят канабис"}
{"url": "https://trud.bg/%d0%bf%d0%b8%d1%8f%d0%bd%d0%b8-%d0%b4%d1%80%d0%be%d0%b3%d0%b8%d1%80%d0%b0%d0%bd%d0%b8-%d0%b8-%d1%88%d0%be%d1%84%d1%8c%d0%be%d1%80%d0%b8-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba%d0%b0-%d0%bf/", "text": "Пияни, дрогирани водачи или шофьори без книжка бяха установени през почивните дни по пътищата в Сливенска област – съобщиха от полицията. Повечето нарушители са на млада възраст, между 22 и 24 години.Н.Н. /23 г./ от Стражица, Великотърновско, е заловен в нощта срещу Гергьовден в сливенския кв.“Дружба“ да кара „Опел корса“ много пиян – с 2,81 промила. Посреднощ на 9 май на изхода от Сливен към София е хванат Г.П. /22 г./ от сливенското градче Кермен зад волана на „Рено“, с 1,51 промила алкохол. Двама дрогирани шофьори са установени в Сливен след употреба на синтетичен наркотик и марихуана. И двамата са управлявали „Ауди“, единият е С.Б. /37г./, а другият – П.И. /22 г./.При проверки в областния град са заловени и двама мъже без книжка, които вече са били глобявани за неправоспособност. Сега С.М. /24 г./ от Сливен и Д.С./36 г./ от Кермен ще бъдат изправени пред съда по бързото производство. Срещу останалите нарушители също се водят бързи производства.", "date": "2017.05.09", "title": " Пияни, дрогирани и шофьори без книжка по пътищата в Сливен"}
{"url": "https://trud.bg/%d0%ba%d1%8a%d1%89%d0%b8%d1%87%d0%ba%d0%b8-%d0%b7%d0%b0-%d0%bf%d1%82%d0%b8%d1%86%d0%b8-%d1%89%d0%b5-%d0%bc%d0%b0%d0%b9%d1%81%d1%82%d0%be%d1%80%d1%8f%d1%82-%d0%b2-%d0%b0%d0%ba%d0%b2%d0%b5-%d0%ba/", "text": "Къщички за птици ще майсторят бургаските деца в Туристически комплекс „Акве калиде“ в неделя. Творческата работилница ще отвори врати от сутринта, а къщичките, след като бъдат изработени, децата ще могат да поставят в близкия парк- „Минерални бани“. Също в неделя, в „Акве калиде“ ще има  концерт на талантливите деца от Клуб „Сезони“.На 21 май пък, комплексът се превръща в зона за спорт. Малки и големи ще могат да наблюдават демонстрации и да се включат в мини футболен турнир, турнири по бадминтон и тенис на маса, съобщават от общината в Бургас. Партньори в този спортен празник са Детски футболен клуб „Звездичка“, Спортен клуб „Бадминтон-Бургас“ и Спортен клуб за тенис на маса за ветерани.И през този месец туристическият комплекс ще продължи кампанията на Община Бургас „Храни се разумно, живей здравословно“. На 27 май /събота/ производители на здравословни храни ще представят своите продукти и ще разкрият рецептите за приготвянето им. Събитията в този ден продължават с открит урок по народни танци и концерт на ПФА „Странджа“.", "date": "2017.05.09", "title": " Къщички за птици ще майсторят в „Акве калиде“"}
{"url": "https://trud.bg/%d0%be%d0%b1%d0%bc%d0%b8%d1%81%d0%bb%d1%8f%d1%82-%d0%b7%d0%b0%d0%ba%d1%80%d0%b8%d0%bb%d0%b0-%d0%b7%d0%b0-%d0%b1%d1%80%d0%b0%d1%82%d1%87%d0%b5%d1%82%d0%be-%d0%b8-%d1%81%d0%b5%d1%81%d1%82%d1%80%d0%b8/", "text": "Каква мярка за закрила да бъде наложена на братчето и сестрата на убитото във видинското село тригодишно момиченце обсъждат социални служители, заедно с представители на прокуратура, полиция и училище.  За престъплението в неделя е задържан 30-годишен мъж, с когото майката  живеела на семейни начала, съобщи .Майката и децата са познати на социалните служители, но от адрес във видинския квартал „Нов път“, където са живели до преди месец.  Двете по-големи деца, на седем и на осем години са посещавали Център за работа с деца на улицата в квартала. Социални служители са работели и с майката, тъй като тя трудно се е справяла с децата, каза директорът на Дирекция „Социално подпомагане“- Видин Маргарита Маркова.Започва се с  проучване първо на адреса, на който са живели децата, тъй като на социалните служби той не е известен. Майката с трите деца от около месец се е преместила на този адрес. После ще  бъде свикан координационен механизъм, в който ще бъдат включени прокуратура, училище, полиция. Ще се говори и  с личния лекар.Когато се събере информация от всички източници ще  може  Дирекция „Социално подпомагане“ и  отдел „Закрила на детето“ да се предприеме адекватна мярка за закрила, съгласно Закона за закрила на детето.“След изготвянето на съдебно – медицинската експертиза ще бъде внесен искът и за мярката за неотклонение на задържания за убийството, който засега е в ареста за срок до 72 часа.", "date": "2017.05.09", "title": " Обмислят закрила за братчето и сестричето на убитото 3 годишно дете от Слана бара"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0-9-%d0%bc%d0%b0%d0%b9-%d0%bf%d1%8a%d1%82%d1%8f%d1%82-%d0%b5-%d0%b5%d0%b4%d0%b8%d0%bd-%d0%b5%d0%b4%d0%b8%d0%bd%d0%bd%d0%b0-%d0%b8/", "text": "„Само обединена и силна Европа може да поддържа мира и справедливостта. Днес пътуваме свободно, търгуваме свободно, от тази година и ще разговаряме свободно в ЕС. Това са естествените следствия от общите ценности на многообразния континент“, написа премиерът Бойко Борисов във фейсбук на 9 май.„Времената не са леки, предизвикателствата не са малко, но историята показва, че пътят е един – единна и стабилна Европа. Започнем ли да се делим – последствията са за всички и сега по-ясно от всякога виждаме това, при излизането на Великобритания от Съюза. Само заедно интересите на всички могат да бъдат защитени и европейските граждани да се развиват и просперират, защото хората са в основата на Съвременна Европа“, написа още Борисов.", "date": "2017.05.09", "title": " Борисов на 9 май: Пътят е един – единна и стабилна Европа"}
{"url": "https://trud.bg/%d0%bc%d1%8a%d0%b6-%d0%b7%d0%b0%d0%bf%d0%bb%d0%b0%d1%88%d0%b8-%d1%81-%d0%b1%d1%80%d0%b0%d0%b4%d0%b2%d0%b0-%d0%b0%d0%bf%d1%82%d0%b5%d0%ba%d0%b0%d1%80%d0%ba%d0%b0-%d0%b2-%d0%bf%d0%b0%d0%b7%d0%b0%d1%80/", "text": "46-годишен криминално проявен и осъждан мъж е задържан от служителите на сектор „Криминална полиция“ при РУ на МВР-Пазарджик, след като нахлул в аптека в централната част на града и с брадва заплашил дежурната фармацевтка. След като изплашената жена отворила касата, апашът обрал оборота от близо 550 лв. и изчезнал в тъмното в неизвестна посока.Случката се разиграла около 21.30 часа на 3 май, а веднага след получаване на сигнала за обира, в РУ на МВР-Пазарджик бил сформирал екип от опитни криминалисти, който да започне разследване и да установи извършителя на грабежа. Не след дълго полицаите попаднали на следите на апаша, който се оказал стар познайник с няколко присъди за различни престъпления. По случая е образувано досъдебно производство и е уведомена прокуратурата.След едномесечно разследване криминалистите от РУ на МВР-Пазарджик са арестували и 33-годишен местен жител, който се оказал извършител на серия от взломни кражби в ромския квартал „Изток“. Апашът не подбирал и обрал последователно бакалия за хранителни стоки, павилион за продажба на цигари и алкохол, магазин за санитарни материали и гараж. Освен оборота крадецът задигнал цигари, два велосипеда, електрически инструменти и дори перилни и почистващи препарати. При обиска в обитаваното от задържания жилище е намерено част  от откраднатото.Полицаите продължават действията по документиране на престъпните посегателства на 33-годишния пазарджиклия под наблюдението на прокуратурата.", "date": "2017.05.09", "title": " Мъж заплаши с брадва аптекарка в Пазарджик и задигнал оборота"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d1%81-%d0%bc%d0%b0%d1%80%d0%b8%d1%8f-%d1%88%d0%b0%d1%80%d0%b0%d0%bf%d0%be%d0%b2%d0%b0-%d1%81%d0%bc%d0%b5-%d0%ba/", "text": "Григор Димитров победи Филип Колшрайбер и се класира за II кръг на силния турнир в Мадрид. По време на мача обаче половинката му Никол Шерцингер отсъстваше.„Нямаше я, в такива ситуации винаги най-близките са до мен, дано стигнем до тези фази“, коментира той в интервю за .Въпреки липсата на Никол, по време на „Тай Брейк Тенс“ Гришо демонстрира добри приятелски  взаимоотношения с бившата си партньорка  Мария Шарапова.„Този благотворителен турнир бе много добър и за феновете, да видят, че сме колеги и всички сме в добри отношения, каквото било-било. Гледаме напред и сме тук е обща цел – да играем красив тенис, да радваме публиката, да се борим в мачовете и побеждаваме. Това е най-важното, оттам какво кой ще каже е без значение.“, коментира още Григор.В същото време настоящата му приятелка Никол Шерцингер публикува снимки от Хавайски плаж на профила си в инстаграм.", "date": "2017.05.09", "title": " Григор Димитров: С Мария Шарапова сме колеги и сме в добри отношения"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d1%81%d0%b5%d0%bc-%d0%b5-%d1%81%d0%be%d1%84%d0%b8%d1%8f-%d0%b2%d0%bb%d0%b0%d0%b4/", "text": "София Владимирова е новият председател на Съвета за електронни медии (СЕМ). Изборът се проведе днес – 9 май 2017 г. Това съобщиха от СЕМ.На трето поредно заседание, в изпълнение на изискванията на чл. 37, ал. 2 и ал. 3 от Закона за радиото и телевизията, четирима от членовете на регулатора гласуваха за кандидатурата на София Владимирова.", "date": "2017.05.09", "title": " Новият председател на СЕМ е София Владимирова"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%bf%d1%83%d1%82%d0%b8%d0%bd-%d0%b7%d0%b0-9-%d0%bc%d0%b0%d0%b9/", "text": "Държавният глава Румен Радев поздрави днес президента на Руската Федерация Владимир Путин по повод Деня на Победата – 9 май, съобщиха от „Дондуков“ 2.„Приемете моите поздравления и благопожелания до Вас и до руския народ по случай Деня на Победата – 9 май. Трудно можем да си представим, как би изглеждал днес нашият свят без историческата победа преди 72 години, постигната с решителния принос на смелите мъже и жени, жертвали живота си за освобождението на света от нацизма“, заявява президентът Румен Радев.В писмото си до руския президент Владимир Путин, българският държавен глава изразява и пожеланията си за благополучие и просперитет на гражданите на Русия.", "date": "2017.05.09", "title": " Радев поздрави Путин за 9 май"}
{"url": "https://trud.bg/%d1%80%d0%be%d0%ba-%d0%be%d0%bf%d0%b5%d1%80%d0%b0%d1%82%d0%b0-%d0%bd%d0%be%d1%81%d1%82%d1%80%d0%b0%d0%b4%d0%b0%d0%bc%d1%83%d1%81-%d1%81-%d0%bf%d1%80%d0%b5%d0%b4%d1%81%d1%82%d0%b0/", "text": "След бляскавата световна премиера на рок операта „Нострадамус” от Николо Коцев, предстоят две от най-мащабните представления в София и Пловдив. Всички ценители на изкуството ще имат възможността да се насладят на мащабната продукция на 26 май в Античния театър в Пловдив и на 27 май в зала 1 на НДК в София.Студийният вариант на „Нострадамус“ излиза на диск преди 16 години, с участието на знаменитости като Глен Хюз, Джо Лин Търнър, Алана Майлс, Дуги Уайт, Йорн Ланде и други рок величия, а световната критика я определя като „крайъгълен камък в жанра”.Сюжетът на рок операта е базиран върху биографията на френския пророк Мишел де Нострадамус, който е предсказал смъртта на крал Анри II, Втората световна война с Хитлер, Френската революция, Наполеон и други. Застъпени са и пет от неговите най-ярки предсказания – три от тях са се случили, а другите две се отнасят за бъдещето. Световната премиера на рок операта на известния рок музикант и композитор Николо Коцев беше през ноември миналата година на сцената на Държавна опера – Русе и разтърси и буквално, и преносно Русенска опера.В „Нострадамус“ участват български, турски и шведски артисти и музиканти. Сред новите лица в рок операта е талантливата млада изпълнителка Нора Караиванова, която е един от обещаващите гласове на българската музикална сцена. Певицата ще влезе в ролята на Катерина Медичи – влиятелна и силна жена, изиграваща положителна роля в съдбата на Нострадамус, когото спасява неведнъж.Не пропускайте шанса да се насладите на една от най-мащабните постановки на Световната рок индустрия, с участието на български и чуждестранни солисти, рок група Кикимора, както и хор, балет и оркестър от Държавна опера Русе под диригентството на Маестро Найден Тодоров.Билетите за представленията в София и Пловдив са от 30 до 70 лева и могат да бъдат закупени онлайн, както и на място в билетния център на НДК в София и Античния театър в Пловдив.Организатор на събитието е Фондация “Пчелен кошер”.Официален трейлър:Повече за рок операта „Нострадамус“ Още с издаването на студийния запис на рок операта Нострадамус на Николо Коцев преди шестнайсет години, творбата e наречена от световните критици „крайъгълен камък в жанра“. Операта бе издадена на двоен диск през 2001 г. и пожъна бляскави отзиви в световната преса. Албумът продаде над 50.000 копия на няколко континента. Между оригиналните участници бяха имена като Глен Хюз, Джо Лин Търнър, Алана Майлс, Дуги Уайт, Йорн Ланде, Сас Джордан и други. В ритъм секцията участваха музикантите от Юръп Иан Хаугланд, Мик Микаели и Джон Левен. Произведението постави автора Николо Коцев на световната рок сцена и петнайсет години по-късно Нострадамус получи своята бляскава премиера на сцената на Държавна опера Русе. За уникалното представление в България през ноември миналата година избухна същинска истерия за билети. В постановката участват: Александър Атанасов – Nostradamus Звезди Керемидчиев – Inquisitor Амалия Ненова – Anne Gemelle Нора Караиванова – Catherine De Medici Björn Lodin (Швеция) – Storyteller Thomas Vikström/Nils Molin (Швеция) – Soldier / Ghost Mehmet Kaya (Турция) – King Henry II Гласът на Бен Крос ще разкаже вълнуващата история на публиката.Беквокалисти: Божана Спасова Никола Здравков Славина Калканджиева Кристина КироваВ постановката участва група КИКИМОРА и двама гости: Николо Коцев – китари Ангел Дюлгеров – китари Антоний Георгиев – клавишни Радослав Тодоров – клавишни Николай Тодоров – ударни Николай Цветков – басРежисьор на постановката е Орлин Дяков, диригент – Найден Тодоров, сценограф – Иван Иванов-Йоани, хореограф – Филип Миланов, дизайнер на костюмите – Николай Бузов, а музикален директор е Николо Коцев. Още информация можете да откриете в официалната Фейсбук страница на рок операта:", "date": "2017.05.09", "title": " Рок операта “Нострадамус” с представления в зала 1 на НДК и Античния театър"}
{"url": "https://trud.bg/%d0%b3%d0%b0%d0%b7%d0%be%d0%b2%d0%b0-%d0%b1%d1%83%d1%82%d0%b8%d0%bb%d0%ba%d0%b0-%d0%b8%d0%b7%d0%b1%d0%be%d0%bc%d0%b1%d0%b8-%d0%b6%d0%b8%d0%bb%d0%b8%d1%89%d0%b5/", "text": "Неизправен вентил на домакинска газова бутилка стана причина за взрив в апартамент в центъра на Шумен. Нанесени са сериозни материални щети по жилище на втория етаж на бул.“Цар Освободител“ 10, но за късмет не е пострадала собственичката 75-годишната М.М.В неделя към 16,20 часа бутилката започнала да изпуска, помещението, където била се загазовало и последвал взрив и пожар.На място бил пратен противопожарен екип. Пламъците били в кухнята и са погасени с 200 литра вода. Унищожено е домашно имущество – мебели и техника, съобщават от полицията. Опушени били 22 кв.м. стени. От ударната вълна пострадала и вратата на съседите, казаха запознати.", "date": "2017.05.09", "title": " Газова бутилка избомби жилище"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82%d0%b8-%d0%bf%d1%80%d0%b5%d0%b1%d0%b8%d0%bb%d0%b8-%d1%88%d0%be%d1%84%d1%8c/", "text": "Двама криминално проявени мъже са задържани за хулиганство след като вилняли в автобус във Велико Търново. В неделя сутринта в полицията е получен сигнал, че рецидивистите са пребили шофьор на автобус номер 5.Двамата извършители били пияни и след като влезли в рейса, седнали и си вдигнали краката на предните седалки. Кондукторката им направила забележка, но те започнали да се заяждат. За да прекрати словесната свада се намесил 40-годишният шофьор, който искал да въведе ред в общественото возило. Двамата мъже обаче се нахвърлили върху него и захванали да го налагат с юмруци и ритници като му сцепили веждата и му насинили лицето.В хода на проведените първоначални действия по разследването е установено, че извършители на злодеянието са 27-годишния Д. Х. и 44-годишния И. Р. , които са от Велико Търново и са криминално проявени. След намесата на полицията двамата са задържани за срок до 24 часа по Закона за МВР. От прегледа в болницата е установено, че на водача е причинена разкъсно-контузна рана на едната вежда. По случая е започнато досъдебно производство.", "date": "2017.05.09", "title": " Арестуваха рецидивисти, пребили шофьор на автобус"}
{"url": "https://trud.bg/300-%d0%b8%d0%b7%d0%bb%d0%be%d0%b6%d0%b8%d1%82%d0%b5%d0%bb%d0%b8-%d0%b8-%d0%bd%d0%b0%d0%b4-1000-%d0%b6%d0%b8%d0%b2%d0%be%d1%82%d0%bd%d0%b8-%d0%b2-%d1%88%d0%b5%d1%81%d1%82%d0%b8%d1%8f-%d1%81%d1%8a/", "text": "Над 300 изложители и повече от 1000 животни ще участват в шестото издание на националния събор на овцевъдите в България, който по традиция се провежда на поляните на Петропавловския манастир над Лясковец.Съборът ще бъде открит на 12 май с изпълнение на 101 каба гайди, кукери от Банско и гайдари от Калофер. Върху 140 декара площ в землището на Петропавловския манастир ще бъдат организирани състезания по овчарски умения, конни атракции с участието на коне – тежковози и жребци от националния отбор по синхронна езда. Реконструктори от крепостта „Туида“ ще покажат възстановените традиции на соколарството.„Ще бъдат представени 16 породи овце, шест породи кози и овчарски кучета“, обяви организаторът на събора Симеон Караколев.В тридневната проява ще се включат и изложители, занаятчии и фермери. В съпътстващата програма е Националният фолклорен конкурс „Заблеяло ми агънце“, кулинарното шоу „В търсене на изгубения вкус“, музейни експозиции, изложби, концерти и нестинарски танци. На 13 май във Велико Търново ще се състои кръгла маса по проблемите на овцевъдството.Във форума ще участват председатели на 24 овцевъдни организации от Европа, Киргизстан и Казахстан.Предвижда се да бъде учреден Съюз на овцевъдите в Европа, който да изпрати общо становище за развитието на сектора до Европейската комисия. На срещата е поканен и министърът на земеделието Румен Порожанов.", "date": "2017.05.09", "title": " 300 изложители и над 1000 животни в шестия събор на овцевъдите край Петропавловския манастир"}
{"url": "https://trud.bg/%d0%b0%d0%bf%d0%b0%d1%88-%d0%bf%d1%80%d0%b5%d0%b1%d0%b8%d0%bb-%d0%b8-%d0%be%d0%b1%d1%80%d0%b0%d0%bb-%d1%82%d1%8a%d1%80%d0%bd%d0%be%d0%b2%d0%b5%d1%86/", "text": " Криминалисти от Велико Търново за броени часове задържаха извършител на грабеж. Престъплението е извършено в събота около 2,30 часа на ул. «Панайот Типографов» в областния град. Потърпевшият е бил нападнат пред жилището му от непознат и след нанасяне на множество удари в областта на главата, му е била отнета сумата от 2320 лв.От проведените незабавни действия по разследването е установено, че извършител на деянието е 21-годишния А. Х. от Велико Търново, неизвестен до момента на полицията. Той е задържан за срок до 24 часа по Закона за МВР. След доклад на материалите по случая в прокуратурата той е привлечен, като обвиняем, наложена му е мярка за неотклонение «подписка». Част от инкриминираната сума е установена и иззета.", "date": "2017.05.09", "title": " Апаш пребил и обрал търновец"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b8%d0%b7%d0%b2%d1%8a%d1%80%d1%88%d0%b8%d1%82%d0%b5%d0%bb-%d0%bd%d0%b0-%d0%b4%d0%b2%d0%b5-%d0%b4%d0%be%d0%bc%d0%be%d0%b2%d0%b8-%d0%ba%d1%80/", "text": "Служители на полицейското управление във Велико Търново установиха извършител на две домови кражби. Престъпленията са извършени на 7 май и в двете жилища е проникнато през незаключени врати. Отнети са бижута, портмоне с 10 лв. и цифров фотоапарат. От проведените действия по разследването криминалистите влезли в дирите на извършителя – 33-годишния  Г. Т. от с. Овча Могила, известен на полицията и многократно осъждан. След доклад на материалите в прокуратурата Г. Т. е привлечен, като обвиняем. С постановление на прокуратурата е задържан за 72 часа. Инкриминираните вещи са установени и иззети.", "date": "2017.05.09", "title": " Задържаха извършител на две домови кражби в Търново"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b0%d0%bd%d1%82%d0%b8%d0%ba%d0%b8-%d0%bf%d1%80%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%bd%d0%b0-%d0%bb%d0%b5%d0%ba-%d0%b0%d0%b2%d1%82/", "text": "Археологически ценности са иззели полицейски служители от Велико Търново при проверка на лек автомобил.В събота сутринта при провеждане на специализирана полицейска операция за противодействие на престъпленията с археологически ценности, съвместно със служители на ГД «Национална полиция» и сектор «Противодействие на криминалната престъпност» при Областната дирекция на МВР в областния град е бил претърсен автомобил «Рено», управляван от 65-годишния Й. Й. от Ямбол. В колата е пътувал и 38-годишният В. Д. от град Шивачево. В хода на проверката в пътника са намерени и иззети 20 антични монети и 12 старинни ювелирни изделия с висока научна и художествена стойност. Откритите антики са пръстени и висулки, които били предназначени за продажба на вътрешния пазар на старинни ценности.В. Д. е задържан за срок до 24 часа по Закона за МВР. По случая е започнато досъдебно производство.", "date": "2017.05.09", "title": " Откриха антики при проверка на лек автомобил"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%be%d1%82%d0%b1%d0%b5%d0%bb%d1%8f%d0%b7%d0%b0-%d1%82%d1%8a%d1%80%d0%b6%d0%b5%d1%81%d1%82%d0%b2%d0%b5%d0%bd%d0%be/", "text": "Велико Търново отбеляза тържествено Деня на Европа – 9 май. Ученици и малчугани от детските градини дефилираха по главната улица „Васил Левски” със знамената на всички държави – членки на Европейския съюз. Пред сградата на Общината бяха издигнати знамената на България, ЕС и старопрестолния град. Стихотворение, посветено на Деня на Европа, рецитира малкият Никола. Присъстваха представители на институции, образователни средища, жители и гости.В словото си кметът на Велико Търново Даниел Панов припомни, че Старата столица е първият град в България, който празнува Деня на Европа за двадесета година, далеч преди членството на страната ни в Европейския съюз. Той посочи, че от самото й начало традицията е насочена към децата и младите хора. „Щастливи сме, че днес те имат възможността да участват в много европейски образователни проекти, да пътуват, да се срещат със свои връстници, да обменят опит, да учат и работят заедно”, каза Даниел Панов.Кметът на Велико Търново подчерта, че равноправното членство на България в европейските структури представлява сбъдването на национална мечта, зародила се в умовете и сърцата на най-светлите и видни представители на българското Възраждане. „На нас се пада честта и отговорността да участваме и да защитаваме европейския проект винаги, когато има необходимост от това. Признателни сме и благодарни към всички, които работиха за присъединяването на България в Европейския съюз, както и на всички, които днес утвърждават с делата си европейския дух и ценности”, подчерта Панов.„Преди да бъде европейски съвет, комисия и парламент, преди да стане единен пазар за над 500 милиона души, европейският проект е преди всичко пространство на споделени ценности. Европейският съюз не е просто най-мащабният политически проект в историята, а нашата надежда, че бъдещето може да носи мир, прогрес, развитие, социално-икономическо равенство и просперитет за всички. Тези ценности ни завещаха основателите на обединена Европа. Затова във времена, в които европейският проект е подложен на външни атаки и вътрешни изпитания, наш дълг е ясно е да го подкрепим. Наш дълг е да продължим да изграждаме общ политически, икономически и най-вече ценностен проект, в центъра на който стои всеки от 500-те милиона европейски граждани”, каза Даниел Панов.Празникът продължи с многобройни изненади за децата. По случай Деня на Европа в 21,00 ч. ще бъде излъчен аудиовизуалният спектакъл „Царевград Търнов – звук и светлина”. След края на шоуто крепостта Царевец ще бъде осветена в синьо и жълто – цветовете на знамето на ЕС.", "date": "2017.05.09", "title": " Велико Търново отбеляза тържествено Деня на Европа"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d0%bd%d1%8f%d0%bc%d0%b0-%d1%81%d0%b8%d0%bb%d0%b0-%d1%81%d0%bf%d0%be%d1%81%d0%be%d0%b1%d0%bd%d0%b0-%d0%b4%d0%b0-%d0%bf/", "text": "Няма сила, способна да пороби Русия. Това каза президентът на федерацията Владимир Путин в речта си на Червения площад в Москва, където се състоя поредният Парад на победата, предаде ТАСС.„Няма, не е имало и няма да има сила, която би могла да покори нашия народ“, увери руският лидер.По време на Втората световна война „нацистите връхлетяха Съветския съюз с най-мощни удари“, но народът „извърши нещо невъзможно на пръв поглед – обърна кървавото колело на Втората световна война, смаза нацизма, сложи край на зверствата му“, подчерта Путин.„Поуките от войната ни зоват да бъдем бдителни и Въоръжените сили на Русия могат да отблъснат всяка потенциална агресия“, отбеляза Путин. „Днес самият живот изисква да повишаваме нашия отбранителен потенциал“, каза още той.„За ефективна борба с тероризма, екстремизма, неонацизма и други заплахи е необходимо да се консолидира цялата международна общност“ и Русия е отворена за подобно сътрудничество, заяви той.„Русия винаги ще бъде на страната на силите на мира, с онези, които избират пътя на равноправното партньорство, които отхвърлят войните, противни на самата същност на човешкия живот и естество“, коментира президентът.Именно „разединението между водещите страни в света“ е попречило да бъде предотвратена Втората световна война, отбеляза той.В парада участваха близо 10 000 души – представители на различните родове войски и видове въоръжени сили. Механизираната част на парада започна с появата на легендарния танк Т-34. След него преминаха още над 100 единици наземна бойна техника – бронирани автомобили „Тигър“, „Тайфун-К“ и „Тайфун-У“, бойни машини на пехотата, модерни танкове като Т-14 „Армата“ и Т-72, артилерийски и ракетни комплекси.Военни музиканти изпълниха по време на шествието повече от 40 марша и други музикални произведения. Командващ парада бе главнокомандващият сухопътните войски на Русия Олег Салюков; парадът бе приет от министъра на отбраната Сергей Шойгу.Авиацията не участва в парада на Червения площад поради неблагоприятни метеорологични условия, съобщи министерството на отбраната в Москва.След парада Путин положи венец на Гроба на незнайния воин.Денят на победата бе честван в Санкт Петербург – „северната столица“ на Русия, но без обявеното по-рано участие на бойни кораби.Военни паради се състояха и в други градове на Русия.Церемония по случай Деня на победата бе организирана във военновъздушната база Хмеймим в Сирия, информира Франс прес, като припомня военната подкрепа на Москва за сирийския президент Башар Асад.", "date": "2017.05.09", "title": " Владимир Путин: Няма сила, която да покори нашия народ"}
{"url": "https://trud.bg/%d0%ba%d0%b7%d0%bf-%d0%bf%d1%80%d0%be%d1%83%d1%87%d0%b2%d0%b0%d0%b9%d1%82%d0%b5-%d0%b2%d0%bd%d0%b8%d0%bc%d0%b0%d1%82%d0%b5%d0%bb%d0%bd%d0%be-%d0%be%d1%84%d0%b5%d1%80%d1%82%d0%b8%d1%82%d0%b5-%d0%be/", "text": "Съветваме хората, които възлагат организирането на абитуриентски балове на външни фирми, да проучват внимателно всички параметри на офертата. Това каза пред журналисти председателят на Комисията за защита на потребителите (КЗП) Димитър Маргаритов във връзка с предстоящите абитуриентски балове.„По повод организирането на тържествени събития, често хората прибягват до услугите на външни фирми и в тези случаи към тях се адресират оферти. Тук рисковете могат да бъдат свързани с това, че част от съпътстващите услуги, които придружават основната, могат да станат на потребителя ясни впоследствие“, каза Димитър Маргаритов и поясни, че често потребителите са принудени да заплатят нещо допълнително, когато едва ли не са поставени пред свършен факт.На въпрос къде може да има някакви уловки, той посочи, че се получават сигнали свързани, с това, че се казва една сума и впоследствие се добавят други. „Трябва хората да си представят възможно най-детайлно какво желаят да получат и да са сигурни, че този, който ще им го предостави, им е казал цената, която после няма да набъбва“, коментира Маргаритов.", "date": "2017.05.09", "title": " КЗП: Проучвайте внимателно офертите от фирмите, организиращи абитуриентски балове"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d1%82%d1%8a%d1%80%d0%b6%d0%b5%d1%81%d1%82%d0%b2%d0%b5%d0%bd%d0%be-%d0%bf%d0%be%d1%87%d0%b5%d1%82%d0%be%d1%85%d0%bc%d0%b5-9-%d0%bc%d0%b0%d0%b9-%d1%81/", "text": "Държавният глава Румен Радев участва в церемонията по полагането на венци и цветя пред паметника на Незнайния войн в столицата по повод 72 години от края на Втората световна война.След това пред сградата на Президентската институция на тържествена церемония  бе издигнато знамето на ЕС. Церемонията се състоя в присъствието на президента глава Румен Радев, председателят на Народното събрание Димитър Главчев, парламентаристи и представители на изпълнителната власт.Стотици граждани се включиха в „Безсмъртния полк“. Шествието потегли  от площад „Александър Невски“ и стигна до Паметника на Съветската армия, където участниците  положиха венци и цветя.В България движението е инициирано от обществената фондация „Безсмъртният полк“ през 2016-та година.„Безсмъртният полк“ обхваща над 40 държави по света. Инициативата е гражданско движение, чиято цел е да събере личните снимки и истории на хората, участвали в антифашистката борба, както и спомените на техните потомци. Акцията е проведена за първи път през 2012 г. в руския град Томск.В момента инициативата се провежда в държави като Великобритания, Франция, Русия, Австрия, САЩ, Армения, Германия, Израел, Ирландия, Исландия, Катар, Корея, Ливан, Швеция, Коста Рика, Полша, Италия, Белгия, Холандия, Черна Гора, Монголия, Норвегия, Приднестровието, Молдова, Азербайджан, Беларус, Казахстан, Киргизистан, САЩ, Узбекистан, Украйна, Естония, Малта, Австралия, Швейцария, Абхазия.", "date": "2017.05.09", "title": " Вижте как почетохме 9 май (СНИМКИ)"}
{"url": "https://trud.bg/%d0%b0%d0%bd%d0%be%d0%bd%d0%b8%d0%bc%d0%bd%d0%b8%d1%82%d0%b5-%d0%bf%d1%80%d0%b5%d0%b4%d1%81%d1%82%d0%be%d0%b8-%d1%82%d1%80%d0%b5%d1%82%d0%b0-%d1%81%d0%b2%d0%b5%d1%82%d0%be%d0%b2/", "text": "„Анонимните”, публикуваха нов видеоклип, в който предупреждават светът да се готви за Трета Световна война.„Налице са всички признаци за предстоящата война на Корейския полуостров”, заявяват те във видеото си.Киберактивистите посочват, че всички досегашни действия на САЩ, Япония, Южна и Северна Корея предвещават неизбежната война. Според тях тестът миналата седмица на междуконтиненталната балистична ракета „Минитмън 3” от страна на Доналд Тръмп, както и предупрежденията на японските власти към техни граждани, са доказателства за приближаващия военен конфликт между САЩ и Северна Корея.„За разлика от миналите световни войни, макар че ще има наземни войски, битката вероятно ще бъде жестока, брутална и бърза. Тя също така ще бъде опустошителна, както на екологично, така и на икономическо ниво”, предупреждават още „Анонимните”.Киберактивистите съобщиха, че ще публикуват факти, които „американското правителство не желае вие да знаете”.", "date": "2017.05.09", "title": " „Анонимните”: Предстои Трета Световна война"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b0%d0%bd%d0%b8%d0%b5%d0%bb-%d0%bc%d0%b8%d1%82%d0%be%d0%b2/", "text": "Бившият министър на външните работи Даниел Митов се яви Столичното следствие на ул. „Монтевидео“, където му повдигнаха обвинения във връзка със започналото през януари разследване за близo 500 xил. лв., платени според прокуратурата неправомерно на фирма за организиране на служебни пътувания. Парите са за осигуряване на самолетни билети, хотели и застраховки.МВнР не е провело обществена поръчка, а с две споразумения е използвало фирма, която е имала договор с Министерството на земеделието и храните. От началото на годината пo тoвa дeлo e oбвиняeм за безстопанственост зaмecтниĸът нa Mитoв Xpиcтo Aнгeличин. ", "date": "2017.05.09", "title": " Повдигнаха обвинения на бившия външен министър Даниел Митов"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d1%81%d1%8a%d1%81%d1%82%d0%b5%d0%b7%d0%b0%d1%82%d0%b5%d0%bb%d0%ba%d0%b8%d1%82%d0%b5/", "text": "„Блестящите изпълнения на нашите състезателки по художествена гимнастика многократно вдигнаха публиката на крака и представянето им се превърна в повод за национално самочувствие и гордост“. Това се казва в поздравително писмо на президента Румен Радев до българските състезателки, които завоюваха престижни шампионски титли и се представиха великолепно в индивидуалната и отборна надпревара по време на Световните купи в Баку и в София, съобщиха от прессекретариата на държавния глава.„Победите на отбора вдъхват оптимизъм, че новият състав на националния отбор, начело с достойния си капитан и изключителен треньорски екип, не само има потенциала да продължи традицията на „златните момичета“ на България, но и да донесе още повече отличия за страната ни“, заявява още държавният глава в писмото си до българските състезателки.", "date": "2017.05.09", "title": " Румен Радев поздрави състезателките ни по художествена гимнастика за победите им на Световните купи в Баку и в София"}
{"url": "https://trud.bg/%d0%b7%d0%b0%d1%82%d0%b2%d0%be%d1%80-%d1%81%d0%bb%d0%b5%d0%b4-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%b7%d0%b0-50-%d1%81%d1%82%d0%be%d1%82%d0%b8%d0%bd%d0%ba%d0%b8/", "text": "Смърт, причинена от един удар след спор за 50 стотинки такса за тоалетна, приключи с ефективна присъда от 3 г. и 4 месеца затвор за 51-годишният Митко М. от Шумен. Присъдата е на окръжния съд в Шумен по обвинителен акт на окръжна прокуратура, а решението е наказанието да се изтърпи при общ режим. С присъдата си състав на Шуменския окръжен съд е уважил частично и гражданските искове на съпругата и трите деца на починалия, на които Митко М. трябва да заплати общо 40 000 лева.Както „Труд“ писа, на 7 май м.г. между стопанисващия тоалетната на кооперативния пазар в Шумен и клиентът Фахредин С./78г./ възникнал конфликт, след като мъжът отказал да плати 50 ст. за ползването на обществената тоалетна. Той блъснал арендатора, който е инвалид с протеза на крака и го съборил на земята. Съпругата на арендатора потърсила помощ от подсъдимия Митко М., който по това време продавал вещи втора употреба на Кооперативния пазар.Фахредин си тръгвал, когато подсъдимият му потърсил сметка и го ударил с юмрук в главата. От удара той паднал, ударил главата си в плочките и изпаднал в безсъзнание. По спешност бил приет в болницата в Шумен и починал на 28 юни.Според заключението на назначената по делото съдебномедицинска експертиза причина за смъртта на Фахредин С. е тежка закрита черепно-мозъчна травма. След удара до момента на смъртта лекарите не успели да го изведат от състоянието на кома. Присъдата на Шуменския окръжен съд подлежи на обжалване пред Апелативния съд във Варна.", "date": "2017.05.09", "title": " Затвор след убийство за 50 стотинки"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%82%d1%8f%d0%bb%d0%be%d1%82%d0%be-%d0%bd%d0%b0-82-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%be%d0%b1%d1%8f%d0%b2%d0%b5/", "text": "Тялото на 82-годишна жена от село Бабово, община Сливо поле, е открито край селото на 7 май. Днес нейни близки са извършили разпознаване. Това съобщиха от ОДМВР-Русе. 82-годишната Гица Тодорова Ангелова бе обявена за издирване от Районно управление на МВР – Сливо поле, след сигнал от близките й, като жената бе в неизвестност от 13.00 часа на 16 април 2017 година.На 7 май около 19:15 часа, на тел. 112, е бил подаден сигнал от гражданин за открит труп в землището на с. Бабово. Посоченото място е посетено от дежурна оперативна група на МВР и съдебен лекар.Извършен е оглед, при който в затревен терен, е намерен труп на жена с неустановена самоличност, без видими следи от насилие. По случая е образувано досъдебно производство.Трупът е транспортиран за аутопсия в УМБАЛ-Русе.Работата по досъдебното производство продължава.", "date": "2017.05.09", "title": " Откриха тялото на 82-годишна жена, обявена за издирване"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%82%d1%80%d0%b8%d0%bc%d0%b0-%d1%88%d0%be%d1%84%d1%8c%d0%be%d1%80%d0%b8-%d1%81%d0%b5%d0%b4%d0%bd%d0%b0%d0%bb%d0%b8-%d0%b7%d0%b0%d0%b4-%d0%b2%d0%be%d0%bb/", "text": "Районният съд във Велико Търново постанови присъди за трима водачи седнали зад волана пияни.Магистратите одобриха споразумение с Районната прокуратура в старата столица, което Касимир Т. се признал за виновен и е осъден за това, че на 20 април тази година управлявал лек автомобил „Фолксваген Пасат“ с концентрация на алкохол в кръвта си 1,75 на хиляда.Деянието е извършено виновно, при форма на вина пряк умисъл. Наложено му е наказание три месеца условно с 3-годишен изпитателен срок. Освен това той ще трябва да плати и глоба 100 лева и е лишен от право да управлява МПС за срок от шест месеца.Същото наказание ще изтърпи и Костадин С. за това, че на 19 април 2017 г. в село Куцина, община Полски Тръмбеш шофирал лек автомобил „Хонда Сивик”, с концентрация на алкохол в кръвта си 1.27 на хиляда, установено по надлежния ред.След внесен обвинителен акт и постигнато в съдебна фаза споразумение с Никола Г., който също се е признал за виновен и е осъден, че на 22 януари тази година във великотърновското село Ресен, управлявал мотопед „Ямаха“ без регистрационен номер и без регистрация по надлежния ред и с концентрация на алкохол в кръвта от 0,83 на хиляда. Нарушението е установено с химическо изследване на кръвна проба. Той бил засечен в нарушение след като бил осъден с влязла в сила присъда за същото деяние. Съдът е постановил за Никола Г. 9 месеца условно с три години изпитателен срок.Споразуменията имат последици на влезли в сила присъди.", "date": "2017.05.09", "title": " Осъдиха трима шофьори седнали зад волана след употреба на алкохол"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b4-%d1%80-%d0%b0%d1%82%d0%b0%d0%bd%d0%b0%d1%81-%d0%ba%d0%b0%d0%bc%d0%b1%d0%b8-4/", "text": "Кметът на община Благоевград д-р Атанас Камбитов почете 72 години от победата над фашизма с ритуал по полагане на венци и цветя. Пред паметната плоча на загиналите за обединението и независимостта на България, незнайни войни, разположена на площад „Георги Измирлиев“, сведоха глава пред жертвите на фашизма още народният представител Даниела Савеклиева, представители на политически партии, общественици, културни дейци, граждани.Над площад „Георги Измирлиев“ прозвучаха химна на Република България и химна на Европа в изпълнение на Биг Бенд- Благоевград. Мария Козарева припомни исторически моменти за днешната дата. Преди 72 години на 9 май официално е обявен края на Втората световна война. Отбелязва се като Ден на Победата на руския и останалите съветски народи над нацистка Германия във Втората световна война 1939-1945 г. (за руснаците: Великата отечествена 1941-1945 г.), в съюз с Великобритания и САЩ. Втората световна война отнема живота на над 50 милиона души,затова датата 9 май се приема като „второто раждане“ на Европа.   ", "date": "2017.05.09", "title": " Кметът на Благоевград д-р Атанас Камбитов почете 72 години от победата над фашизма"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%b2%d1%81%d0%b5-%d0%bf%d0%be-%d1%82%d1%80%d1%83%d0%b4%d0%bd%d0%be-%d0%bd%d0%b0%d0%bc%d0%b8%d1%80%d0%b0-%d1%80/", "text": "Ново проучване на Конфедерацията за подбор и назначаване на работници показва, че работодателите на Острова изпитват големи трудности да запълват места, тъй като работиците от ЕС се колебаят дали да останат в страната, предвид на несигурността около бъдещия им статут като мигранти на фона на Брекзит.Даннитe показват, че докато търсенето на работници непрекъснато се увеличава, то броят на желаещите да запълнят овакантени места рязко намалява, информира .", "date": "2017.05.09", "title": " Великобритания все по-трудно намира работници от ЕС"}
{"url": "https://trud.bg/%d0%ba%d0%be%d0%bd%d1%82%d0%b5-%d1%81%d0%bf%d0%b5%d1%87%d0%b5%d0%bb%d0%b8-%d1%81%d1%8a%d1%80%d1%86%d0%b0%d1%82%d0%b0-%d0%bd%d0%b0-%d1%84%d0%b5%d0%bd%d0%be%d0%b2%d0%b5%d1%82%d0%b5-%d0%bd%d0%b0/", "text": "„", "date": "2017.05.09", "title": " Конте спечели сърцата на феновете на „Боро“"}
{"url": "https://trud.bg/%d1%81%d0%b2%d0%b8%d0%b4%d0%b5%d1%82%d0%b5%d0%bb-%d0%bf-%d0%b4%d0%b5%d0%bb%d0%be%d1%82%d0%be-%d0%b7%d0%b0-%d0%bc%d0%b8%d0%b3-%d0%be%d0%b2%d0%b5%d1%82%d0%b5-%d0%bf%d1%80%d0%b8-%d0%be%d1%82%d0%ba%d1%80/", "text": "„„, заяви ексначалникът планиране към ВВС Сергей Белкинов.„През 2015 г. на Военно въздушните сили бяха нужни 36 млн. лв. за поддръжка на самолетите МиГ-29. Осигурени бяха 7 млн. лв“, това заяви пред Софийски градски съд бившият началник на отдел „Планиране, развитие и бюджетиране на ВВС“ Сергей Белкинов, който днес бе разпитан при открити врата по делото за ремонта на самолетите МиГ-29 срещу бившия министър на отбраната Николай Ненчев.По думите на Белкинов отделът, който той е ръководел всяка година изготвя план за следващите 6 г., в който се отразяват нужните разходи за подръжка във ВВС. „През 2012 г. от ремонт се нуждаеха 15 самолета, в готовност за летене приведоха 4 от тях“, заяви Белкинов.По думите му във ВВС са били планувани и други ремонти, но те влизали „в графа „неосугурени средства“. “ Двата договора с Русия бяха напълно готови и съгласувани, но зам.-министър Йосифова (б.а. заместничката на Николай Ненчев) каза да изчакаме да видим какво ще стане с Полша“, каза бившият началник на отдела във ВВС. „Ако договорите с Русия бяха спазени сега нямаше да търпим санкции“, допълни той.На днешното заседание бе разпитан и бившият постоянен секретар на отбраната Добромир Тотев. „Поддръжката на ВВС винаги е била много скъпа. Началникът им искаше много повече пари, отколкото бе възможно да се отделят“, заяви Тотев през магистратите.Бившият министър на отбраната Николай Ненчев също се яви в съда. „Мен изобщо не ме интересува РСК-МиГ. Винаги съм се водел от българския национален интерес. Дали съм ощетил РСК-МиГ слабо ме вълнува“, каза Ненчев пред журналисти.", "date": "2017.05.09", "title": " Свидетел по делото за МиГ-овете при открити врата: Ненчев пестеше за сметка на разходите за авиация"}
{"url": "https://trud.bg/%d0%b4%d0%b5%d1%82%d0%b5-%d0%bd%d0%b0-10-%d0%b3%d0%be%d0%b4%d0%b8%d0%bd%d0%b8-%d1%81-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7%d0%b0-%d0%b6%d0%b8%d0%b2%d0%be%d1%82%d0%b0-%d1%81%d0%bb/", "text": "10-годишно момче от търновското село Беляковец е с е с черепно-мозъчна травма и опасност за живота в отделението по Неврохирургия на областната болница във Велико Търново. Детето е било пребито от баща си, защото си забравило ключа.Пребитото момче е прието в понеделник през нощта във Великотърновската болница, откъдето уведомяват детска педагогическа стая.Състоянието на момчето е под контрол, съобщи д-р Николай Мойнов, началник на отделението по Неврохирургия в МОБАЛ „Д-р Стефан Черкезов“ във Велико Търново. Откакто е прието в болницата с диагноза „черепно- мозъчна травма“, детето е под постоянните грижи и наблюдение на лекарски екипи. Назначено е лечение, което ще продължи около десет дни, като по думите на лекаря, травмата е сериозна.Вчера около 16 часа момчето е намерено объркано и безпомощно на пътя от Велико Търново за Беляковец от жена. Тя го завела в полицейското управление в старата столица. Момчето е било контактно и се е движило само, без чужда помощ, уточни Мая Пешева, директор на дирекция „Социално подпомагане“ във Велико Търново. То твърдяло, че е било пребито от баща си, тъй като си загубило ключа.„В момента текат следствени действия, за случая са уведомени полицията и прокуратурата, коментира още Пешева. Но детето е било объркано и изплашено, и с черепно- мозъчна травма, така че изчакваме да се възстанови, за да се изяснят обстоятелствата“, добави още Пешава. По думите й, вечерта към 22 часа в болницата момчето се оплакало, че го боли главичката.Десетгодишното дете е ученик в ОУ „Бачо Киро“ във Велико Търново. Днес педагогическият съветник на училището го е посетил в болницата. Следобед в социалната дирекция е заседавал екипът по Координационния механизъм за взаимодействие при работа с деца, жертви на насилие, за да обсъди случая. Детето е с постоянен и настоящ адрес, на който живее баща му – в село Присово. Майка му от години живее в чужбина. То се озовало на пътя за село Беляковец вчера, тъй като неговият родител работи в автокъща в района на гробищния парк, където им били предоставени две помещения за нощуване, уточни още Пешева. Преди 7 години, след инцидент, момчето е било отнето от бащата и временно е било настанено в детски дом. С решение на съда е върнато на родителя си.", "date": "2017.05.09", "title": " Дете на 10 години с опасност за живота след зверски побой"}
{"url": "https://trud.bg/%d1%81%d0%b8%d0%bc%d1%84%d0%be%d0%bd%d0%b8%d0%b5%d1%82%d0%b0-%d1%81%d0%be%d1%84%d0%b8%d1%8f-%d1%81%d0%b2%d0%b8%d1%80%d1%8f%d1%82-%d0%bd%d0%b0-%d0%bb%d0%b5%d1%82%d0%b8%d1%89%d0%b5/", "text": "Известни произведения на Шуман, Шостакович, Хендел, Дворжак, Шуберт, както и съвременни хитове изпълниха музикантите от струнен квартет „Симфониета София“ към Общински културен институт „Надежда“ на летище София по случай Деня на Европа.Витан Бошев (цигулка), Мирослав Стойчев (цигулка), Иван Чочев (виола) и Христо Иванов (виолончело) допринесоха за празничното настроението на пътуващите и гостите на столичното летище, съобщиха от пресцентъра на летището.", "date": "2017.05.09", "title": " „Симфониета София“ свирят на летище София по случай Деня на Европа"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%bd%d0%b0-%d0%b1%d1%81%d0%bf-%d0%be%d1%82-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b8/", "text": "Има реална опасност от спиране на пет оперативни програми в България за над 1 млрд.лв. Това обявиха във вторник народните представители от БСП от Великотърновския избирателен район.Според избраниците от левицата кабинетът „Борисов 2“ не е разработил в пълен обем мерките, по които трябва да бъдат прилагани програмите, а сроковете са почти изтекли. Така само Великотърновска област може да загуби 80 милиона лв. Народните представители Весела Лечева, Валентин Ламбев и Явор Божанков твърдят, че Европейската комисия е предупредила страната ни, че ако до края на май не бъде въведен ред и не бъде подготвена методологията за реализацията на проектите, ще блокира за неопределен период от време бюджета, който се полага на България.„Пряко засегнати могат да се окажат общините, които имат одобрени проекти по програмата „Региони в растеж”. Във великотърновска област това са областният град и Свищов, където финансиране очакват проекти на стойност 50 млн. в старата столица и 30 млн. в крайдунавския град. Те са предвидени за инфраструктура. Други програми, по които могат да бъдат блокирани средства са- „Околна среда”, „Иновации и конкурентноспособност”, „Наука и образование на интелигентния растеж” и „Транспорт и транспортна инфраструктура”, коментираха депутатите от БСП.„След скандала с магистрала „Марица”, Европейската комисия може изцяло да блокира парите по програмата „Транспорт и транспортна инфраструктура”, заради сериозните съмнения за злоупотреби и корупция, която беше изнесена и в медиите. Най-голямо е забавянето по програмата за наука. Предвидените 1 милиард лв. са заплашени. За да бъда докрай коректен искам да кажа, че за това вина не носят общините, а държавата”, сподели Валентин Ламбев.В тази връзка червените депутати бяха категорични, че животът на това правителство няма да бъде дълъг. Като основен мотив за думите си те посочиха факта, че управляващите са загърбили обещанията от предизборните си платформи.„Мандатът на правителството е неясен, защото зависи от настроенията на Бойко Борисов, разположенията на звездите и ретроградния Меркурий. Разбира се мандата им зависи, най-вече, от търпението на българските граждани и работата на опозицията”, заяви Весела Лечева.Тя подчерта, че работата на Народното събрание не е започнало в най-добрия тон и в очакваната светлина. По думите й е крайно недопустимо да бъде премахнат блиц контролът на министрите и премиера, а излъчването на парламентарния контрол да бъде премстен от БНТ 1 в БНТ 2.„Това се прави с една единствена цел, а именно да бъде неглежирана тази основна дейност на Народното събрание. В същото време липсваше всякакъв дебат по избора на правителството”, допълни Весела Лечева.Тя изброи и кои обещания са били захвърлени от Обединените патриоти след влизане на тримата им лидери в управляващата коалиция, както и тези на ГЕРБ.„Не е ясно защо обещанията им не са изпълнени през последните 6 години и не е ясно дали сега ще бъдат реализирани. При коалиционния партньор можем да изброим 10-12 отказа от политики. Най-фрапиращи са освобождаването на минималните доходи от данъци, освобождаването на лекарства и учебници от ДДС, право на глас само на завършилите основно образование, поевтиняване на лекарствата, пенсия от 300 лв. веднага, възстановяване на ракетните бази в Южна България”, допълни Лечева.Като класически брак по сметка, който има договорени предбрачни услови, беше определен от Валентин Ламбев новият кабинет в България.Валентин Ламбев информира, че червените подготвят няколко законопроекта. Един от тях е индексация на всички пенсии с до 20 процента още от 1-ви юли. За разглеждане ще бъде внесен и Законопроект за възрастните хора, както и законопроект, който да задължи хранителните вериги да продават месо, плодове, зеленчуци и млечни продукти, придимно от български производители”, обясни Ламбев. Той заподозря и предстояща чистка в министерствата и агенциите, за да бъдат осигурени места на новите коалиционни партньори. Ламбев допусна, че това ще се случи и на местно ниво в държавните ведомства от областта.Временна комисия за проучване на строителството на магистрали и пътища няма да има, сподели народният представител Явор Божанков. По думите му мнозинството е отхвърлило това предложение на социалистите с мотив, че вече има институции, които да вършат тази работа. „Напоследък доста скандали излязоха, например на АМ „Марица”, където за два дни са усвоени 50 млн. лв.”, сподели Божанков, според който управляващите се стремят да работят в сянка и скрито.Ясни са и комисиите, в които тримата народни представители ще вземат участие в парламента. Весела Лечева ще бъде част от Комисията по младежта и спорта, както и в Комисията по социална политика. В тази връзка тя е ангажирала като свой съветник бившият министър Емилия Масларова. Лечева изрази съмнение, че управляващите ще успеят да проведат младежка политика, а относно спорта тя се обяви за увеличаване на средствата за общодостъпен спорт. По думите й в момента 80 % от парите отиват за високите постижения, а не за масовото спортуване.Валентин Ламбев ще бъде част от Финансовата комисия и Икономическата комисия, ресори, които покриваше и в местния парламент. Явор Божанков влиза в Правната комисия, защото е юрист по образование и в Комисията по околна среда и води.", "date": "2017.05.09", "title": " Депутатите на БСП от Велико Търново: „Има риск 1 млрд.лв да бъдат спрени от Европа“"}
{"url": "https://trud.bg/%d0%bc%d1%83%d0%bd-%d0%b4%d0%b6%d0%b5-%d0%b8%d0%bd-%d0%bf%d0%b5%d1%87%d0%b5%d0%bb%d0%b8-%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%b2-%d1%8e%d0%b6%d0%bd%d0%b0-%d0%ba%d0%be%d1%80%d0%b5%d1%8f/", "text": "Кандидатът на демократите Мун Дже-ин печели президентските избори в Южна Корея, показват първите резултати от екзит пола.До вота се стигна, след като консервативният президент Пак Гън-хе беше отстранена от поста заради корупционен скандал с участието на нейна приближена.", "date": "2017.05.09", "title": " Мун Дже-ин печели изборите в Южна Корея"}
{"url": "https://trud.bg/%d0%b1%d0%b5%d0%b7%d1%80%d0%b0%d0%b1%d0%be%d1%82%d0%b5%d0%bd-%d1%85%d0%b2%d1%8a%d1%80%d0%bb%d0%b8-%d0%be%d1%82-%d0%b2%d1%82%d0%be%d1%80%d0%b8%d1%8f-%d0%b5%d1%82%d0%b0%d0%b6-8-%d0%b3%d0%be%d0%b4%d0%b8/", "text": "8-годишно дете било пребито и хвърлено от втория етаж на изоставена сграда. Извършителят е 36-годишният Михаил Георгиев от Ямбол.Това съобщи председателят на Апелативна прокуратура в Бургас Любомир Петров. На брифинг, на който бяха огласени още два случая на насилие над непълнолетни момчета, присъстваха директорът на полицията в Бургас комисар Калоян Калоянов и на униформените в Ямбол – Генчо Иванов.Получихме сигнал за изчезналото дете и тъй като то живее близо до река Тунджа, претърсихме цялото и корито. Не след дълго детето било открито в безсъзнание, пред сградата от чийто втори етаж било хвърлено, разказа комисар Иванов. Извършителят- Георгиев бил арестуван и пред полицаите отказал да дава обяснения. Причината за побоя и издевателството над детето е че то имало конфликт с неговите деца, освен това го обиждало, като го наричало „сакат“. Биячът имал недъг, куцал, нямал постоянна работа, разкри още директорът на ОД на МВР Ямбол. Инцидентът е станал на 4- ти май сутринта. Деянието е опит за убийство, детето е в тежко състояние, с черепно мозъчна травма, каза прокурор Любомир Петров.Същият ден, в бургаското село Порой е е арестуван Фазлъ Ахмет, на 53 години. Обвинението повдигнато срещу него е, че е блудствал с 12 годишно момченце от селото, което е невменяемо. 16 годишен младеж пък е бил пребит в квартал Банево, край Бургас. Извършителите са четирима души, криминално проявени, по- големи от него. Те са били задържани преди време за кражби, и с наркотици. Похитителите го замъкнали в гората край квартала и го малтретирали. За кратко време има три случая на насилие над непълнолетни. Това насилие би следвало и е обект на превенция от институциите, включително от ОД на МВР, коментира комисар Калоян Калоянов.", "date": "2017.05.09", "title": " Безработен хвърли от втория етаж 8-годишно дете"}
{"url": "https://trud.bg/%d0%b4%d0%b0%d0%bd%d0%b8%d0%b5%d0%bb-%d0%bc%d0%b8%d1%82%d0%be%d0%b2-%d0%b7%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5%d1%82%d0%be-%d0%b7%d0%b0-%d0%b1%d0%b5%d0%b7%d1%81%d1%82%d0%be/", "text": "Бившият външен министър се сдоби с обвинение за безстопанственост по разследването за близo 500 xил. лв., платени според прокуратурата неправомерно на фирма за организиране на служебни пътувания. Парите са за осигуряване на самолетни билети, хотели и застраховки.„Изненадва ме цялата тази работа. Знаете, че обществените поръчки, поради обжалвания и други причини, се бавят дълго време. Министерство на земеделието си е провело негова обществена поръчка, практически ние сме защитили обществения интерес, като сме подписали споразумение с тях. Не мога да разбера изобщо обвинението, при положение че ако има нарушение, то е при фирмата, която може би в един момент е взела повече от Министерство на земеделието и от МВнР, но след проверка е върнала определени суми. МВнР има такова споразумение и с Министерството на образованието впоследствие, докато тече нашата обществена поръчка. Това е практика във всички български институции“, обясни на излизане от следствието Митов. Според него той е „поредният в редичката министри, които трябва да дойдем до тук да си се видим“.Междувременно в следствието влезе депутатът от РБ Гроздан Караджов.Даниел Митов е обвинен в това, че в периода от 15.01.2016 г. до 31.07.2016 г., като министър на външните работи, не е положил достатъчно грижи за ръководенето и управлението на повереното му имущество – предоставен държавен бюджет. В нарушение на Закона за публичните финанси и Закона за обществените поръчки, сключвайки споразумения към договор с МЗХ, Даниел Митов е задължил МВнР да преведе за инкриминирания период /15.01.2016 г. до 31.07.2016 г./ на търговско дружество 700 000 лева, чрез МЗХ и не предвидил контрол по изпълнението на ценовото предложение по така сключените споразумения, съобщиха от държавното обвинение.От това са последвали значителни щети за МВнР в размер на 494 458,04 лева – сума, която представлява недължимо плащане от МВнР към МЗХ, поради неспазване от страна на търговското дружество на ценовото му предложение – престъпление по чл. 219 ал.1 НК.Даниел Митов е с мярка за неотклонение „Подписка“.Обвинението е по наказателно производство, образувано на 19.01.2017 г. от СЗА във връзка с установеното в хода на разследването непровеждане на обществена поръчка от МВнР по реда на Закона за обществените поръчки за осигуряване на въздушен транспорт, хотелски настанявания и медицински застраховки при служебни пътувания за служителите на Министерство на външните работи.Вместо да се спази закона, тъй като са налице основания за провеждане на процедура за възлагане на обществена поръчка по реда на ЗОП, бившият министър Даниел Митов е сключил две споразумения /от 15.01.2016 г. и от 22.04.2016 г./ с Министерство на земеделието и храните, по силата на които са ползвали услугите на търговско дружество чрез МЗХ. С това търговско дружество МЗХ е в договорни отношения след проведена обществена поръчка за осигуряване на въздушен транспорт, хотелски настанявания и медицински застраховки при служебни пътувания за служителите на МЗХ.По същото наказателно производство на 04.05.2017 г. обвинение беше предявено и на бившия заместник министър на външните работи Христо Ангеличин.Разследването продължава.", "date": "2017.05.09", "title": " Даниел Митов за обвинението за безстопанственост: Това е практика във всички български институции"}
{"url": "https://trud.bg/%d1%82%d1%8a%d1%80%d0%b6%d0%b5%d1%81%d1%82%d0%b2%d0%b5%d0%bd%d0%be-%d0%be%d1%82%d0%b1%d0%b5%d0%bb%d1%8f%d0%b7%d0%b0%d1%85%d0%b0-9-%d0%bc%d0%b0%d0%b9-%d0%b2-%d0%b5%d0%bb%d0%b5%d0%bd%d0%b0/", "text": "С тържество на централния площад в Елена бе отбелязан 9 май – Ден победата и Ден на Европа.В началото на събитието кметът инж. Дилян Млъзев и председателят на Общинския съвет Стоян Златев издигнаха националния трибагреник и знамето на Европейския съюз.Стопяват се редиците на ветераните от Втората световна война от еленския край. Живите са само трима, на които бе трудно да присъстват на тържественото честване. В знак на признателност към тях, чиято съдба е свързана с фронта и бойните полета на войната, бяха прочетени имената им – 98-годишния Стойко Делипеев от Руховци, Костадин Димитров от Бадевци и Марин Дюлгяров от Тодювци, съответно на 96 и 97 години. По-късно през деня представители на общината посетиха ветераните в домовете им и ги зарадваха с подаръци.Венец и цветя на паметната плоча на загиналите във войните бяха поднесени от Община Елена и СУ „Иван Момчилов“.По традиция на този ден с празничен концерт децата от ДГ „Радост“ символизираха  приемствеността между поколенията.", "date": "2017.05.09", "title": " Тържествено отбелязаха 9 май в Елена"}
{"url": "https://trud.bg/10-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5-%d0%b5-%d1%81-%d1%87%d0%b5%d1%80%d0%b5%d0%bf%d0%bd%d0%be-%d0%bc%d0%be%d0%b7%d1%8a%d1%87%d0%bd%d0%b0-%d1%82%d1%80%d0%b0/", "text": "40-годишен автомонтьор от Велико Търново е арестуван в понеделник заради зверски побой на 10–годишния си син. Боби Р. бил на работа на 8 май и солидно почерпен. Пияният мъж пребил момчето с твърд предмет, защото малчуганът си забравил ключа.Драмата се разиграла в автосервиза край гробищния парк във Велико Търново, който се намира в землището на великотърновското село Беляковец. След упражненото насилие детето успяло да избяга и да влезе в гробището, където било намерено с синини и кръв от минувачи. Те го завели в болницата, където момчето заявило, че го набил родният му баща.Още същата вечер автомонтьорът е бил арестуван, но в началото при разпита не си спомнял абсолютно нищо. После, като изтрезнял, той отричал да е бил агресивен към детето си.Момчето е с разкъсни рани и с опасност за живота в отделението по неврохирургия и за живота му се бори екип от лекари.Семейството живеело всело Присово и до сега бащата нямал никакви криминални прояви. Тепърва полицейското разследване ще установи каква е причината за бруталното насилие над момчето освен изпития алкохол. Със случая са ангажирани и социалните служби .", "date": "2017.05.09", "title": " 10-годишно момче е с черепно-мозъчна травма след побой от баща му"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f-%d1%84%d0%b5%d1%81%d1%82%d0%b8%d0%b2%d0%b0%d0%bb-%d0%bd%d0%b0-%d0%b4%d0%b5%d1%82%d1%81/", "text": "Кметът Стефан Радев, председател на Организационния комитет, откри XIX-ият Национален фестивал на детската книга, който се провежда от 9 до 11 май в Сливен. Тридневният празник преминава под патронажа на Мария Габриел – зам.- председател нa групата на ЕНП в Европейския парламент – съобщиха от общината.„За 19-та поредна година нашият град – градът, който достойно пази своето място в националната ни история и духовност, отваря гостоприемно врати, за да дари вас, нашите гости, с вдъхновението, което носи хубавата детска книга”, посочи Стефан Радев. Той изрази своята увереност, че проявите, включени във фестивалната програма, ще бъдат интересни и полезни за всички участници и гости, а срещата с творчеството, изкуството, младостта и таланта ще зареди с оптимизъм и с надежда, че хубавата детска книга ще продължи да бъде част от духовния живот на децата.В церемонията по официалното откриване участваха изявени на национални сцени млади певци, музиканти и танцьори от Айтос, Бургас и Сливен. Водещи бяха младите актьори Мария Димитрова и Стоян Величков.XIX-ият Национален фестивал на детската книга се провежда по инициатива на Регионалната библиотека „Сава Доброплодни” – Сливен, в партньорство с Министерството на културата, общината, областната администрация, асоциация „Българска книга“, държавната агенция за българите в чужбина, най-големите детски издателства. Той е единственият форум в България, посветен изцяло на детската книга, на проблемите свързани с нейното издаване, разпространение, четене.В програмата на тазгодишното издание на фестивала са включени срещи с детски автори и премиери на най-новите им книги, представяне на издателски проекти на издателство „Дамян Яков“, национален пленер за детска рисунка на тема „С цветно хвърчило летях и свят чуден видях”, връчване на националната награда “Константин Константинов” – за принос в детското книгоиздаване, отчитане на резултатите от националния литературен конкурс „В търсене на талисман за щастие”, национален пленер за детска рисунка „С цветно хвърчило летях и свят чуден видях“ и VI-ти национален конкурс за изработване на театрални кукли на любими литературни герои, художествени изложби, базар на книги, театрални представления, концерти, карнавално шествие и други.Фестивалът е част от програмата на Майските дни на културата „Сливенски огньове”.", "date": "2017.05.09", "title": " Откриха Националния фестивал на детската книга"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6-%d0%b7%d0%b0%d0%bf%d0%b0%d0%bb%d0%b8%d0%bb-%d0%bb%d0%b5%d0%ba-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d0%b2/", "text": "Служители от Девето Районно управление „Полиция” задържаха мъжа, запалил лек автомобил в кв. „Люлин”, съобщиха от МВР.37-годишния столичанин с инициали Г.Г., криминално проявен за престъпления, свързани с наркотици и телесна повреда, бил задържан на 7 май, около 03.00 часа, в ж.к. „Люлин”, непосредствено след като залял с петролен продукт и запалил лек автомобил „Рено Лагуна”.При обход на маршрут автопатрул на районното управление забелязали горящата кола, паркирана на ул. „Тодор Влайков” и в непосредствена близост до местопроизшествието задържали автора на палежа.По случая било образувано досъдебно производство. След доклад на събраните материали в Софийска районна прокуратура, на задържания е повдигнато обвинение за престъпление по чл. 330 от НК и му е наложена мярка за неотклонение „парична гаранция” в размер на 700 лв.", "date": "2017.05.09", "title": " Задържаха мъж, запалил лек автомобил в кв. „Люлин“"}
{"url": "https://trud.bg/%d0%bd%d0%b0%d0%b9-%d0%b3%d0%be%d0%bb%d0%b5%d0%bc%d0%b8%d1%82%d0%b5-%d0%b7%d0%b0%d0%b3%d0%bb%d0%b0%d0%b2%d0%b8%d1%8f-%d0%be%d1%82-%d0%ba%d0%bd%d0%b8%d0%b6%d0%bd%d0%b8%d1%8f-%d0%bf%d0%b0%d0%b7%d0%b0/", "text": "Четвъртото книжно издание на „ЛИТЕРА ЕКСПО“  отново ще представи най – известните, най – новите, най – оригиналните, най – разнообразните заглавия от български и чужди автори в Благоевград. Инициативата, която има за цел да популяризира четенето и книгите сред малки и големи, се организира съвместно от Община Благоевград и Асоциация за култура и книжовност. Началото на богатото съчетание на думи, знаци, описания, синоними, омоними, епитети, глаголи, изречения, жанрове, започва от 11 май. Официалният старт на маратона по избиране и четена на книги ще бъде даден от 17.30 часа с детски танцов ансамбъл пред зала „22 септември“.2017 година  е обявена за година на детската книга и детската литература. Те ще бъдат в центъра на IV издание на изложението на книгата „Литера Експо“. До 15 май, на площад „Георги Измирлиев“ ще бъде разположена книжарница на открито. Участие ще вземат 17 издателства, които ще разположат новите си издания на книжни щандове в общо 6 шатри. Жителите  и гостите на Благоевград ще имат възможност да закупят книги на преференциални цени, както и да се срещнат с някои от техните автори.В „Литера Експо 2017“  Благоевград ще участват  издателствата „Асеневци“, „Атея“, „Бард“ и „Вакон“, „Жанет 45“, „Ина“, „Клевър бук“, „Лексикон“, „Нов живот“ „ Нов български университет – гр.София”, „Персей“, „Просвета“, „Унискорп“, „Фют“,  „ Хартиен свят”  и „Шамбала“.Инициативата е част от стратегията на Община Благоевград за развитие и популяризиране на културния живот в града. Партньори на събитието са Министерство на културата , Асоциация „Българска книга”, Регионална библиотека „Димитър Талев” , сайта „Аз чета”.  ", "date": "2017.05.09", "title": " Най-големите заглавия от книжния пазар  завладяват Благоевград"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%be%d1%87%d0%b0%d0%ba%d0%b2%d0%b0%d0%bc%d0%b5-10-%d1%80%d1%8a%d1%81%d1%82-%d0%bd%d0%b0-%d1%82%d1%83%d1%80%d0%b8%d0%b7%d0%bc%d0%b0-%d0%bf/", "text": "С десет на сто повече туристи се кани да посрещне страната ни това лято, но регистрираните хора в бюрата по труда, които си търсят работа в сектора, не достигат с близо 23 000. Информацията обяви министър Николина Ангелкова преди работна среща с представителите на туристическия бизнес.По думите й липсата на кадри в сектора е проблем и предизвикателство пред бранша, предвид огромния ръст в туризма, който се постига последните години. Министър Ангелкова каза, че се предвижда създаването на звено за по-лесното издаване на визи и еднократни разрешения за работа, съгласно Закона за трудовата миграция.„Предстои да се направи този механизъм до края на седмицата. Това е трябвало да се случи през изминалите 5-6 месеца, но тези стъпки не са били предприети“, каза Ангелкова.Министърът на туризма коментира още, че до нея не е достигала информация за разровени дюни в къмпинг „Оазис“, но ще бъде направена проверка. „Ще направим проверка за всеки един плаж така, че информацията да бъде публична“, увери министър Николина Ангелкова.Тя каза още, че ще бъдат положени усилия бройката на неохраняемите плажове да бъде намалена от 103 поне на 90.„Ще предложа днес на бранша да създадем Съвет по маркетинг и реклама към министъра на туризма и Съвет по законодателството към министъра, за да можем да работим ежедневно с тях и да обсъждаме всички гледни точки и всички нормативни документи да бъдат максимално съгласувани с бранша“, каза Ангелкова преди началото на срещата с туристическия бизнес.", "date": "2017.05.09", "title": " Ангелкова: Очакваме 10% ръст на туризма през лятото, кадрите не достигат с 23 000"}
{"url": "https://trud.bg/%d0%b3%d1%80%d0%be%d0%b7%d0%b4%d0%b0%d0%bd-%d0%ba%d0%b0%d1%80%d0%b0%d0%b4%d0%b6%d0%be%d0%b2-%d1%81-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%b7%d0%b0-%d0%b8%d0%b7%d1%82%d0%be%d1%87/", "text": "Под ръководството на Специализирано звено „Антикорупция“ – СГП се провежда разследване за престъпления против собствеността, свързани с източването на „Теленор“, съобщиха от държавното обвинение.Разследването е стартирало по сигнал на „Теленор България“ ЕАД от 27.04.2016 г. През месец май 2013 г. „Теленор“ е придобило всички акции на мобилния оператор „Космо България Мобайл“ ЕАД Глобул“ от гръцката компания „ОТЕ“. През 2014 г. „Глобул“ е променило наименованието си на „Теленор България“ ЕАД.В сигнала е посочен, че новото ръководство на „Теленор България“ ЕАД е извършило вътрешен одит и собствено разследване, при което са установили 21 компании, издали фактури към „Глобул“ за предполагаеми фиктивно извършени доставки на стоки и услуги на обща стойност 48 млн. лева. В сигнала са посочени всички 21 компании, както и лицата, свързани с тях, за които са установени съмнителни сделки. В хода на извършения вътрешен одит от „Теленор България“ ЕАД е изготвен доклад, представен на прокуратурата, в който подробно са описани множество договори за консултантски и маркетингови услуги, договори за доставяне на софтуер и лицензии за него, договори за използване на интернет честоти, сключени преди „Теленор“ да придобие „Глобул“. Установено е при вътрешния одит, че описаните в договорите доставки не са били заявени за необходими от съответните технически отдели, не са били доставени, инсталирани и поддържани и изброените доставчици според тях не са имали капацитет да доставят активите.В хода на разследването по делото от СЗ “Антикорупция“ са събрани доказателства за това, че в периода 2011 г. – 2012 г. Гроздан Караджов, като собственик и управител на търговско дружество, е сключил три договора с „Космо България Мобайл” ЕАД на обща стойност 5 545 660,51 лева.На 14.03.2011 г. сключил договор с предмет: „Предоставяне от Доставчика на Клиента на правото на ползване на честотна лента, заедно с услуги за техническо обслужване” за сумата от 2 133 689,26 лева.На 01.09.2011 г. сключил и подписал договор с „Космо България Мобайл” ЕАД с предмет: „Предоставяне от Доставчика на Клиента на Софтуер INR тяло и лицензи INR модули” за сумата от 1 421 282,11 лева.На 02.03.2012 г. сключил и подписал договор с предмет: „Предоставяне от Доставчика на Клиента на честотна лента” за сумата от 1 990 689,14 лева.Разследването на СЗА е установило, че по тези договори няма изпълнение.Сключвайки тези договори Гроздан Караджов умишлено е улеснил главния изпълнителен директор на „Космо България Мобайл” ЕАД да присвои сумата от 5 545 660,51 лв. и присвоените средства са в големи размери.На Караджов е предявено обвинение за длъжностно присвояване, при условията на продължавано престъпление, в съучастие с главния изпълнителен директор на „Космо България Мобайл” ЕАД, като Караджов действа като помагач /престъпление по чл. 203, ал. 1, вр. чл. 201, вр. чл. 20, ал. 4, вр. ал. 1, вр. чл. 26, ал. 1 от НК/.Гроздан Караджов е с мярка за неотклонение „Подписка“.Прокурорите от СЗ “Антикорупция“ са предприели действия по призоваването по реда на международната правна помощ, на гръцките граждани, управляващи „Космо България Мобайл” ЕАД към инкриминирания период за привличането им като обвиняеми по същото наказателно производство.Разследването продължава.", "date": "2017.05.09", "title": " Гроздан Караджов с обвинение за източване на „Глобул“"}
{"url": "https://trud.bg/%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b0%d1%82%d1%8a%d1%82-%d0%ba%d1%8a%d0%bc-%d0%b2%d1%81%d1%81-%d1%81%d0%b5-%d0%b7%d0%b0%d0%b5-%d1%81-%d1%86%d1%83%d0%bc-%d0%b3%d0%b5%d0%b9/", "text": "Предвид засиления обществен интерес към станалата публично известна среща на главния прокурор Сотир Цацаров с бизнесмена Сашо Дончев в кабинета на бизнесмена Георги Гергов, Инспекторатът към Висшия съдебен съвет съобщава, че е образувано производство по случая.Това се казва в съобщение от пресцентъра на Инспектората към ВСС.Административното производство е по реда на глава девета, раздел I „б” от Закона за съдебната власт (ЗСВ) – Проверки за почтеност и конфликт на интереси и за установяване на действия, които накърняват престижа на съдебната власт, и проверки, свързани с нарушаване независимостта на съдиите, прокурорите и следователите.Образувано е по постъпил в Инспектората към ВСС сигнал и производството е на етап отстраняване на нередовности по сигнала, уточняват от институцията.Законът за съдебната власт не допуска оповестяване на повече подробности извън наличието на образувано производство. Чл. 175р, ал. 2 от ЗСВ задължава лицата, на които е възложено разглеждането на сигнала, да не разкриват самоличността на лицето, подало сигнала, и да не разгласяват фактите и данните, които са им станали известни във връзка с разглеждането му. Тази информация е служебна тайна (чл. 175р, ал. 3 ЗСВ).Процедурата, по която се извършва проверка на сигнал по чл. 175л, ал. 5 ЗСВ , е регламентирана в глава девета, раздел I „б” от ЗСВ и във Вътрешните правила за извършване на проверки по глава девета, раздел I „б” от ЗСВ от екипи на Инспектората към ВСС, приети с решение от 6 януари 2017 г. и публикувани на интернет страницата на институцията.Законът за съдебната власт (чл. 175л, ал. 2) и цитираните Вътрешни правила предвиждат възможност освен по сигнал Инспекторатът към ВСС да се самосезира, включително и по публикация в средствата за масово осведомяване, ако тя отговаря на изброените в чл.175л, ал. 5, т. 2-4 условия – съдържа имената на лицето, срещу което се подава сигнала, заеманата от него длъжност, конкретни данни за твърдяното нарушение, в това число място и период на извършване на нарушението, описание на деянието и други обстоятелства, при които е било извършено, позоваване на документи или други източници, които съдържат информация, подкрепяща изложеното, в това число посочване на данни на лица, които биха могли да потвърдят съобщените данни или да предоставят допълнителна информация.Наличието на образувано производство по сигнал не налага образуването на проверка по самосезиране.", "date": "2017.05.09", "title": " Инспекторатът към ВСС се зае с „ЦУМ-гейт“"}
{"url": "https://trud.bg/%d1%84%d0%b0%d0%bb%d1%88%d0%b8%d0%b2-%d0%bc%d0%b5%d1%81%d0%b8-%d0%bf%d0%be%d0%b1%d1%8a%d1%80%d0%ba%d0%b0-%d1%82%d0%b5%d1%85%d0%b5%d1%80%d0%b0%d0%bd/", "text": "Двойник на Лионел Меси побърка иранската столица Техеран. 25-годишният местен студент Реза Паратеш изумително много прилича на аржентинския идол – в очите и косата. И в името на купона иранецът пусна брада, подстрига я като на Меси и… тръгна по улиците. Разбира се, с фланелка на „Барселона“ и топка в ръка.Фалшивият Меси направи тур за овации, който привлече спешно иранската полиция. Органите на реда наистина помислиха, че Лео е дошъл в Техеран инкогнито. И в момент на умопомрачение е излязъл на улицата. Полицаите намериха Реза Паратеш да жонглира с топката, да раздава автографи и да си прави селфита. Когато разбраха истината, полицаите вкараха фалшификатора в автомобила си и го отведоха за разпит.„Хората гледат на мен като на иранския Меси и искат да имитирам всичко, което прави – обясни Паратеш. – Когато ме видят, напълно са шокирани. Аз обичам да доставям радост на хората. Дава ми енергия.“Младежът е получил заповед да спре да симулира, че е Меси. Въпреки че всъщност Паратеш не е извършил никакво престъпление и няма основание да бъде арестуван.", "date": "2017.05.09", "title": " Фалшив Меси побърка Техеран"}
{"url": "https://trud.bg/%d0%bf%d1%80%d0%b8%d1%8f%d1%82%d0%b5%d0%bb-%d0%bd%d0%b0-%d0%b1%d0%b5%d1%80%d0%b1%d0%b0%d1%82%d0%be%d0%b2-%d0%bf%d0%be%d0%b5-%d1%85%d0%be%d0%bb%d0%b0%d0%bd%d0%b4%d0%b8%d1%8f/", "text": "Близък приятел на Димитър Бербатов ще е новият треньор на Холандия. За трети път в кариерата си Дик Адвокаат се заема с „лалетата“. Нашите национали уволниха треньора Дани Блинд с 2:0 в световна квалификация през март. Очаква се Адвокаат да бъде един от специалистите, които ще водят отборите в шоу мача между фондациите на Димитър Бербатов и Луиш Фиго на 14 юни. При треньора българинът бе суперзвездата на „Тотнъм“.След загубата от нашите Холандия е на път да изпусне второ поредно голямо първенство след Евро 2016. Имаше вариант Луис ван Гаал да излезе от пенсия, за да спаси родината си, но не се съгласи.„Пред нас вариантите бяха два – призна Ханс ван Бьорекелен, спортен директор към федерацията. – В единия трябваше да изберем дългосрочен вариант, а в другия да гоним спешно класиране. Избрахме втория. Адвокаат е много опитен треньор.“", "date": "2017.05.09", "title": " Приятел на Бербатов пое Холандия"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0%d0%b7%d0%bd%d0%b0%d1%87%d0%b8-%d0%b4%d0%b5%d1%81%d0%b5%d1%82-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%bc%d0%b8%d0%bd%d0%b8/", "text": "Министър-председателят Бойко Борисов подписа заповеди за назначаването на 10 заместник-министри в 6 министерства, съобщи правителствената пресслужба.В Министерството на труда и социалната политика заместник-министри стават Зорница Русинова, която до януари 2017 г. бе социален министър, и Росица Димитрова – директор на Дирекция „Социални дейности и здравеопазване“ в община Велико Търново. Тя има магистратури по „Социални дейности“, „Здравноосигурителни системи“, „Стопанско управление и „Управление на европейски проекти“ от ВТУ „Св. св. Кирил и Методий“ и ПУ „Паисий Хилендарски“.В Министерството на регионалното развитие и благоустройството са назначени Деница Николова, която от ноември 2014 г. до януари 2017 г. заемаше същия пост, и Малина Крумова – вицепремиер по еврофондовете в последния служебен кабинет.Заместник-министри на околната среда и водите стават Атанаска Николова, заемала поста от август 2014 г. до декември 2016 г., и народният представител в 40-ото Народно събрание Николай Кънчев, който в последните години работи в частния сектор.Велик Занчев е назначен за заместник-министър на транспорта, информационните технологии и съобщенията. От 2014 г. до момента е председател на Съвета на директорите на „Холдинг БДЖ“ ЕАД. Магистър по финанси от УНСС.Александър Манолев ще бъде заместник-министър на икономиката, а Жечо Станков – на енергетиката. Манолев е бил заместник-министър на туризма в периода 2015 г. – 2016 г., а след това става председател на Държавната агенция за метрологичен и технически надзор. Жечо Станков е бил заместник-министър на енергетиката в периода 2015 г. – януари 2017 г.В Министерството на младежта и спорта заместник-министър става Ваня Колева. В периода 2014 г. – януари 2017 г. е парламентарен секретар на ведомството. Завършила е Треньорския факултет – лека атлетика, в Националната спортна академия „Васил Левски“.", "date": "2017.05.09", "title": " Борисов назначи 10 заместник-министри в 7 министерства"}
{"url": "https://trud.bg/%d1%81%d1%8a%d0%b4%d0%b5%d0%b1%d0%bd%d0%b0%d1%82%d0%b0-%d0%b0%d0%b4%d0%bc%d0%b8%d0%bd%d0%b8%d1%81%d1%82%d1%80%d0%b0%d1%86%d0%b8%d1%8f-%d1%81%d1%82%d0%b0%d0%b2%d0%b0-%d1%83%d0%bd%d0%b8%d0%b2%d0%b5/", "text": "Нова и единствена у нас бакалавърска специалност „Съдебна администрация“ ще разкрие  тази есен Икономическият университет във Варна. Това съобщи зам.-ректорът проф. Веселин Хаджиев при закриването на първата учебна година по проекта „Младите и правосъдието“.Партньори в пилотната инициатива са висшето училище и Варненският окръжен съд /ВОС/. За два семестъра над 1500 бъдещи икономисти са слушали лекции от 13  магистрати по теми, посочени от самите тях в авансово направени анкети. Младежите са присъствали на различни дела, трупали са знания в административната служба на съда, а някои са посетили и затвора. Чрез проекта реално се е повишила правната им култура, нужна на всеки млад специалист, отчетоха организаторите.„Правосъзнанието е белег за цивилизованост, на която Старият континент е люлка“, отбеляза председателят на ВОС Марин Маринов, посочвайки че учебната година приключва точно в Деня на Европа. Той заяви, че съдът има нужда от подготвени  администратори и пожела попътен вятър на новата специалност.Учебната програма за 4-годишния курс е съгласувана с юристи от варненските съдилища и експерти от Националния институт на правосъдието. „Тя гарантира попълването на една пазарна ниша с качествено образовани кадри“, декларира проф. Хаджиев.", "date": "2017.05.09", "title": " Съдебната администрация става университетска специалност"}
{"url": "https://trud.bg/%d0%bd%d0%be%d0%b2%d0%b0-%d0%b1%d0%be%d0%bb%d0%bd%d0%b8%d1%86%d0%b0-%d0%b7%d0%b0%d1%80%d0%b0%d0%b1%d0%be%d1%82%d0%b8-%d0%b2%d1%8a%d0%b2-%d0%b2%d0%b0%d1%80%d0%bd%d0%b0/", "text": "Нова многопрофилна болница с отделения по акушерство и гинекология, педиатрия, ортопедия и урология бе открита във Варна. Здравното заведение е наследник на АГ-болница „Майчин дом“, в която за 14 г. са родени над 11 000 бебета.След разширението са оборудвани още 3 операционни зали, еднодневна хирургия, стаи с 50 легла за новите отделения и кът за игри на най-малките пациенти. „Майчин дом“ ще подпише договор с РЗОК за новите дейности, като вече има листа на чакащите за различни операции по клинични пътеки. Увеличава се и броят на специалистите в медицинския център към болницата, които имат договори със здравната каса.В модерния комплекс работят над 120 души, като предстоят още назначения. „Приветствам инвестициите в здравеопазването, защото те са крачка напред за превръщане на града ни в конкурентоспособен“, поздрави кметът Иван Портних управителя на болницата д-р Максим Яков.", "date": "2017.05.09", "title": " Нова болница заработи във Варна"}
{"url": "https://trud.bg/%d0%b1%d0%bb%d0%b8%d0%b7%d0%be-64-000-%d1%87%d0%b5%d1%82%d0%b2%d1%8a%d1%80%d1%82%d0%be%d0%ba%d0%bb%d0%b0%d1%81%d0%bd%d0%b8%d1%86%d0%b8-%d0%bd%d0%b0-%d0%b2%d1%8a%d0%bd%d1%88%d0%bd%d0%be%d1%82%d0%be/", "text": "63 932 ученици от четвърти клас трябва да се явят утре на национално външно оценяване (НВО) по български език и литература. Изпитът започва в 10.00 ч. и ще се проведе в 1870 училища, съобщиха от МОН. Продължителността е един учебен час, а за децата със специални образователни потребности – два учебни часа.В петък (12 май 2017 г.) предстои второто външно оценяване по математика, а в понеделник (15 май 2017 г.) и във вторник (16 май 2017 г.) са тестовете по човекът и природата и човекът и обществото.Резултатите от националните външни оценявания по всеки от предметите се измерват в точки и се вписват в удостоверението за завършен IV клас. С точките от изпита по математика може да се кандидатства в профилираните гимназии с профил “Математически” и “Природни науки”, като тежестта на резултата при балообразуването се определя от Педагогическия съвет на конкретното училище.Целта на националните външни оценявания е да измерят индивидуалните постижения на учениците по различните предмети и да се определени необходимостта от подкрепа, както и да се осъществи мониторинг на образователния процес на различни равнища – училищно, регионално и национално.", "date": "2017.05.09", "title": " Близо 64 000 четвъртокласници на външното оценяване по БЕЛ утре"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be%d1%82%d0%be-%d0%bd%d0%b0-%d0%ba%d1%83%d0%bb%d1%82%d1%83%d1%80%d0%b0%d1%82%d0%b0-%d0%be%d0%b1%d1%8f%d0%b2%d0%b8-%d0%ba%d0%be/", "text": "Министерството на културата обяви конкурсна сесия по Програма “ПОМОЩ ЗА КНИГАТА” 2017 г. за финансиране на творчески проекти в областта на книгоиздаването в следните направления:1. Българска и преводна художествена литература 2. Българска и преводна хуманитаристика 3. Литература за деца и юноши 4. Културно-историческо наследство и съвременна култураВ конкурса „Помощ за книгата” може да участва всеки професионален издател, регистриран като юридическо лице и получил международен стандартен книжен номер (ISBN), съобщиха от културното ведомство. Кандидатстващите проекти трябва да съдържат пълния и окончателен текст на ръкописа (за преводните заглавия – придружен с екземпляр на оригиналния език) и две външни рецензии. Илюстративният материал следва да бъде подготвен в достатъчна степен за оценяването на проекта.Финансовата помощ, за която се кандидатства, за един проект не може да надвишава 2 500 лева.Срокът за приемане на документите и ръкописите е до 8 юни 2017 г. включително.Нямат право да кандидатстват културни институти и организации, които не са изпълнили условията по други договори с Министерството на културата.Необходимите документи за участие в конкурсната сесия по Програма “Помощ за книгата” 2017 г. са : – Заявка за участие – Икономическо описание на проекта – Текст на ръкописа на електронен носител (CD, USB, DVD) – Документ от издателя, удостоверяващ предоставените му авторски права – Документи съгласно чл. 5, ал. 2 от Правилата за условията и реда за финансово подпомагане на програми и инициативи в областта на книгоиздаването, книгоразпространението и библиотечното делоФормулярите за кандидатстване могат да бъдат изтеглени от .Право да кандидатстват за финансова подкрепа имат издателства, библиотеки, книгоразпространители и други юридически лица, вписани в регистрите на културните организации по Закона за закрила и развитие на културата и Закона за народните читалища.Конкурсната сесия по Програма “Помощ за книгата” 2017 г. се обявява на основание чл. 14, ал. 2, т. 1 от Закона за закрила и развитие на културата, чл. 2, ал. 1 и чл. 5, ал. 1 от Правилата за условията и реда за финансово подпомагане на програми и инициативи в областта на книгоиздаването, книгоразпространението и библиотечното дело и Заповед № РД09-243/ 28.04.2017 г.", "date": "2017.05.09", "title": " Министерството на културата обяви конкурсна сесия по програма „Помощ за книгата“"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%b8%d1%80%d0%b0%d0%bd%d0%b5%d1%86%d0%b0-%d0%bf%d1%80%d0%b5%d0%bd%d0%b0%d1%81%d1%8f%d0%bb-%d0%bd%d0%b0/", "text": "Пловдивският апелативен съд отказа да уважи жалбата на  против определение на Окръжен съд – Хасково, с което му е наложена мярка за неотклонение „задържане под стража“.На арабина е повдигнато обвинение в престъпление по чл. 242, ал.4, вр. ал.2 от Наказателния кодекс – пренасяне през границата на страната на 240,7 килограма хероин на обща стойност 13 915 000 лв. Дрогата била скрита в 468 консервени кутии за подправки – панировка за пиле, в товарен камион „Сканиа“ с прикачено към него ремарке.Съдът намери, че срещу Вахид Н. е повдигнато обвинение за извършено тежко умишлено престъпление, за което се предвижда наказание „лишаване от свобода“ за срок от 15 до 20 години и друго по-леко наказание. От данните по делото може да се направи обосновано предположение за извършено от обвиняемия престъпление по чл. 242 ал.4 вр. ал.2 от НК.Налице е и реална опасност обвиняемият да се укрие заради тежестта на санкцията, предвидена за престъплението, за което по отношение на Вахид Н. е предявено обвинение. В случая се касае за голямо количество хероин на изключително висока стойност, в несено в страната ни след един предварително прецизно организиран трафик с участието на лица от Иран, през Турция и България, като наркотикът е бил предназначен за разпространение на територията на друга държава – членка на ЕС. Отделно от това обвиняемият е чужд гражданин, няма адрес в страната, липсва каквато и да било възможност той да се установи в България.Определението на Пловдивския апелативен съд е окончателно.", "date": "2017.05.09", "title": " Оставиха в ареста иранеца, пренасял над 200 кг хероин в кутии за подправки"}
{"url": "https://trud.bg/%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81%d1%82-%d0%b7%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%b7%d0%b0%d0%ba%d0%be%d0%bf%d0%b0/", "text": "Рецидивист, съден 22 пъти, който открадна 11 200 лв. и ги зарови, остава в ареста с постоянна мярка. По искане на Районната прокуратура в Нови пазар магистратите потвърдиха решетките за 32-годишният Красимир Стефанов от село Пет могили.Той е привлечен като обвиняем за извършена взломна кражба заедно със 17-годишен съучастник., на 26 април Красимир като подбудител и помагач на 17-годишен младеж от селото се вмъкна в къща след разбиване на врата, докато мъжа пасял овце, а жената била на пазар за един час. Двамата откраднали 11 200 лева, събрани от продажба на животни.Заподозрян за престъплението бил Красимир, който разкрил пред полицаите, че 17-годишният е извършител на кражбата. Баткото само стоял пред къщата и се оглеждал за минувачи. Момчето се укрило от страх, но е установено.След като откраднали 11 200 лева, двамата разделили парите, като по-голямата част взел Красимир. Откраднатите пари бяха открити заровени на половин метър в изоставена постройка край село Пет могили. Иззети са 10 400 лева.Красимир е осъждан предимно за кражби и шофиране след употреба на алкохол. Оределението на Районния съд в Нови пазар подлежи на обжалване пред Окръжния съд в Шумен.", "date": "2017.05.09", "title": " Постоянен арест за рецидивист, закопал 11 200 лв. кадени пари"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b8%d0%b7%d0%b3%d0%be%d1%80%d1%8f%d1%85%d0%b0-2-%d0%b1%d1%83%d1%81%d0%b0-%d0%b8-3-%d0%bb%d0%b5%d0%ba%d0%b8-%d0%ba%d0%be%d0%bb%d0%b8-%d0%bf%d0%b0/", "text": "Пет паркирани в съседство МПС-та са изгорели при пожар в ромската Шекер махалав в Пловдив в нощта на неделя срещу понеделник. Сигналът за пламналите автомобили е подаден на телефон 112 в 23.50 часа.Според информацията пред автосервиз на ул. „Дилянка“ в огнени пламъци били обхванати два товарни буса „Мерцедес“ и три леки автомобила от марките „Рено“, „Опел“ и „ФИАТ“. Извършени са огледи, а причините за пожара се изясняват, като се разследва и версията за палеж. По случая е образувано досъдебно производство в Трето РУ на МВР-Пловдив.Сигнал за горящ лек автомобил „БМВ“ е получен в неделя около 23.20 часа и в РУ на МВР– Карлово. На телефон 112 е постъпила информация за обхваната в пламъци кола в имота на 30-годишен мъж от село Богдан. При огледа е установено, че е увредена задна лява част на баварската машина.Нанесените щети и причините за възникване на пожара се изясняват в рамките на образувано досъдебно производство.", "date": "2017.05.09", "title": " В Пловдив изгоряха 2 буса и 3 леки коли, паркирани в ромската Шекер махала"}
{"url": "https://trud.bg/%d0%b1%d0%bb%d0%b8%d0%b7%d0%be-250-%d0%b1%d0%b5%d0%b6%d0%b0%d0%bd%d1%86%d0%b8-%d1%81%d0%b0-%d1%81%d0%b5-%d1%83%d0%b4%d0%b0%d0%b2%d0%b8%d0%bb%d0%b8-%d0%b2-%d1%81%d1%80%d0%b5%d0%b4%d0%b8%d0%b7%d0%b5/", "text": "Близо 250 бежанци са се удавили, след като лодките им са потънали в Средиземно море, съобщи .Става дума за два отделни инцидента край бреговете на Либия и Италия. В едната лодка са били 170 души, а в другата – около 130. Върховният комисар на ООН за бежанците,Филипо Гранди, посочи, че основно причина за корабокрушенията е претоварването на лодките.Трафикът на хора по маршрута Либия-Италия се увеличи и се превърна в най-смъртоносния морски маршрут след сключването на споразумението за бежанците между ЕС и Турция", "date": "2017.05.09", "title": " Близо 250 бежанци са се удавили в Средиземно море"}
{"url": "https://trud.bg/%d1%80%d0%b0%d0%b7%d0%b3%d1%80%d0%b0%d0%b1%d0%b8%d1%85%d0%b0-%d0%b7%d0%b0-%d0%bc%d0%b8%d0%bd%d1%83%d1%82%d0%b8-%d0%bc%d0%b5%d0%bd%d1%8e%d1%82%d0%be-%d0%bd%d0%b0-%d0%bf%d0%be%d0%b1%d0%b5%d0%b4%d0%b0/", "text": "Приготвените над 500 порции с менюто на победата свърши за броени минути в подножието на огромния гранитен паметник на Альоша на върха на Хълма на освободителите в Пловдив. Храната, която съветските войници ежедневно консумираха по пътя от Сталинград, Ленинград и Москва до Берлин по време на Втората световна война, включваше купичка гречка – каша от елда, сандвич с черен хляб, парче сланина и кисела краставичка.Преди всеки бой храбрите солдати получавали и по 75 мл водка, припомняха си военни ветерани, които си отнесоха за спомен в къщи стъклената чашка с георгиевска лента към нея, след като типично по руски на екс пресушиха дажбата си в очакване на началото на тържествата на върха на Бунарджика по случая 9 май – Деня на победата и на Европа.За тях в Пловдив специално пристигнаха посланикът на Русия Анатолий Макаров, почетният консул на Русия Георги Гергов, посланиците на Армения, Беларус и Казахстан, и дузина депутати от БСП.", "date": "2017.05.09", "title": " Разграбиха за минути менюто на победата край паметника на Альоша"}
{"url": "https://trud.bg/%d1%81%d1%8a%d0%b4%d1%8f%d1%82-%d0%bc%d0%b5%d0%bd%d0%b8%d0%b4%d0%b6%d1%8a%d1%80-%d0%b2-%d0%bc%d0%be%d0%b1%d0%b8%d0%bb%d1%82%d0%b5%d0%bb-%d0%b7%d0%b0-%d0%bf%d1%80%d0%b8%d1%81%d0%b2%d0%be%d1%8f/", "text": "В Пловдивския районен съд днес стартира процесът срещу бившия мениджър в „Мобилтел“ Панайот Я., който е обвинен за присвояване на телефони за 265 196 лв. Това според прокуратурата е престъпление по чл. 202, ал.2 и чл. 309, ал. 1 от Наказателния кодекс и в случая става дума за длъжностно присвояване в големи размери, въпреки че част от телефоните са възстановени на мобилния оператор.Според обвинението Панайот Я., който през 2008 г. бил назначен като „Акаунт мениджър“ в „Мобилтел“, присвоявал мобилни телефони чрез следната схема: обслужвайки голям брой клиенти – юридически лица, подсъдимият имал достъп до техните данни и изготвял неистински договори за закупуване на мобилни апарати на лизинг.После ги подписвал от името на клиента и въз основа на тях оформял съответната заявка. В качеството му на акаунт мениджър получавал посочения в договора мобилен апарат, след което го присвоявал за себе си. На подсъдимия Панайот Я. е наложена мярка за неотклонение „парична гаранция“.", "date": "2017.05.09", "title": " Съдят мениджър в „Мобилтел“ за присвояване на телефони за 265 196 лева"}
{"url": "https://trud.bg/%d0%bb%d0%b8%d0%b4%d0%b5%d1%80%d0%b8%d1%82%d0%b5-%d0%bd%d0%b0-%d0%bf%d0%b0%d1%80%d1%82%d0%b8%d0%b8%d1%82%d0%b5-%d0%b2-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d0%bf%d1%80/", "text": "Шоуменът Слави Трифонов седна за шести пореден ден пред парламента с искане депутатите да гласуват законовите промени, които получиха одобрение на референдума. Този път с него са и част от актьорите и сценаристите му, облечени и гримирани като лидери на парламентарно представените партийни формации – Цветан Цветанов, Волен Сидеров, Веселин Марешки, Корнелия Нинова и Мустафа Карадайъ. Всички те бяха участници в снощния скеч на „Шоуто на Слави“. Исканията на протестиращите са за въвеждане на мажоритарна избирателна система с абсолютно мнозинство в два тура, въвеждане на задължително гласуване на изборите и референдумите и за намаляване на годишната субсидия, отпускана на политическите партии и коалициите, от 11 лв. на 1 лев за действителен глас.", "date": "2017.05.09", "title": " „Лидерите“ на партиите в парламента протестират със Слави"}
{"url": "https://trud.bg/%d0%b2%d1%81%d0%b8%d1%87%d0%ba%d0%b8-%d0%b2-%d1%80%d0%b5%d0%b0%d0%bb-%d0%b1%d0%b8%d0%bb%d0%b8-%d0%be%d1%82-%d0%ba%d0%b2%d0%b0%d1%80%d1%82%d0%b0%d0%bb%d0%b0-%d0%b1%d0%b5%d0%b2%d1%8a/", "text": "Всички в „Реал“ (Мадрид) са родени в квартала Бевърли Хилс. Подобна теза витае из улиците на испанската столица и дразни капитана на „Белия балет“ Серхио Рамос. Сърцатият бранител направи интересното признание преди реванша с „Атлетико“ (Мадрид) от 1/2-финалите в Шампионската лига. „Съществува теза, че всички ние (играчите на „Реал“) сме родени в Бевърли Хилс – обясни нестандартно Рамос. – И, че сме дошли на този свят с 40 млн. евро в банковите си сметки, но това не е така. Ние сме съседи на хората, които срещате по улиците, и също имаме своите ценности и възпитание.“Опитният футболист разкри, че не се притеснява от визитата на стадиона на градския съперник: „Играли сме на „Калдерон“ и преди, но не мисля, че феновете имат чак толкова важна роля. Тази еуфория, че „Атлетико“ все още има шанс, всички тези съобщения в туитър и социалните мрежи като цяло заслужава респект, но… не променят нищо. Имаме добра преднина от първия мач и ключът към успеха е да запазим спокойствие и да бъдем единни.“ Старши треньорът на кралския клуб Зинедин Зидан подчерта, че неговият отбор все още не си е свършил работата на терена, въпреки успеха в първия двубой с 3:0.„Ще е грешка, ако си мислим, че вече сме се класирали на финала – обяви Зидан на пресконференция. – Трябва да играем все едно първият мач е завършил 0:0 и да преследваме победата, без обаче да допускаме непредизвикани грешки. На една крачка сме от Кардиф, но все още не сме там“. Неговият колега от противниковия отбор – аржентинецът Диего Симеоне е наясно с тежката мисия.„Ще бъде много трудно да го направим, но това е футболът и трябва да се опита – призна Чоло Симеоне. – Неочакваните неща се случват и ние ще се борим до последна капка надежда. Ще се опитаме да направим нещо невъзможно. Ние сме „Атлетико“ и сме длъжни да опитаме. Вече ни определиха за трета сила в испанския футбол, така че сме длъжни да защитим това“. Дербито ще бъде последното в историята на „Висенте Калдерон“, защото през лятото „дюшекциите“ се местят в новия си ултрамодерен дом – „Естадио ла Пейнета“.", "date": "2017.05.09", "title": " Всички в „Реал“ били от квартала Бевърли Хилс"}
{"url": "https://trud.bg/60-%d0%b1%d0%b0%d0%bb%d0%be%d0%bd%d0%b0-%d0%b7%d0%b0-%d0%b4%d0%b5%d0%bd%d1%8f-%d0%bd%d0%b0-%d0%b5%d0%b2%d1%80%d0%be%d0%bf%d0%b0-%d0%bf%d1%83%d1%81%d0%bd%d0%b0%d1%85%d0%b0-%d0%b2-%d0%bd%d0%b5%d0%b1/", "text": "В Деня на Европа 60 балона полетяха днес в небето над Пловдив като символ на годишнината от полагането на основите на Европа такава, каквато я познаваме днес. Инициативата на структурата на МГЕРБ в Пловдив-град съвместно с офиса на д-р Андрей Ковачев, член на председателството на Европейския парламент, се проведе на емблематично за града под тепетата място – „Пеещи фонтани“ в Цар-Симеоновата градина.Тази година се навършват 60 години от подписването на Римските договори, с които се установява общ пазар, където хора, стоки, услуги и капитал могат да се движат свободно и се създават условия за просперитет и стабилност в полза на гражданите на Стария континент.По-късно тази вечер от моста на гребния канал в Пловдив ще бъдат пуснати и летящи фенери, символизиращи единството и мира в Европа.", "date": "2017.05.09", "title": " 60 балона за Деня на Европа пуснаха в небето на Пловдив МГЕРБ и от офиса на Андрей Ковачев"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bd%d0%b0%d0%b7%d0%bd%d0%b0%d1%87%d0%b8-%d1%81%d0%bb%d1%83%d0%b6%d0%b5%d0%b1%d0%bd%d0%b8%d1%8f/", "text": "Държавният глава Румен Радев подписа указ, с който назначи Гълъб Донев за секретар по социални политики и здравеопазване в своя екип, съобщиха от „Дондуков“ 2.Гълъб Донев е роден през 1967 г. в София. Завършва 35-та Руска езикова гимназия в София. Придобива магистърска степен по финанси в УНСС и по право в Русенския университет „Ангел Кънчев“. Специализира Бизнес и мениджмънт в УНСС.От 2005 до 2006 г. е и. д. главен секретар на Министерството на труда и социалната политика. От 2007 до 2009 г. е член на Надзорния съвет на Националния осигурителен институт. През 2008 г. става председател на Надзорния съвет на Националния институт за помирение и арбитраж.От 2001 до 2007 г. Гълъб Донев е директор на дирекция “Условия на труд и управление при кризи” в Министерството на труда и социалната политика.От 2007 до 2009 г. е изпълнителен директор на Изпълнителна агенция „Главна инспекция по труда“, а през 2009 г. става зам.-председател на Държавна агенция „Държавен резерв и военновременни запаси”.От 2014 до 2016 г. е заместник-министър на Министерството на труда и социалната политика. Сред длъжностите, които заема след това са зам.-директор на дирекция „Административно и информационно обслужване“ на  и зам.-директор на дирекция „Вътрешен одит“ на Министерството на отбраната.От 27 януари до 4 май 2017 г. е министър на труда и социалната политика в служебното правителство с министър-председател Огнян Герджиков.", "date": "2017.05.09", "title": " Президентът Радев назначи служебния социален министър Гълъб Донев за свой секретар"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81%d1%80%d0%b5%d1%89%d1%83-208-%d1%81%d0%bc-%d1%85%d1%8a%d1%80%d0%b2%d0%b0%d1%82%d0%b8%d0%bd-%d0%b2-%d0%bc%d0%b0%d0%b4%d1%80%d0%b8%d0%b4/", "text": "Григор Димитров ще играе с Иво Карлович във втория кръг на турнира от сериите „Мастърс“ в Мадрид. 208-сантиметровият хърватин надигра със 7:6 (4), 6:7 (9), 7:6 (7) Роберто Баутиста Агут (Испания). Мачът е утре следобед и ще се излъчва по Mtel Sport 1. Родният ас води с 3-2 победи в преки сблъсъци с Доктор Иво, както наричат хърватина. На клей балансът им е 2-1 за българина.Димитров призна, че не е гледал мача между бившата си приятелка Мария Шарапрова и Южени Бушар, която дълго бе спрягана за следващата му любов в тениса.„Имам толкова неща да правя в подготовката за следващия мач – заяви той. – Всички сме колеги и сме в добри отношения, няма лоши чувства.“", "date": "2017.05.09", "title": " Григор срещу 208 см хърватин в Мадрид"}
{"url": "https://trud.bg/%d1%81%d0%b8%d0%bc%d0%b5%d0%be%d0%bd-ii-%d0%bf%d0%be%d0%ba%d0%b0%d0%bd%d0%b5%d0%bd-%d0%bd%d0%b0-%d1%84%d0%be%d1%80%d1%83%d0%bc-%d0%be%d1%82-%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0/", "text": "Симеон Сакскобургготски ще участва в откриването на международния форум за туризма, който се организира от Световната организация по туризъм към ООН. Той ще се проведе в Мадрид, Испания, от 10 до 12 май. Сакскобургготски ще говори на форума в качеството си на  специален посланик на Международната година на устойчивия туризъм.По време на събитието ще се проведе 105-ата сесия на Световната организация по туризъм. Преди нея гостите ще участват в кръглата маса за „Устойчив градски туризъм“ и в срещи на работните групи по въпросите на туризма и сигурността на високо равнище.Асоциираните членове ще проведат и среща на Работната група по Рамковата конвенция за етика в туризма, която ще се състои в централата на организацията.", "date": "2017.05.09", "title": " Симеон II участва в световен туристически форум"}
{"url": "https://trud.bg/%d0%bd%d0%be%d0%b2%d0%b8-%d0%bf%d1%80%d0%b0%d0%b2%d0%b8%d0%bb%d0%b0-%d0%be%d0%b3%d1%80%d0%b0%d0%bd%d0%b8%d1%87%d0%b0%d0%b2%d0%b0%d1%82-%d0%bb%d0%b5%d1%87%d0%b5%d0%bd%d0%b8%d0%b5%d1%82%d0%be-%d0%bd/", "text": "НЗОК ще заплати лечението на всеки онкоболен пациент, независимо от неговия ръст, тегло или телесна маса, съобщи пресцентърът на касата след разразила се дискусия в ефира на .От касата уточняват, че случаите, в които отчетеното от лечебното заведение за календарен месец количество лекарствен продукт средно на пациент надвишава определеното количество, изчислено на база на максимална месечна доза за средностатистически ръст, тегло и телесна повърхност, заплащането на лекарствените продукти ще се извършва след проверка от контролните органи на институцията.Засилването на контрола на НЗОК е в полза на пациентите. Правилното планиране от страна на лечебните заведения на необходимите лекарствени продукти и ефективното им използване ще намалят средствата на самото лечебно заведение и оттам – и на финансиращата институция.От здравната каса напомнят, че указанието не касае по никакъв начин качеството на лечение на пациентите, което се извършва по действащите алгоритми, правила и стандарти. Още по-голяма спекулация е, че пациентите с по-високо тегло щели да доплащат лечението си. Не отговаря на истината и твърдението, че НЗОК няма да плати реалното лечение на болниците и то ще остане за тяхна сметка. Всичко ще се плати, но след контрол дали е реално извършено и ефективно планирано.Заложеният механизъм в НРД не касае пациентите, а финансовите взаимоотношения между НЗОК и договорните партньори. Единствената му цел е засилването на контрола с оглед на това да се спре разхищението на скъпите лекарства за парентерално приложение. В момента от тях се изхвърлят 25-30%. По мнение на самите болници и фармацевти само с добро планиране този процент може да се намали на 5-7%. В същото време тече дискусия защо НЗОК има преразход на средствата за лекарства. Средствата, спестени от разхищение на лекарствени продукти, ще бъдат вложени в лечението на повече пациенти с по-добър терапевтичен ефект. Новият вариант на указанието е подписан от БЛС и е следствие на обсъждане в регламентираната работна група. В нея обаче, въпреки поканата, не присъстваха националните консултанти и други лица, които се изявяват в медиите.Националната здравноосигурителна каса (НЗОК) е публикувала на сайта си Съвместно указание с БЛС, което се отнася до прилагането на лекарствени продукти за злокачествени и хематологични заболявания, чието количество за приложение се изчислява на база ръст, тегло или телесна повърхност. Указанието се намира на адрес: www.nhif.bg – линк „НРД“ – подлинк „НРД 2017 за медицински дейности“ – Указание №РД-16-17/05.05.2017 г. ", "date": "2017.05.09", "title": " НЗОК ще заплати лечението на всеки онкоболен пациент"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%ba%d0%b0%d0%b1%d0%b8%d0%bd%d0%b5%d1%82%d1%8a%d1%82-%d0%b1%d0%be%d1%80%d0%b8%d1%81/", "text": "Първото заседание на новоизбраното правителство ще се състои утре, 10 май, от 10.00 ч., съобщиха от Министерски съвет. То ще протече при следния предварителен дневен ред:1. Проект на разпореждане за промяна на органа, който да упражнява правата на държавата в „НДК – Конгресен център София“ ЕАД. Внася: министър-председателят2. Проект на решение за освобождаване и назначаване на областен управител на Област Варна. Внася: министър-председателят3. Проект на решение за освобождаване и назначаване на областен управител на Област Смолян. Внася: министър-председателят4. Проект на решение за освобождаване и назначаване на областен управител на Област Хасково. Внася: министър-председателят5. Проект на решение за освобождаване и назначаване на изпълнителен директор на Националната агенция за приходите. Внася: министърът на финансите6. Проект на постановление за изменение и допълнение на Устройствения правилник на Министерски съвет и на неговата администрация. Внася: министър-председателят7. Проект на постановление за изменение на постановление №67 на МС от 2017 г. за одобряване на прогнозно разпределение на разходите по подготовка и провеждане на българското председателство на Съвета на ЕС през 2018 г. и на допълнителни разходи за 2017 г. Внася: министърът на вътрешните работи8. Доклад на одобряване позицията на Република България за участие в заседанието на Съвета на ЕС по земеделие и рибарство, което ще се проведе на 11 май 2017 г. в Брюксел. Внася: министърът на земеделието и храните9. Проект на постановление за изменение на устройствения правилник на ИА „Одит на средствата от ЕС към министъра на финансите, приет с постановление №346 на МС 2008 г. Внася: министърът на финансите", "date": "2017.05.09", "title": " Вижте какво ще решава кабинетът „Борисов 3“ на първото си заседание"}
{"url": "https://trud.bg/%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d1%81%d0%b0-%d1%87%d0%b5%d1%82%d0%b8%d1%80%d0%b8%d0%bc%d0%b0/", "text": "Четирима души са загубили живота си при жестока катастрофа, станала във вторник около 16.20 часа на пътя Поповица – Асеновград в близост до пловдивското село Богданица (Община Садово).По първоначални данни при десен завой на пътя лекият автомобил „Мерцедес“, с който са пътували, е преминал през лентата за насрещно движение и се е приземил в крайпътна нива. На място са загинали всичките пътници в мерцедеса – двама мъже и две жени, чиято самоличност все още се уточнява.Незабавно след получаването на сигнала за кървавия инцидент на тел. 112 към местопроизшествието са насочени екипи на Спешна медицинска помощ, пожарната и полицейска патрулка от РУ на МВР-Асеновград. Дежурна оперативна група от РУ–Асеновград е извършила оглед за изясняване на причините и обстоятелствата, довели до тежкия инцидент.Районът е затворен за движение и полицейски служители пренасочат автомобилите по обходни маршрути.", "date": "2017.05.09", "title": " Жестока катастрофа с 4 жертви по пътя Поповица – Асеновград"}
{"url": "https://trud.bg/%d0%b2%d0%b7%d1%80%d0%b8%d0%b2-%d0%bd%d0%b0-%d0%b3%d0%b0%d0%b7%d0%be%d0%b2%d0%b0-%d0%b1%d1%83%d1%82%d0%b8%d0%bb%d0%ba%d0%b0-%d0%be%d0%b1%d0%b3%d0%be%d1%80%d0%b8-%d0%b2%d0%b0%d1%80%d0%bd%d0%b5%d0%bd/", "text": "Газова бутилка гръмна и обгори собственик на апартамент във варненския кв. „Владиславово“, съобщиха от полицията. Сигнал за взрива бил подаден в 10,16 ч във вторник.Пожарна с четирима огнеборци и линейка пристигнали на адреса в бл. 16. Прозорците на апартамента били избити от взрива, а 47-годишният мъж имал поражения по лицето, ръцете и единия крак. Той е настанен в болница с 10% изгаряния от втора и трета степен, уточниха от полицията.Предполагаема причина за инцидента е неизправност в бутилката, довела до теч на газ, който се взривил, след като човекът включил аспиратор.", "date": "2017.05.09", "title": " Взрив на газова бутилка обгори варненец"}
{"url": "https://trud.bg/%d0%ba%d0%b0%d0%bc%d0%bf%d0%b0%d0%bd%d0%b8%d1%8f%d1%82%d0%b0-%d0%bf%d0%be-%d0%b1%d0%b5%d0%b7%d0%be%d0%bf%d0%b0%d1%81%d0%b5%d0%bd-%d0%b8%d0%bd%d1%82%d0%b5%d1%80%d0%bd%d0%b5%d1%82-%d0%b2%d0%bb%d0%b8/", "text": "Кампанията за сигурност на децата в интернет продължава и тази учебна година в няколко бургаски школа. Досега тя обхвана учениците от ОУ „Братя Миладинови“, ОУ „Найден Геров“, СОУ „Петко Росен“ и СОУ „Константин Петканов“.На 10-ти май децата от 5-те и 6-те класове на училищата в к-с „Славейков“ – СУ „Епископ Константин Преславски“, СУ „Димчо Дебелянов“ и ОУ „Антон Страшимиров“ ще бъдат запознати с инициативата, както и с рисковете, които крие глобалната виртуална мрежа, към кого да се обърнат, ако станат обект на агресия или неприлични предложения и как да се предпазят.Лектори този път ще бъдат говорителят на ОД на МВР-Бургас Цветелина Рандева и компютърният програмист Пламен Шкодров. Те ще информират учениците за заплахите и изнудването в социалните мрежи и чат приложенията, както и измамите с лични данни при използване на сайтове за пазаруване.На следващия ден /11 май/ в спортна зала „Младост“ ще се проведе практическото обучение, което ще бъде водено от Георги Деведжиев от Adventure team. Неговата цел е под формата на игри и състезания децата да забравят за известно време своите телефони, таблети и социални мрежи и да се върнат към реалните игри и забавления с връстниците си.Кампанията „Кой стои срещу мен в мрежата“ е по идея на журналиста в БНТ Надя Обретенова и се осъществява съвместно от Община Бургас, Местната комисия за борба с противообществените прояви на малолетни и непълнолетни, медийна група RN, ОД на МВР-Бургас и сектор „Компютърни престъпления, интелектуална собственост и хазарт“ в ГД „БОП“.", "date": "2017.05.09", "title": " Кампанията по безопасен интернет влиза в още три училища в Бургас"}
{"url": "https://trud.bg/%d0%b4%d0%b8%d1%81%d0%ba%d1%83%d1%81%d0%b8%d1%8f-%d0%ba%d0%b0%d0%ba-%d0%bc%d0%bb%d0%b0%d0%b4%d0%b8%d1%82%d0%b5-%d0%b4%d0%b0-%d1%81%d1%82%d0%b0%d0%bd%d0%b0%d1%82-%d1%83%d1%81%d0%bf%d0%b5%d1%88%d0%bd/", "text": "Евродепутатът Андрей Новаков и кметът Димитър Николов  участваха в дискусия „Европейски възможности за младите предприемачи в Бургас“. Те разясниха пред младите хора финансовите възможностите, които предоставя ЕС за иновации и стартиране на бизнес, от които могат да се възползват иницативни хора, стремящи се към кариерно развитие.Подробно бяха представени опциите на  новата програма „Алеко“, чийто финансов ресурс възлиза на 1 млн. евро.  Тя е насочена към младите предприемачи и бе приета от ЕК по предложение на евродепутата Андрей Новаков.  Чрез нея до 200 души от Европа и България ще имат възможност да пътуват до страни като САЩ , Сингапур и Израел, да придобият опит в големи компании и след завръщането си в родината да го приложат, като създадат свои фирми.„Бургас е най-точният пример, с който може нагледно да се илюстрира какво може да се случи с европейски средства и инициативен и предприемчив управник“, заяви по време на срещата Андрей Новаков.В дискусията взеха участие зам.-кметът по Европейски политики и околна среда Руска Бояджиева, зам.-областният управител проф. Севдалина Турманова, проф. Милен Балтов от БСУ и младите предприемачи в IT сектора Петко Георгиев и Емил Праматаров.Дискусията е част от проявите, включени в програмата на „Дни на Европа“, които организира Областен информационен център – Бургас.", "date": "2017.05.09", "title": " Дискусия как младите да станат успешни предприемачи"}
{"url": "https://trud.bg/%d0%b0%d0%b4%d0%b0%d0%bc%d1%81-%d0%b2-%d0%b3%d1%80%d0%b0%d0%bd%d0%b0%d0%b4%d0%b0-0-%d1%82%d0%be%d1%87%d0%ba%d0%b8-%d0%b8-%d0%b5%d0%b4%d0%b8%d0%bd-%d0%b3%d0%be%d0%bb/", "text": "Треньорът на „Гранада“ Тони Адамс обяви, че няма никакво намерение да напуска испанския клуб въпреки слабите резултати. Английският специалист записа 5 поредни загуби, след като пое клуба от Примера. Във въпросните мачове неговият тим реализира едва едно попадение и официално изпадна.В Испания вече сравняват успеваемостта на Адамс с тази на неговия сънародник Гари Невил. Преди година легендата на „Манчестър Юнайтед“ спечели едва 3 от 16-те мача начело на „Валенсия“.", "date": "2017.05.09", "title": " Адамс в „Гранада“ – 0 точки и един гол"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bf%d1%83%d1%81%d0%ba%d0%b0-%d0%be%d1%82-%d1%80%d0%b0%d0%bd%d0%be-%d0%b1%d0%b8%d0%bb%d0%b5%d1%82%d0%b8%d1%82%d0%b5-%d0%b7%d0%b0-%d0%bb%d1%83%d0%b4%d0%be/", "text": "Ръководството на „Левски“ излезе с официално обръщение към привържениците относно следващото домакинство на тима с „Лудогорец“. Предвид наложените санкции от БФС, „сините“ фенове ще могат да изгледат дербито единствено от секторите „В“ и „Б“.Съобщението:Уважаеми привърженици, във връзка с наложеното наказание на ПФК Левски от Дисциплинарната комисия към БФС и затварянето на Сектор „А“ за домакинския двубой с Лудогорец от Седми кръг на Първата шестица на ППЛ, насрочен за 16 май 2017 г. от 20:00 часа, Ви обръщаме внимание за следните промени в пропускателния режим и достъпа до стадион „Vivacom Arena Георги Аспарухов“:Притежателите на ВИП карти за Сектор „А“ ще имат осигурен достъп до Сектор „В“. За целта ще получават безплатни билети за съоръжението само срещу представяне на своята ВИП карта.Това може да се случи само в магазина на Сектор „А“: – всеки работен ден от четвъртък (11.05.) до деня на мача от 09.30 до 18.00 часа (във вторник 16.05 билети ще се дават до 17:00 часа). – в събота и неделя магазинът ще работи от 10:00 до 16:00 часа. Притежателите на ВИП карти ще могат да ползват паркинга пред Сектор „А“ или паркинга до касите на ул. „Тодорини кукли“.Притежателите на сезонни карти за Сектор „А“ ще получат билет срещу представяне на своята карта в магазина при същите условия и срок.Притежателите на карти за паркинг пред Сектор „А“ ще могат да паркират както на него, така и на паркинга до касите на ул. „Тодорини кукли“.Продажбата на билети за мача с Лудогорец ще стартира в петък, 12.05, в мрежата на Ticketpro и на касите на ул. „Тодорини кукли“.Касите ще работят при следното работно време: В петък и понеделник от 10:00 до 18:30 часа Събота и неделя от 10:00 до 16:30 часа Във вторник от 10:00 часа до началото на второто полувреме на двубоя (21:00 часа)Цени на билетите:Сектор В: 10 лева Сектор Б и Г: 7 леваЛевски и Лудогорец ще се изправят един срещу друг във вторник, 16.05, от 20:00 часа на „Vivacom Arena Георги Аспарухов“. ПФК Левски се извинява за причиненото неудобство на всички картодържатели.", "date": "2017.05.09", "title": " „Левски“ пуска от рано билетите за „Лудогорец“"}
{"url": "https://trud.bg/%d0%b1%d1%83%d1%88%d0%b0%d1%80-%d0%b1%d0%b8%d0%b5-%d0%b8-%d0%bf%d0%bb%d1%8e%d0%b5-%d1%88%d0%b0%d1%80%d0%b0%d0%bf%d0%be%d0%b2%d0%b0/", "text": "Южени Бушар спечели „войната на блондинките“ с Мария Шарапова на тенис турнира в Мадрид. Канадката победи със 7:5, 2:6, 6:4 мача от втория кръг, след което продължи със словесната атака. „Все още мисля, че тя не трябва да играе, и много колеги са на същото мнение, но ги е страх да го кажат – твърди Джини, която нарече Маша „измамница“ заради използването на мелдоний. – Тяхната подкрепа ми помогна да взема този мач.“ Рускинята не обърна внимание на нападките и отговори, че срещата е била „само спортна битка“. Шарапова се закани да превърне разочарованието от загубата в нови успехи. Тя продължава да се радва на добро отношение от страна на организаторите на турнири и получи покана за надпреварата на трева в Бирмингам през юни.", "date": "2017.05.09", "title": " Бушар бие и плюе Шарапова"}
{"url": "https://trud.bg/%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d0%bd%d0%b0%d0%b4-18-%d0%bc%d0%bb%d1%80%d0%b4-%d0%bb%d0%b2-%d0%be%d1%82-%d0%b5%d1%81-%d1%81%d0%b0-%d0%b8%d0%bd%d0%b2%d0%b5%d1%81%d1%82%d0%b8/", "text": "Подкрепата, която България е получила от ЕС за 10 г. надхвърля 18 млрд. лв. Това са средства, които са инвестирани в икономиката и инфраструктурата на страната ни, в развитието на конкурентоспособен бизнес, в нови възможности за обучение и стаж на младите хора. Това заяви евродепутатът от ГЕРБ/ЕНП Емил Радев, който в Деня на Европа организира дискусионен форум с участието на ученици и студенти.Събитието се проведе в Морската градина на Варна, където бе монтирана инсталацията „Аз съм в Европа“. Тя се превърна в тематичен фон за снимки, от който се възползваха много жители и гости на града.В рамките на дискусията Емил Радев изрази увереност, че с подкрепата на ЕС България ще достигне средноевропейските нива на конкурентоспособност и доходи. Сред ползите от членството ни в ЕС евродепутатът открои тежестта, която Обединена Европа има при преговорите по редица въпроси с международно значение като сигурността, борбата с тероризма и организираната престъпност, цената на енергоизточниците и др.„Престъпността и измамите придобиват трансгранични измерения, затова борбата с тях изисква общоевропейски отговор, какъвто например е Европейската прокуратура. България е сред 16-те държави-членки, които на доброволен принцип обединиха усилия в тази структура, за да се борят с измамите с евросредства и ДДС. Надяваме се, че по-късно този обхват ще се разшири, така че да бъдат включени и обществените поръчки с европейско финансиране“, обясни Емил Радев.Според него България спазва отговорно задълженията си като член на ЕС, но понякога несправедливо е сочена с пръст. Радев припомни, че страната ни преди 5 г. е покрила всички технически критерии, но въпреки това още не е член на Шенгенското пространство. Като горчив пример за двоен стандарт в ЕС той посочи, че България и Румъния остават обект на мониторинг в областта на правосъдието и вътрешната сигурност, макар че проблеми с корупцията има във всички държави-членки.„Затова настояваме да се въведе общ европейски мониторинг“, категоричен бе българският евродепутат.", "date": "2017.05.09", "title": " Емил Радев: Над 18 млрд. лв. от ЕС са инвестирани в България"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b2-%d0%bf%d1%80%d0%be%d0%b3%d1%80%d0%b0%d0%bc%d0%b0%d1%82%d0%b0-%d0%b7%d0%b0-%d1%83%d0%bf%d1%80%d0%b0%d0%b2%d0%bb%d0%b5%d0%bd/", "text": "В програмата за управление е заложена доброволна военна служба. Вицепремиерът и министър на отбраната Красимир Каракачанов е убеден, че ще има много кандидати.„Така например един младеж или една девойка може да желае да служи доброволно за определен срок, за да натрупа военни знания и умения”, обясни той по .По думите му, има много доброволци, които се записват в резерва, нямат намерение да бъдат цял живот войници или да служат 10 години, а просто искат да придобият знания и умения. „Аз си го обяснявам с патриотичното им усещане – искат да бъдат готови да защитават страната си, ако това се наложи”, отбеляза Каракачанов.Очакванията му са, че дебатът за наборната военна служба ще тече, както това се случва в редица европейски страни. „Във Франция и двамата кандидати на втория тур на президентските избори залагаха в програмите си, че ще върнат наборната военна служба”, изтъкна министърът.По думите му предвиденото в програмата военно обучение в средните училища няма да е под формата на военни лагери и стрелби. Идеята е младите хора в училище да бъдат обучени на елементарни познания – как да реагират при терористична заплаха, при последици от природни бедствия, как се оказва първа помощ, уточни той.Красимир Каракачанов заяви, че няма да има проблеми с достъпа му до натовска информация. „Подобен проблем по закона в България няма, защото народните представители и министрите не подлежат на проверка. Когато националният орган ти даде достъп до класифицирана информация, получаваш достъп и от останалите партньорски служби и институции”, поясни той.", "date": "2017.05.09", "title": " Каракачанов: В програмата за управление е заложена доброволна военна служба"}
{"url": "https://trud.bg/%d0%bf%d0%b0%d1%82%d1%80%d0%b8%d0%be%d1%82%d0%b8%d1%82%d0%b5-%d1%81-%d1%88%d0%b5%d1%84%d0%be%d0%b2%d0%b5-%d0%bd%d0%b0-4-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0%d1%80%d0%bd%d0%b8/", "text": "Вместо културната Славчо Атанасов ще оглави парламентарната комисия за младежта и спорта, научи „Труд“. Общо четири председателски позиции получава „Обединени патриоти“. Искрен Веселинов ще оглави регионалната комисия, Борис Ячев – тази за борба с корупцията, а Емил Димитров – т.нар. комисия „Ревизоро“ за противодействие на контрабандата и сивия сектор.Хасан Адемов от ДПС ще настане начело на комисията по труда, социалната и демографската политика.За БСП е отредена комисията по икономическа политика и туризъм, която отново ще се управлява от Петър Кънев.Останалите ключови комисии остават за ГЕРБ.Цветан Цветанов поема вътрешната комисия, колегата му Димитър Лазаров – тази за контрол над спецслужбите и СРС-тата.Менда Стоянова отново ще е начело на комисията по бюджет и финанси, Даниела Дариткова – на комисията по здравеопазване.Бившите министри Вежди Рашидов и Ивелина Василева вече ще ръководят ресорите, които управляваха в изпълнителната власт, в парламента – съответно комисията по културата и медиите и по околната среда и водите.", "date": "2017.05.09", "title": " Патриотите с шефове на 4 парламентарни комисии, бивши министри на ГЕРБ оглавяват ресорите си в Народното събрание"}
{"url": "https://trud.bg/%d1%80%d1%83%d1%81%d0%ba%d0%b8-%d1%82%d1%80%d0%b5%d0%bd%d1%8c%d0%be%d1%80-%d0%bf%d0%be-%d0%b2%d0%be%d0%bb%d0%b5%d0%b9%d0%b1%d0%be%d0%bb-%d0%be%d0%b1%d0%b8%d0%b6%d0%b4%d0%b0-%d0%ba%d0%be%d0%bd%d1%81/", "text": "Тежък скандал избухна в руския волейбол. Треньорът на „Газпром-Югра“ (Сургут) Рафаел Хабибулин нарече „циганин конекрадец“ Пламен Константинов. Причината е, че българският треньор на „Локомотив“ (Новосибирск) е отмъкнал играча му Алексей Родичев. 29-годишният посрещач от следващия сезон ще играе за „железничарите“, а преди време дори се обяви за идеята Константинов да бъде назначен за национален селекционер на Русия. Така след мача между двата тима, завършил с победа 3:1 за „Локомотив“, Хабибулин отказал да се яви на задължителната пресконференция. „Искаха да седна до един циганин конекрадец – оправда се треньорът. – Аз доведох Константинов в Русия и като играч, и като треньор. Подадох му ръка, а той четири години се опитваше да отмъкне Родичев, който е мое волейболно дете.“ „Газпром-Югра“ не успя да се класира за полуфиналните плейофи на руското първенство след загуби с 0:3 от „Зенит“ (Казан) в последния мач от груповата фаза. „Локомотив“ пък намери място във финалното каре, където ще срещне „Динамо“ (Москва). Междувременно бившият диагонал на „Левски“ Спас Байрев бе наказан с лишаване от състезателни права за 2 години заради положителна проба за марихуана. Решението е на Дисциплинарната комисия на Българския олимпийски комитет, а волейболистът има право да го обжалва в 14-дневен срок. Байрев бе хванат с леката дрога след дербито с ЦСКА през февруари.", "date": "2017.05.09", "title": " Руски треньор по волейбол обижда: Константинов е циганин конекрадец"}
{"url": "https://trud.bg/%d0%b1%d1%80%d1%83%d1%82%d0%b0%d0%bb%d0%bd%d0%b0-%d0%b1%d0%b0%d0%bd%d0%b4%d0%b0-%d1%83%d0%b1%d0%b8%d0%b2%d0%b0%d0%bb%d0%b0-%d0%b8-%d0%b1%d0%b8%d0%b5%d0%bb%d0%b0-%d0%b7%d0%b0-%d0%bf%d0%b0%d1%80%d0%b8/", "text": "Брутална банда за наркотрафик, нанасяне на побой и убийство срещу заплащане бе разбита при акция на спецпрокуратурата и ГДБОП. В ареста са 12 членове на престъпната група. Гангстерите са уличени, че през април м.г. са нападнали проф. Стефан Станчев, началник на Клиниката по ортопедия и травматология към столичната болница “Св. Анна”. Той бе пребит с железни пръти, от което загуби едното си око.Бандата е заподозряна и за убийството на надзирателя в Софийския затвор Янко Янев. Той бе пребит до смърт на 26 декември 2016 г. в столичния кв. “Разсадника”. От спецпрокуратурата съобщиха и че силоваци от групата насекли жестоко с мачете столичен наркопласьор през август м.г. Той бил нападнат, тъй като разпространявал дрога в контролиран от бандата район.", "date": "2017.05.09", "title": " Брутална банда убивала и биела за пари"}
{"url": "https://trud.bg/%d1%81%d1%8a%d0%b4%d1%8a%d1%82-%d0%bf%d1%83%d1%81%d0%bd%d0%b0-%d0%bf%d0%be%d0%b4-%d0%b4%d0%be%d0%bc%d0%b0%d1%88%d0%b5%d0%bd-%d0%b0%d1%80%d0%b5%d1%81%d1%82-%d1%81%d0%be%d0%b1%d1%81%d1%82%d0%b2%d0%b5/", "text": "Софийският окръжен съд пусна под домашен арест собственичката на скандалния дом за възрастни хора в Елин Пелин.Йорданка Неферова и още двама души бяха арестувани след сигнал на обитател на дома, че са го държали заключен, упоен и са го принудили да прехвърли имотите си на Неферова. Собствеността му наистина се оказва прехвърлена, а в тялото му беше открит диазепам, сочи разследването.Две седмици д-р Неферова не можеше да бъде обвинена, защото – и според прокуратурата – симулираше болест и престоя в различни столични лечебни заведения. Днес в съда дойде в количка, а заради чистото ѝ съдебно минало и липсата на опасност да се укрие, беше освободена под домашен арест, информира .Съдът обаче прие, че доказателствата на този етап са достатъчни, за да се направи обосновано предположение, че тя е извършила престъпление, като противозаконно е лишила от свобода обитателя на дома за възрастни хора в Елин Пелин. Освен това заведение, обвиняемата управлява и дом за възрастни хора в Банкя.", "date": "2017.05.09", "title": " Съдът пусна под домашен арест собственичката на дома за възрастни в Елин Пелин"}
{"url": "https://trud.bg/%d0%b4%d0%b0%d0%bd%d0%b8%d0%b5%d0%bb-%d0%bc%d0%b8%d1%82%d0%be%d0%b2-%d0%be%d1%89%d0%b5%d1%82%d0%b8%d0%bb-%d0%bc%d0%b2%d0%bd%d1%80-%d1%81-%d0%b1%d0%bb%d0%b8%d0%b7%d0%be-500-%d1%85%d0%b8%d0%bb-%d0%bb/", "text": "Бившият външен министър Даниел Митов се сдоби днес с обвинение за безстопанственост заради заплатени близo 500 xил. лв. на фирма за организиране на служебни пътувания, без да обяви обществена поръчка, съобщиха от прокуратурата.  Парите били за осигуряване на самолетни билети, хотели и застраховки на служителите на Министерството на външните работи (МвнР). Фирмата, предоставяща тези услуги, била избрана чрез конкурс от Министерството на земеделието и храните (МЗХ), но не и от ведомството на Митов.Той бе призован днес в следствения отдел към Софийската градска прокуратура в 14,30 ч, за да чуе мотивите на обвинението. Според него, вместо да спази закона и да проведе обществена поръчка, бившият министър Митов положил подписа си под две споразумения (от 15 януари 2016 г. и от 22 април 2016 г.) с МЗХ, по силата на които дипломатите и служителите на неговото министерство са летели и отсядали в хотели, осигурени от въпросната фирма. Така ощетил МВнР с 494, 458 лв.„Знаете, че обществените поръчки поради обжалвания и други причини се бавят дълго време. МЗХ си е провело негова обществена поръчка, практически ние сме защитили обществения интерес, като сме подписали споразумение с тях”, обясни на излизане от следствието Митов. По думите му, ако в процедурата има нарушение, „то е от страна на фирмата, която може би в един момент е взела повече както от МЗХ, така и от МВнР, но след проверка е върнала определени суми”.Даниел Митов уточни още, че повереното му министерство има такова споразумение и с Министерството на образованието.  „Това е практика във всички български институции”, категоричен бе той. И добави, че е „поредният в редичката министри, които трябва да дойдем дотук да си се видим”. На 4 май с обвинение по същото дело се сдоби и неговият заместник Христо Ангеличин. По-късно стана ясно, че му е наложена най-леката мярка за неотклонение – „подписка”.", "date": "2017.05.09", "title": " Даниел Митов ощетил МВнР с близо 500 хил. лв. (обзор)"}
{"url": "https://trud.bg/%d1%81%d0%b8-%d0%b4%d0%b7%d0%b8%d0%bd%d0%bf%d0%b8%d0%bd-%d0%bf%d1%80%d0%b5%d0%b4-%d0%bc%d0%b0%d0%ba%d1%80%d0%be%d0%bd-%d0%ba%d0%b8%d1%82%d0%b0%d0%b9-%d1%89%d0%b5-%d0%b1%d1%80%d0%b0%d0%bd%d0%b8-%d0%bf/", "text": "Китайският президент Си Дзинпин обеща да защитава ключовото споразумение за климата, подписано в Париж, което има за цел да ограничи климатичните промени и да намали вредните емисии, причинени от изкопаемите горива.Си Дзинпин е поел този ангажимент в телефонен разговор с новоизбрания президент на франциоя Еманюел Макрон, съобщава .Доналд Тръмп все още не е решил дали да оттегли САЩ от международния договор, както обещаваше по време на кампанията си.Експерти по климата се опасяват, че подобен ход от страна на американския лидер ще доведе до хаос в изпълнението на Парижкото споразумение. ", "date": "2017.05.09", "title": " Си Дзинпин пред Макрон: Китай ще брани Парижкото споразумение за климата"}
{"url": "https://trud.bg/%d0%bc%d0%b5%d0%b3%d0%b0%d1%83%d1%87%d0%b5%d0%bd%d0%b8%d0%b5-%d0%bd%d0%b0-%d0%bd%d0%b0%d1%82%d0%be-%d1%83-%d0%bd%d0%b0%d1%81-%d0%b2%d0%bf%d0%b5%d1%87%d0%b0%d1%82%d0%bb%d0%b8-%d1%82%d1%80%d1%8a%d0%bc/", "text": "US президентът поздрави Борисов за третия премиерски мандатМаневрите са от най-големите в Европа след края на студената войнаКулминацията на „Сейбър гардиън 2017“ ще бъде между 10 и 16 юли в България, Румъния и УнгарияАмериканският президент Доналд Тръмп благодари на българския премиер Бойко Борисов за подготовката на най-голямото учение на НАТО в Европа през тази година. Държавният глава изпрати писмо до Борисов, в което го поздравява за избирането му за министър-председател. В текста Тръмп изразява и задоволството си от плановете на българските власти да модернизират армията си.Именно част от войската ни – 3500 военни, ще вземе участие във военните маневри “Сейбър гардиън 2017”, чиято кулминация ще бъде у нас, Румъния и Унгария между 10 и 16 юли. В учението има бойна техника и пехота от общо 21 държави, членки или партньори на НАТО. Общият брой на войниците надхвърля 40 000 души.В България подготовката на “Сейбър гардиън” започна още в началото на тази година, като на полигона “Ново село” пристигнаха 120 американски военни, 15 верижни машини “Брадли”, част от Трета бронирана бригада от Четвърта пехотна дивизия на US пехотата.Освен в “Ново село” симулация на война ще има на още няколко полигона – пехотата ще действа в “Корен”, намиращ се край Хасково, а “Шабла” ще приеме противовъздушната отбрана, която ще тренира стрелба по бойни самолети.Цялото учение е под командването на НАТО. В него има рекорден брой американско участие – 6000 военни, които от месеци пристигат поетапно в Европа от базите в САЩ. От Пентагона и алианса отричат целта на маневрите да е демонстрация на сила спрямо Русия след анексирането на Крим преди три години.", "date": "2017.05.09", "title": " Мегаучение на НАТО у нас впечатли Тръмп"}
{"url": "https://trud.bg/%d1%82%d1%83%d1%80%d1%81%d0%ba%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%b8%d1%81%d0%ba%d0%b0-40-%d1%81%d0%bc%d1%8a%d1%80%d1%82%d0%bd%d0%b8-%d0%bf%d1%80/", "text": "Прокуратурата турския град Истанбул настоява наказанието на узбека Абдулкадир Машарипов, който извърши кървавото нападение срещу истанбулския клуб „Рейна“, да бъде 40 смъртни присъди, съобщи турската .При атаката в новогодишната нощ Машарипов уби 39 души и рани над 70. Обвинението също така призовава за 15 години затвор за обвиняемия за членство във въоръжена терористична групировка, както и за 2370 години затвор за няколко опита за убийство.", "date": "2017.05.09", "title": " Турската прокуратура иска 40 смъртни присъди за атентатора от истанбулския клуб „Рейна“"}
{"url": "https://trud.bg/%d0%b3%d0%b0%d0%bb%d1%8f-%d0%b4%d0%b8%d0%bc%d0%b8%d1%82%d1%80%d0%be%d0%b2%d0%b0-%d0%be%d0%b3%d0%bb%d0%b0%d0%b2%d1%8f%d0%b2%d0%b0-%d0%bd%d0%b0%d0%bf/", "text": "Връчват на Павлова подготовката за председателството на ЕСПравителството официално прехвърля подготовката за българското председателство на Съвета на ЕС на създаденото за целта министерство, оглавено от Лиляна Павлова – това е първата точка в дневния ред на първото заседание на кабинета “Борисов 3”. То ще се проведе утре след 10 ч. Досега за председателството са отговаряли Вежди Рашидов като културен министър, Томислав Дончев и служебният вицепремиер Деница Златева.“Труд” научи, че все още няма яснота къде ще се помещава новото ведомство на Павлова – в сградата на МС нямало място, затова се разглеждали други варианти. Причината – звената, които отговарят за подготовката, ще минат в министерството, а отделно ще са необходими още 300 нови служители.Сред другите точки в дневния ред е смяна на шефа на НАП – сегашният Бойко Атанасов е подал оставка и ще бъде сменен от заместничката си Галя Димитрова. МС назначава и нови областни управители на Варна, Смолян и Хасково.", "date": "2017.05.09", "title": " Галя Димитрова оглавява НАП"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%b1%d0%bb%d1%8a%d1%81%d0%bd%d0%b0%d0%bb-%d1%88%d0%b0%d0%bc%d0%bf%d0%b8%d0%be%d0%bd%d0%b0-%d0%be%d1%82-%d1%82%d1%83%d1%80-%d0%b4%d1%8c%d0%be-%d1%84%d1%80%d0%b0/", "text": "Шампионът от най-престижното колоездачно състезание Крис Фрум се оплака, че шофьор го блъснал нарочно, докато тренирал в околностите на Монако, където живее. Британският ас на отбора „Скай“ се измъкнал невредим от ситуацията, а всичките поражения били по велосипеда му. „Сигурен съм, че стана умишлено, а след това шофьорът избяга – заяви Фрум. – Колата вървеше след мен прекалено дълго време, въпреки че можеше да ме изпревари.“ Трикратният шампион от Тура не е особено популярен във Франция. Преди 2 години той бе залят с урина от зрители, които явно искаха да намекнат, че използва допинг.", "date": "2017.05.09", "title": " Шофьор блъснал шампиона от Тур дьо Франс"}
{"url": "https://trud.bg/%d0%b2%d0%b8%d0%b3%d0%b5%d0%bd%d0%b8%d0%bd-%d1%80%d0%b0%d0%b1%d0%be%d1%82%d0%b0%d1%82%d0%b0-%d0%bd%d0%b0-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b5-%d0%b2%d1%8a/", "text": "Надявам се да работим в добра координация и управляващи, и опозиция за европейското председателство на страната ни. Това каза депутатът от БСП Кристиян Вигенин по .„Още след изборите заявихме, че председателството ще е една от темите, по които ще сме конструктивни и ще търсим съвместни действия, разбира се с едно условие – важни решения и дискусиите да се водят в парламента, а не някъде навън в изпълнителната власт, зад закрити врати“, каза той.Важно е да покажем, че България е равноправен член на ЕС и може да има своя реален принос и да почувства Европа, че не сме периферия. Чрез това председателство може да сме център на политиката, каза още Вигенин.По повод информацията, че Мария Габриел е предложението на ГЕРБ за еврокомисар, Вигенин коментира, че за него работата й е възприемана с добри впечатления.„Но не съм сигурен, че ако ресорът е „Дигитализация“, не съм убеден, че тя е човекът, който има добри познания точно в тази сфера. Тя се занимаваше с други неща в Европарламента. Но в крайна сметка всеки еврокомисар е политическа фигура, зад който стои един много мощен екип в комисията. Аз нямам съмнения, че всеки би се справил“, заяви той.", "date": "2017.05.09", "title": " Вигенин: Работата на Мария Габриел е възприемана с добри впечатления"}
{"url": "https://trud.bg/%d0%b1%d0%be%d0%bb%d0%bd%d0%b8%d1%86%d0%b8%d1%82%d0%b5-%d0%bd%d1%8f%d0%bc%d0%b0-%d0%b4%d0%b0-%d1%81%d0%b8-%d0%b2%d0%b7%d0%b5%d0%bc%d0%b0%d1%82-%d0%bf%d0%b0%d1%80%d0%b8%d1%82%d0%b5/", "text": "Няма да бъдат възстановени парите, които болниците са изхарчили по пациенти, приети и лекувани след изчерпването на финансовия лимит, наложен на всяка лечебница от НЗОК. Това е станало ясно на заседание на надзорния съвет на здравната каса, проведено през април. По думите на управителя на НЗОК д-р Глинка Комитов „Ние писахме писмо на Министерството на финансите и те казаха – за надлимитна дейност пари няма да ви дадем.“ Така почти сигурно лечебниците няма да си получат средствата за 2016 г., които са в размер на близо 20 млн. лв. „Аз повдигнах въпроса за изплащането на надлимитната дейност на болниците, тъй като имаше решение на надзора да се дадат тези средства. Вместо това отпуснахме 20 млн. лв. за ченета, които освен всичко друго няма как да бъдат усвоени до края на годината.“ Това обясни пред „Труд“ председателят на Българската асоциация за закрила на пациентите Пламен Таушанов, който е в надзора на НЗОК. Припомняме, че през февруари касата реши да изплати надлимитната дейност на лечебните заведения за 2016 г., за периода март – ноември, възлизаща на 19,5 млн. лв", "date": "2017.05.09", "title": " Болниците няма да си вземат парите"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6%d0%b8-%d0%be%d1%82-%d1%81%d0%b5%d0%b4%d0%b5%d0%bc-%d0%b4%d1%8a%d1%80%d0%b6%d0%b0%d0%b2%d0%b8-%d1%81%d0%bd%d0%b8%d0%bc%d0%b0%d1%85%d0%b0-%d1%84%d0%b8%d0%bb%d0%bc/", "text": "Младежи от седем държави снимаха късометражни филми за Велико Търново на кинолента. Талантливи млади хора от Старата столица и техни връстници от Испания, Португалия, Италия, Гърция, Словакия и Македония заснеха кадри от най-разнообразни кътчета в града на Асеневци, чрез използването на класическата аналогова технология.Атрактивната инициатива под надслов “Sending message of love” бе част от конкурса за късометражно кино „48 Hours Tsarevgrad Film Chalenge”. Проявата бе съпътстваща към Международния фестивал за късометражен филм „IN THE PALACE”, който се проведе във Велико Търново от 1 до 7 май.В уъркшопа „CINE Super 8” участваха пет екипа, сформирани от талантливите младежи. Освен снимането на терен, творците промиваха заснетите ролки в специално оборудвана за целта подвижна лаборатория. Техни ръководители бяха преподавателят по актьорско майсторство в НАТФИЗ „Кръстьо Сарафов” Красимир Стоичков и фестивалният директор Цанко Василев. Сюжетът на филмите бе определен чрез жребий – всеки екип изтегли по три думи, чийто тематичен контекст бе обвързан с Велико Търново – извадки от разкази, легенди, литературни творби, музикални произведения, локации, територии от историческия и съвременен план на града и др.Четиринадесетото издание на фестивала „IN THE PALACE” обхваща последователно София, Велико Търново, Варна и Балчик. Арт събитието се зароди по инициатива на кмета на старопрестолния град Даниел Панов. Най-мащабният по рода си арт форум у нас е продължение на фестивала „В дворците на морската, старата и новата столици на България”, започнал през 2014 г.Националната вълна от последователни филмови прожекции е част от общите прояви в София, Варна и Велико Търново – градове финалисти в надпреварата „Европейска столица на културата” – 2019. Фестивалът “In The Palace” подкрепя българското председателство на Съвета на Европейския съюз през 2018 г. В рамките на събитието във великотърновските училища с изучаване на чужди езици се проведоха обучителни филмови ателиета.Победителят в конкурса „48 Hours Tsarevgrad Film Chalenge” ще получи безплатна акредитация за финала на „In The Palace International Short Film Festival” в края на юни в Балчик и ще бъде прожектиран пред международна публика.", "date": "2017.05.09", "title": " Младежи от седем държави снимаха филми за Велико Търново на кинолента"}
{"url": "https://trud.bg/%d0%ba%d0%bb%d1%8e%d1%87%d0%be%d0%b2%d0%b0-%d0%bf%d1%80%d0%be%d0%bc%d1%8f%d0%bd%d0%b0-%d0%b7%d0%b0-%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%b8%d1%81%d0%ba%d0%b0-%d0%b3%d0%b5%d1%80%d0%b1/", "text": "Махат и партийната субсидияГласуват за активна регистрация на българите в чужбинаПрезидентът ще определя мандатните райони, те ще са 240 на бройОт ГЕРБ ще изпълнят предизборното си обещание и още тази седмица ще внесат в парламента отново ключовите промени за изборите, с които да бъде въведен мажоритарният вот. “След като 2,5 млн. българи са гласували за референдум с тези правила за въвеждането на мажоритарна система, ние ще се съобразим с тези български граждани. Предлагаме законопроект, в който ще бъде заложена изцяло мажоритарна система”, заяви пред “Труд” председателят на парламентарната група на ГЕРБ Цветан Цветанов. И поясни, че това ще стане веднага след като Народното събрание гласува в сряда съставите на 23-те парламентарни комисии. И припомни, че още по време на предизборната кампания темата е била приоритет на ГЕРБ. От мнозинството са категорични, че внасянето на законопроекта не се прави заради започналите протести на Слави Трифонов. От своя страна бъдещият председател на правната комисия в парламента Данаил Кирилов (ГЕРБ) уточни, че отново на обсъждане ще бъде поставен законопроектът, който съпартийците му са внесли в 43-тото народно събрание. Но тогава текстовете не срещнаха подкрепа сред останалите политически партии още в комисия.“Основните идеи са територията на страната да се раздели на 240 многомандатни избирателни района, а всеки от тях да е с отделна 13-членна избирателна комисия”, припомни Кирилов. Предложението е районирането да бъде одобрено с указ на президента. Целта е държавният глава като независима институция да бъде арбитър, а не районите да се определят от орган или структура, които са под конюнктурно влияние. Кирилов отбеляза, че до момента между ГЕРБ и президента Румен Радев не е имало разговори в тази посока, но “би било добре да се проведат такива”. Кирилов поясни, че за разделянето на районите президентът ще може да ползва цялата администрация на държавата, включително служба ГРАО, Националния статистически институт, ЦИК.По отношение на българите в чужбина ГЕРБ настоява за активна регистрация на сънародниците ни по време на избори. “Така за пръв път ще имаме достоверност и верификация на избирателните списъци”, обясни Данаил Кирилов. И още: “Гласовете на сънародниците ни в чужбина ще се отчитат по техния постоянен адрес в България, което в една значителна степен ще наложи и по-модерните методи за гласуване – машинното или електронното дистанционно гласуване.”Данаил Кирилов поясни, че в т.нар. технически промени ГЕРБ оттегля “празния стол” от първоначалния си законопроект. Народният представител припомни, че в миналото Народно събрание той и колегите му са предложили мястото на депутат, който стане министър, да остава празно и да се провеждат нови частични избори. “Този проблем обаче остава висящ и ще трябва да му намерим решение между първо и второ четене”, предупреди Кирилов.Към момента от ГЕРБ нямат подкрепа за законопроекта от коалиционните си партньори “Обединени патриоти”. Но това не би било изпитание за новата управляваща коалиция. “Ще отправим покана за подкрепа от всички парламентарни групи”, каза Данаил Кирилов. Той коментира, че от ГЕРБ предлагат и нулева субсидия за партиите. Така на практика 2 от въпросите в референдума – мажоритарната система и финансирането на партиите – влизат на дневен ред в парламента.", "date": "2017.05.09", "title": " Ключова промяна за изборите иска ГЕРБ"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d1%81%d0%b5-%d0%bd%d1%83%d0%b6%d0%b4%d0%b0%d0%b5-%d0%be%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0%d1%80%d0%bd%d0%be-%d0%bc%d0%bd%d0%be/", "text": " ", "date": "2017.05.09", "title": " Макрон се нуждае от парламентарно мнозинство (инфографика)"}
{"url": "https://trud.bg/%d1%81%d0%bf%d1%80%d1%8f%d1%85%d0%b0-%d1%82%d1%8a%d1%80%d1%81%d0%b5%d0%bd%d0%b5%d1%82%d0%be-%d0%bd%d0%b0-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%be%d1%82%d0%be-%d0%bc%d0%be%d0%bc%d1%87/", "text": "Заради лошите атмосферни условия временно е преустановено издирването на 20-годишния Ивелин Узунов. То ще бъде подновено веднага след като времето позволи това.„Специално има представена техника за нощно виждане, термовизионни камери. Ние отправяме призив към всички които видят момче, което отговаря на описанието – ръст 180, с кафяви очи, със сив суитчър и черен анцуг, който види такъв човек нека да сигнализира в полицията“, каза пред  Цветелина Черкезова – говорител на ОД на МВР-Смолян.Момчето изчезна от село Смилян на 5 май и до момента няма вест от него. В търсенето му до момента са се включили повече от 100 души – близки, полицаи, доброволци. Включено е следово куче, днес се присъединиха и служители на Гранична полиция.", "date": "2017.05.09", "title": " Спряха търсенето на изчезналото момче от Смилян заради лошото време"}
{"url": "https://trud.bg/%d1%81%d0%bb%d0%b0%d0%b3%d0%b0%d1%82-%d0%b2%d0%b8%d0%b4%d0%b5%d0%be%d0%ba%d0%b0%d0%bc%d0%b5%d1%80%d0%b8-%d0%b8-%d0%b2-%d0%b4%d0%b5%d1%82%d1%81%d0%ba%d0%b8%d1%82%d0%b5-%d0%b3%d1%80%d0%b0%d0%b4%d0%b8/", "text": "Столичната община започва работа по поставянето на видеонаблюдение във всички детски ясли в София. След това поетапно ще бъдат монтирани камери и в яслените групи в общинските детските градини, съобщи пред „Труд“ зам.-кметът на София по финанси Дончо Барбалов. „Първо ще заработи видеонаблюдението в 24-те ясли в София, които се посещават от около 2400 деца. На следващ етап това ще се прави и в над 100 ОДЗ-та, в които има голям брой яслени групи“, поясни Барбалов. Той обясни, че се предвижда камери да бъдат поставени в спалните и помещенията за игра и хранене. Записите ще се пазят 30 дни, като при съмнение за проблем или насилие директорите заедно с родителите ще могат да изгледат записите. По думите целта на мярката е най-вече да се даде спокойствие за безопасността на малките деца и спазването на правилата. „Все още няма разчети колко би струвало видеонаблюдението, но се надяваме да стане реалност в кратък срок. Възможно най-скоро да организираме тръжна процедура и ще имаме повече яснота“, обясни още Дончо Барбалов. Пред вестника зам.-кметът посочи, че вчера вече е провел среща с директорката на 35-а детска ясла, която засега е единствената с вече действаща система за видеонаблюдение, за да обменят опит.", "date": "2017.05.09", "title": " Слагат видеокамери и в детските градини в София"}
{"url": "https://trud.bg/%d1%81-%d1%8f%d0%b1%d1%8a%d0%bb%d0%ba%d0%b8-%d1%81%d0%bf%d0%b0%d1%81%d1%8f%d0%b2%d0%b0%d1%82-%d0%bd%d0%b0%d0%b9-%d0%bc%d0%bb%d0%b0%d0%b4%d0%b8%d1%8f-%d0%bc%d0%b5%d1%87%d0%be%d0%ba-%d0%b2-%d0%b1%d0%b5/", "text": "Рику бил държан на кучешка каишка от собственика си в АлбанияЕкипът се надява да започне да копае бърлога и след време да заспи зимен сънРику е настанен в карантинно отделение. Следващата седмица ще бъде пуснат сред природата, където за пръв път ще се запознае с мецаната Сейда.С меню от плодове и зеленчуци, сред които най-любимото нещо са ябълките, мечето Рику се приобщава към новия си дом в България. Той е най-новият и най-младият обитател на парка за танцуващи мечки край Белица, след като бе спасен от двор в Албания със съдействието на международната организация “Четири лапи”.Мечето е у нас от 6 дни, като се планира в понеделник или вторник да бъде пуснато от карантинното отделение, в което се намира, за да опознае природата, съобщи пред “Труд” управителят на парка за танцуващи мечки Димитър Иванов.“Засега се държи добре, страх го е от другите мечки видимо, но така трябва да е, защото той е на 2 години и 3 месеца и това е нормално за възрастта му. Доколкото можем да видим, е здрав. Ще насрочим и първия по-обстоен медицински преглед, а за момента му даваме само обезпаразитяващи лекарства и не е много впечатлен от вкуса им”, уточни той.Не се знае какво е било предишното му меню, защото човекът, който се е грижел за него, нямал желание да споделя информация, искал е само да се отърве от мечето. В момента обаче Рику яде разнообразна храна. “Най-много обича ябълки, след това круши, за разлика от кивито и морковите. Маруля също харесва, както и хляб, което не е изненада, защото е отглеждан на затворено. Яде доста повече от очакваното”, разказа Иванов за мечето, което е било държано на кучешка каишка и вероятно е било бито.Въпреки всичко обаче Рику все още е дете и в Белица му предстои му да се запознае с природата. “При него е малко по-различно, защото вече се е запознавал няколко пъти. Бившият собственик го е гонил няколкократно. Опитвал се да го остави в гората, но мечето се връщало обратно”, посочи управителят на парка.То е било взето от гората за продажба или за да бъде танцуваща мечка, но по същото време в Албания влиза закон, с който кафявата мечка става защитена почти както в България. Може би по тази причина собственикът му се е опитвал няколко пъти да го връща в гората, казва Иванов.Сега Рику ще трябва да свикне с условията в парка. Предстои му да се запознае с тока, с оградите и докъде може да стигне. Ще свиква и с дневния режим на храната. След това ще се научи да влиза и да излиза от бърлога.Свикнал е с хора, но за пръв му предстои среща с мечка. Тя вероятно е бъде с най-младата в парка – Сейда, която е на около 14 години. От екипа се надяват това да се случи в любовния период, когато контактите и запознанствата между мецаните са по-лесни. Любовният сезон е в разгара сиЛюбовният сезон тече с пълна сила за мечките, които живеят в Белица, а от екипа признават, че той почти по нищо не отстъпва на този на мецаните на свобода.“Сезонът е в момента, и то с всички притурки към него. Мечките си правят двойките и предбрачните игри, дори има опит за копулация, но няма последствия. Правят всички тези нормални неща”, разказа управителят на парка Димитър Иванов.С усмивка признава, че понякога и при тях е като индийски сериал, когато става дума за отнемане на партньори и каране за мъжки.“Мечката не е много вярно животно, не е моногамно, но когато в един сектор имаме 2 мъжки и 2 женски, няма много начини да се разпределят. Когато единият мечок е по-силен от другия, той е доминантен и взима пръв двете женски. Във всеки сектор е различно и има доминантна мечка, нашата работа е да ги подбираме, така че да няма силно изразен доминант, защото стават проблеми. Понякога най-силната мечка е женска. Има много различни показатели, които им влияят – възрастта, колко време са в парка, кога са дошли, какъв е бил предишният му живот. Процесите са много са различни и много динамични, в годините се променят”, допълни той.", "date": "2017.05.09", "title": " С ябълки спасяват най-младия мечок в Белица"}
{"url": "https://trud.bg/%d0%b2-%d0%ba%d1%83%d0%b1%d0%b0-%d0%be%d1%82%d0%b2%d0%be%d1%80%d0%b8%d1%85%d0%b0-%d0%bf%d1%8a%d1%80%d0%b2%d0%b8%d1%8f-%d0%bb%d1%83%d0%ba%d1%81%d0%be%d0%b7%d0%b5%d0%bd-%d0%bc%d0%be%d0%bb-%d0%b2%d0%b8/", "text": "Лускави витрини с луксозни западни стоки – картина, която обичайно не се свързва с Куба. До днес, защото Островът на свободата вече има своя първи луксозен шопинг мол от революцията през 1959 г. Той беше открит в сърцето на старата част на Хавана.Чифт маркови кецове се продава за 268 американски долара. За да си ги купи средностатистическият кубинец, трябва да спестява всичките си приходи в продължение на две години и половина.В комплекса се предлагат часовници по 5000 долара, писалки по 3000 и крем за лице на цена 40 долара. За местните, които заработват по 12,50 долара на месец, това са продукти от друга галактика.Търговският център не е предназначен за тях, а за туристите. Тази година комунистическата държава се надява да привлече 4 милиона чуждестранни посетители, което би представлявал ръст от 15% в сравнение с 2016 г.", "date": "2017.05.09", "title": " В Куба отвориха първия луксозен мол (ВИДЕО)"}
{"url": "https://trud.bg/%d0%b8%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%b6%d0%b8%d0%b2%d0%be%d1%82%d0%b0-%d0%bd%d0%b0-%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b8%d1%82%d0%b5-%d0%b1%d1%8a%d0%bb%d0%b3/", "text": "Анкетьорите ще могат да се разпознават чрез идентификационни картиПроучва се и силата на захвата на ръцетеЕвропейско изследване на мюнхенската организация „Макс планк институти“ ще анализира процесите на стареене и живота на българите на 50 и повече години. То ще обхване 2000 души, избрани на случаен принцип, и ще се провежда до септември тази година. Избраните участници ще бъдат посетени в домовете им от представител на социологическа агенция след официално писмо от организаторите. Анкетьорите ще могат да бъдат разпознати чрез идентификационните документи.„Всеки може да откаже, но искам да призова по-възрастните да участват, защото за тях липсват данни“, обяви пред БНР Екатерина Маркова – българският координатор на проекта от Института за изследване на обществата и знанието при БАН.Проучването се фокусира върху целия живот на анкетираните – детство, родителство, работа и образование, както и условията им на живот след пенсионирането. Европейското изследване ще даде и сведения за някои физиологични особености, като силата на захвата на двете ръце, който е обвързан с предразположеността ни към различни заболявания.„Въпросникът ще ни покаже и как човек възприема и запомня списък от думи, които след това трябва да повтори“, каза още Екатерина Маркова.Резултатите ще може да се използват за формиране на бъдещата демографска, здравна и пенсионна политика. Данните ще са достъпни за всички догодина.", "date": "2017.05.09", "title": " Изследват живота на възрастните българи"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d0%be%d0%b4%d0%bf%d0%b8%d1%81%d0%b0-%d0%bf%d0%bb%d0%b0%d0%bd-%d0%b7%d0%b0-%d0%b2%d1%8a%d0%be%d1%80%d1%8a%d0%b6%d0%b0%d0%b2%d0%b0%d0%bd%d0%b5-%d0%bd%d0%b0-%d1%81/", "text": "Представители на американската отбрана заявиха пред телевизионния канал , че президентът Доналд Тръмп е одобрил план за въоръжаване на сирийските кюрди, които са важен съюзник на Съединените американски щати в борбата срещу терористичната групировка „Ислямска държава“ в Сирия.Един от представителите коментира, че ходът е значим, тъй като е в подкрепа на идеята, че Сирийските демократични сили е бойната сила, която вероятно ще участва в офанзивата за град Ракка. Решението на Тръмп също подсилва идеята, че Сирийските демократични сили, сирийските кюрди и Сирийската арабска коалиция имат подкрепата на САЩ.Заповедта е подписана и това „позволява процесът да започне да действа“. Когато заповедта стигне до Министерството на отбраната на САЩ, страната може да започне да осигурява на сирийските к", "date": "2017.05.09", "title": " Тръмп подписа план за въоръжаване на сирийските кюрди"}
{"url": "https://trud.bg/%d0%bd%d0%b5-%d0%b1%d0%be%d0%b9%d1%82%d0%b5-%d1%81%d0%b5-%d0%b3-%d0%bd-%d0%bf%d0%b0%d0%bd%d0%be%d0%b2-%d0%b4%d1%80%d1%83%d0%b3%d0%b8-%d0%b2%d0%b8-%d1%81%d0%bb%d0%be%d0%b6%d0%b8%d1%85%d0%b0-%d0%bd/", "text": "Кои са „агнешките главички“, които плашат съдия №1?Тъжно, но и странно е, че всъщност Лозан Панов разпознава сам себе си като адресат на протеста с „агнешките главички“Тъжно. Непочтено. Цинично. По още много начини може да бъде определено неадекватното поведение на председателя на най-висшата съдебна инстанция у нас – административният ръководител на Върховния касационен съд Лозан Панов.Когато магистрат – а какво остава, когато това е съдия № 1 – започне да обикаля телевизионните студиа и да се държи в интервютата като обидена мадона, очевидно нещо не е наред.Когато в петък в ефира на Нова телевизия Лозан Панов се оплака, че чувства заплаха за живота си заради протест на неколцина младежи, зрителите сигурно са си помислили, че медията е включила в програмата си предаването „Сигнално жълто“ на Албена Вулева. В обидно за нивото на журналистическата професия „интервю“ на Анна Цолова, Лозан Панов достигна до нови „низости“ при изпълнението на поставената му задача – ерозиране на доверието в Темида. „Наивно е да мисля, че няма да бъде насочено – предвид всички други атаки – към семейството ми, за мен лично персонално. Дори защо не и с физическо отстраняване“, обясни Лозан Панов по повод протеста пред Висшия съдебен съвет, при който група млади мъже мълчаливо държаха в ръцете си истински „агнешки главички“ като символ на зависимостта на висши магистрати от едноименния олигархичен кръг.Тъжно, но и странно е, че всъщност Лозан Панов разпознава сам себе си като адресат на протеста с „агнешките главички“ пред ВСС. От видеокадрите, а и от богатия снимков материал от пърформанса никъде не става видно протестиращите младежи да са издигали лозунг срещу председателя на ВКС или срещу друг конкретен член на ВСС, например Калин Калпакчиев. Прави впечатление друго обаче – клоунските маски, които протестиращите младежи са поставили на лицата си, имат розовеещи се бузки, досущ като на Прокопиев. Проблемът на председателя на Върховния касационен съд изобщо не е в несъществуващата заплаха за физическата му сигурност, проблемът на Лозан Панов е, че сам се припознава, като зависим от „агнешките главички“ и „розовите бузки“.И понеже Панов бе в поредното телевизионно студио, в което бе направено всичко възможно тази обвързаност да бъде прикрита, а зрителите – манипулирани, което вече е тенденция за публицистичните предавания на мейнстрийм медии като Нова телевизия, Би Ти Ви, БНТ, БНР и Дарик радио, налага се да припомним кои са „агнешките главички“. Във времето, в което Иван Костов е министър-председател, а у нас с бързи темпове се развива криминалната приватизация, група сини депутати редовно се събира в ресторанта на Централния кооперативен съюз на ул. „Г. С. Раковски“ и яде все агнешки главички.Неотлъчно в този властови кръг „Агнешките главички“ е тогавашният син депутат от Разград Никола Николов, чието име е свързано с ред разследвани приватизационни сделки и най-вече с прохождането в бизнес делата на превърналия се по-късно в олигарх Иво Прокопиев – Кръстник на наследилия „Агнешките главички“ задкулисен кръг – „Капитал“.Същественото в поредното интервю със заучени отговори на председателя на ВКС изобщо не е в смехотворните фантазии за заплаха за живота му, мултиплицирани скоростно от „Дневник“, „Медиапул“, „Клуб Зет“, нито дори продължаващите цинични атаки на съдия № 1 срещу държавното обвинение или недопустимите политически коментари, които Лозан Панов не спира да прави. От думите и поведението на Панов стана ясно, че него не го плашат протестиращите момчета, а собствените му зависимости. И по-точно – страховете, че тези зависимости, които позволяват на олигархичните кукловоди да го дирижират, са на път да бъдат публично разкрити.Ето част от фактите, които разкриват истината за председателя на Върховния съд, както и част от въпросите, на които Лозан Панов дължи незабавни отговори. Проверка по изложеното със сигурност следва да направят и да потърсят компетентните институции – Висшият съдебен съвет, Инспекторатът към ВСС, Сметната палата, Националната агенция за приходите, защото то не засяга поредната плеймейтка, а съдия №1:1. Срещал ли се е през октомври и ноември 2006 г. Лозан Панов с български бизнесмен, с интереси в минната промишленост и обсъждал ли е с него амбициите си да се кандидатира за административен ръководител – председател на Административен съд София-град, като срещу осигуряването на подкрепа при избора от ВСС е гарантирал съдействие при разглеждането на административни дела? И смята ли, че именно тези му нерегламентирани контакти и търговия с влияние са изиграли ключова роля при гласуването на тогавашния състав на ВСС от 20 декември 2006 г., с което Лозан Йорданов Панов е избран за председател на АССГ? (Данни за горното се съдържат в изготвени веществени доказателствени средства на базата на регламентирана употреба на специални разузнавателни средства).2. Защо и по какъв повод Лозан Панов посещава тържество, на което присъства адвокат на обвиняемия за фалита на КТБ и укриващ се от българското правосъдие банкер беглец Цветан Василев? Обсъждани ли са били въпроси относно изхода на делото срещу Василев, което би било обект на окончателно решение от ръководения от Лозан Панов ВКС? (Многократно в интернет и в редица медии са публикувани снимки от пиянски гуляй, на който Лозан Панов е в прегръдка с Божидар Банков, адвокат на Цв. Василев).3. Колко пъти и в какви кръгове Лозан Панов е обсъждал своето издигане като кандидат за президент на изминалите през есента на 2016 г. избори за държавен глава на Република България? Обсъждал ли е темата с бивш партиен лидер и бивш министър-председател на страната? (Данни за част от горното се съдържат в неофициална стенограма от сбирка на обвиняемия олигарх Иво Прокопиев, господата Радан Кънев и Христо Иванов, обслужващите ги поръчкови журналисти, професионални протестъри и др. Автентичността на стенограмата от т.нар. АРГО-гейт бе потвърдена от част от участници в сбирката на задкулисието. А по признанията на Христо Иванов, причина Лозан Панов да не бъде издиган за кандидат за президент, е неговата съпруга Елисавета Панова, която номиналният председател на „Да, България“ назовава с псевдонима: „черен лебед“).4. Във връзка с появили се съмнения за недекларирани в срок сделки с имоти, собственост на Лозан Панов и неговата последна съпруга Елисавета Панова, в качеството си на публична личност, заемаща висш държавен пост, готов ли е да изиска сам пълна данъчна ревизия от Националната агенция за приходите за него и членовете на неговото семейство? (Ако Сметната палата и Инспекторатът на Висшия съдебен съвет установят несъответствие в декларациите на Лозан Панов и съпругата му, НАП ще е длъжна сама да извърши пълна проверка на висшия магистрат и фамилията му).Това са само малка част от фактите, които пораждат множество въпроси. Време е за отговори и действия на институциите. А както председателят на ВКС сам обяви в първата си политическа реч на 11 декември 2015 г., с която грубо погази разделението на властите и наруши конституцията: „Нека кажем „не“ на страха и не допуснем мълчанието да ни превърне в страхливци.“", "date": "2017.05.09", "title": " Не бойте се, г-н Панов, други ви сложиха на власт"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%be%d0%b1%d1%8f%d0%b2%d0%b8-%d0%b5%d0%b2%d1%80%d0%be%d1%87%d0%bb%d0%b5%d0%bd%d1%81%d1%82%d0%b2%d0%be%d1%82%d0%be-%d0%b7%d0%b0-%d1%81%d1%82%d1%80%d0%b0/", "text": "Турция желае да продължи процеса на присъединяване към ЕС и разглежда това като своя „стратегическа цел“. Това заяви президентът Реджеп Ердоган в изявление по случай Деня на Европа.„Нашата страна, която от векове е в историческо, географско и културно отношение част от Европа, има желание да продължи процеса си за членство в ЕС, който тя разглежда като стратегическа цел, в рамките на взаимно уважение, равенство и принцип за взаимна полза“, се посочва в изявлението на Ердоган.Пред последните месеци напрежението между ЕС и Турция се изостри, което експерти свързаха с кампанията за референдума за разширяване на президентските пълномощия. Ердоган се обяви за връщане на смъртното наказание в страната му, а ако това се случи, то ще означава край на процеса на присъединяване на Турция към ЕС.", "date": "2017.05.09", "title": " Ердоган обяви еврочленството за „стратегическа цел“ на Труция"}
