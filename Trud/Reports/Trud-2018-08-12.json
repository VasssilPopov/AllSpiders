{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%89%d0%b5-%d0%be%d1%82%d0%b3%d0%be%d0%b2%d0%be%d1%80%d0%b8%d0%bc-%d0%bd%d0%b0-%d1%87%d0%be%d0%b2%d0%b5%d0%ba%d0%b0-%d0%ba%d0%be%d0%b9%d1%82%d0%be-%d0%be/", "text": "Турският президент Реджеп Таийп Ердоган заяви, че Турция ще каже „довиждане“ на тези, които предпочитат терористи за стратегически партньори. По време в Трабзон той заяви: „Ще кажем довиждане на тези, които жертваха стратегическо партньорство и съюз със страна, имаща население 81 милиона души на олтара на отношенията си с терористични организации“, каза Ердоган на среща на управляващата „Партия на справедливостта и развитието“, предаде Anadolu Agency. По думите му, американските санкции принуждават Анкара да потърси нови пазари, нови партньори и алтернативни финансови инструменти. „Ще отговорим на човека, който обяви война на целия свят, включително и на нашата страна, като се обърнем към нови пазари, нови партньори и нови съюзи“, добави той, визирайки Доналд Тръмп. Ероган определи увеличаването на вносните мита за турски стоки в САЩ като „икономическа война“. По думите му, целта на американския натиск е да „завладее Турция във всяко отношение – от финансово до политическо“, отбеляза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.12", "title": " Ердоган: Ще отговорим на човека, който обяви война на целия свят"}
{"url": "https://trud.bg/%d1%80%d1%83%d1%81%d0%b8%d1%8f-%d0%b1%d0%b5%d0%b7-%d0%bd%d0%b1%d0%b0-%d0%b7%d0%b2%d0%b5%d0%b7%d0%b4%d0%b0-%d1%81%d1%80%d0%b5%d1%89%d1%83-%d0%bd%d0%b0%d1%88%d0%b8%d1%82%d0%b5/", "text": "Руският   национален   отбор   по   баскетбол   няма   да   може   да   разчита   на   центъра   на  „ Орландо   Меджик “  Тимофей   Мозгов   в   световните   квалификации   с   Чехия   и   България .  На  16  септември   Сборная   приема   тима   на   Любомир   Минчев ,  но   звездата   се   измъкна   от   повиквателната ,  въпреки   че   сезонът   в   НБА   започва   два   месеца   по – късно . „ Ясно   е ,  че   няма   как   да   дойда  –  обясни   руснакът   на   местните   медии   като   се   оправда   с   необходимостта   на   се   устрои   във   Флорида   след   преминаването   от Бруклин   Нетс . –  Трябва   да   си   намеря   жилище ,  да   пращам   детето   в   училище .  Тези   събития   промениха   плановете   ми .“", "date": "2018.08.12", "title": " Русия без НБА звезда срещу нашите"}
{"url": "https://trud.bg/%d0%b0%d0%b1%d0%b2-%d0%bf%d0%be%d0%b8%d1%81%d0%ba%d0%b0-5-%d0%bf%d0%be%d1%86%d0%b5%d0%bd%d1%82%d0%b0-%d0%be%d1%82-%d0%b1%d0%b2%d0%bf-%d0%b7%d0%b0-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd/", "text": "Пет процента от БВП да отиват за образование, предлагат от партия АБВ. Възможно, ако държавата има волята и инструментите да изпълни политиките, гарантиращи сигурността на постъпленията, заяви председателят на АБВ Румен Петков. “Има два инструмента за реализирането на тази идея. Първият е ефективно реализиране на постъпленията в хазната. Това е най-важният и най-реализируемият инструмент. Правителството трябва да вземе всички мерки за ефективна борба с контрабандата. Широко известно е, че контрабандата, особено на горива и на цигари, нанася огромни щети на бюджета. За нас никак не е без значение въпросът със статуса на учителя. Не е ли по-добре той да стане държавен служител, което би дало друго самочувствие и усещане у обществото”, уточни Румен Петков. Той посочи, че е важно да започне и дискусия за ДДС върху учебниците и учебните помагала.", "date": "2018.08.12", "title": " АБВ поиска 5 поцента от БВП за образование\t\t\t"}
{"url": "https://trud.bg/%d1%82%d0%b0%d0%b9%d0%bd%d0%b8%d1%82%d0%b5-%d0%bd%d0%b0-%d1%82%d1%80%d0%b5%d0%b2%d1%8f%d1%81%d0%b0%d0%bb%d0%b0%d1%82%d0%b0-%d1%84%d0%b5%d1%80%d0%bc%d0%b0/", "text": "Семейството почти не ползва лекарства, а отгледани в двора билки Чиста храна, произведена без химия – това искат да слагат на трапезата си все повече българи. Биопродукцията по магазините обаче е твърде скъпа, затова мнозина граждани загърбват живота в апартамент, отиват на село и въоръжени с мерака на начинаещия, се отдават на земеделие. Но задачата никак не е лека и успяват само най-упоритите. Такива са варненците Снежана и Михаил Караянчеви. Прогимназиалната учителка по математика и физика и съпругът й, който е лекар, от 6 години въртят едно от най-популярните в региона стопанства „Тревясалата ферма“. На 18 км от Варна, в авренското село Здравец двамата сами отглеждат над 200 вида растения. Напояват ги с изворна вода от кладенец, торят ги с компост и ги пръскат единствено с отвари от коприва и полски хвощ, който убива гъбичките и маната. Продукцията им се радва на голям интерес на редовните фермерски пазари във Варна. Причината е, че прилагат принципите на биодинамичното земеделие, основано от австрийския антропософ Рудолф Щайнер, и доразвито от германката Мария Тун. По нейния календар, базиран на лунните цикли и съзвездията, фермерите отглеждат енергийно заредени зеленчуци, плодове и семена с отлични качества и по-дълъг срок на съхранение. „Календарът се издава ежегодно и показва правилното разпределение на дейностите в градината според движението на Луната през съзвездията и спрямо Земята. Когато има 14-дневен период на низходяща Луна, е време за сеитба, торене и резитба, а при възходяща се прибира реколта и се вземат семена“, разказва Михаил. Двамата със Снежана се стараят максимално да съобразят работата си с движението на Луната през съзвездията. Когато тя преминава през огнените Овен, Лъв и Стрелец, се занимават с плодните култури. През земните Дева, Телец и Козирог иде ред на кореноплодните, през водните Рак, Риби и Скорпион – на листните, а през въздушните Везни, Водолей и Близнаци – на цветните. Това не е единствената тайна на „Тревясалата ферма“. Стопаните й ползват природни препарати за подхранване на почвата, които се приготвят собственоръчно и доста трудно. Най-популярните са тор и кварц в рога от отелена крава, които се заравят за няколко месеца в земята, а след това служат за приготвяне на компост. „В Централна и Западна Европа има производство на такива биопрепарати, но у нас то тепърва прохожда. Няколко стопанства в страната го правят, надяваме се да се умножат“, казва Михаил. С времето той и съпругата му се научили да прилагат и методите на алелопатията, която изследва взаимодействието между растенията. „Някои са приятели и взаимно се пазят от вредители, а други не бива да садиш едно до друго. Затова винаги сеем заедно лук и моркови, в ягодите също слагаме лук и чесън, но краставиците и доматите трябва да са разделени“, пояснява Снежа. В „Тревясалата ферма“ не се копае и има много мравки, но градинарите разполагат с природен лек и срещу тази напаст. В редовете с пипер и краставици засаждат по малко чубрица, а срещу листни въшки бучват тук-там по една латинка. „Трудът е много, понякога ни писва, но си струва. При толкова много растения не успяваме да обърнем внимание на всички и някои се разсяват сами – моркови, киселец, копър. Обикновено в Здравец през лятото изобщо не вали, затова сеем растенията нагъсто, да си пазят сянка. Тазгодишните дъждове обаче буквално превърнаха част от градината в непроходима джунгла, в която са оплетени аспержи, тикви, тиквички, малини. Дори гулията, която цъфти през септември, ни изненада месец по-рано. Затова и нямаме високи дувари, а жив зелен плет по обикновената телена ограда“, коментират фермерите. Лека полека те разширяват градината от 1,5 дка с още толкова, защото са се посветили и на мисията да събират и съхраняват традиционни български сортове семена. Разменят ги с участници във фермерските пазари, с познати или на традиционния пролетен фестивал „Зеления отбор“ в Елин Пелин. Наскоро получили от бургазлийка множество семена от баба й – от домати, тикви, краставици, няколко вида дини, картофи. Обещали й да ги размножат. „Струва си, тъй като старите сортове семена дават здрави растения, а новите без пръскане с химикали не издържат. Същото важи и за фиданките, които често се продават на слаба подложка, растат бавно и много боледуват. Затова ползваме калеми“, пояснява Михаил. Първите си знания по градинарство той усвоил от покойния си дядо, който бил агроном и помогнал за създаването на „Тревясалата ферма“. Младото семейство нямало амбиции да се занимава със земеделие, когато купило пустеещия над 15 години терен в Здравец. „Преди 7 г. отидохме в селото на гости при приятели и много ни хареса. Видяхме, че се продава този парцел, в който имаше само една барака и високи над човешки бой треви. Дъщеря ни имаше наченки на астма, а въздухът в Здравец се слави като много чист. Така купихме имота, вдигнахме къща и пристройка в битов стил за гости и се заехме да облагородяваме двора. Година-две ни отне, докато узреем за идеята за биоземеделие, след това дори със син камък не сме пръскали. Всичко е натурално“, гордее се Михаил. Проблемите на дъщеря му вече са минало. Цялото семейство почти не ползва лекарства, а отгледани в двора билки. През есента и зимата родителите, дъщеря им и синът им пият сироп от бъз за добър имунитет. Приготвят си и спиртни извлеци от целебни растения, някои от които са екзотични, като момордиката, наричана още горчив пъпеш. Тя е особено полезна за регулиране на кръвната захар. Плодовият и зеленчуков физалис, богати на витамини, пък прочистват кръвта и помагат при дихателни възпаления. Редом с тях фермерите отглеждат африканска рогата краставица кивано, патати и дори тученица. В Мексико от месестите листа на този плевел хората си правят салата с лимон или таратор. Караянчеви разбрали за това от мексиканския готвач на кораба на „Грийнпийс“, който им гостувал във фермата, и искрено се зарадвал, че в далечна България виреят успешно толкова много култури от родината му. Екзотичните плодове и зеленчуци, както и малко известни разновидности на добре познати растения, като руколата, привличат интереса на все повече клиенти на фермерските пазари, в които Караянчеви участват всяка събота и неделя. „Не гоним количество, а качество. Наблягаме на зеленолистните видове, например 3 вида кейл – зеле, което не се навива, или манголд – цвекло без глави, както и на традиционния и много полезен киселец. Прави ми впечатление, че хората четат, образоват се и все по-често търсят нови екопродукти“, радва се Снежа. Това и чистата храна на трапезата са най-голямата награда за нелекия фермерски труд на Караянчеви. „Защото от биоградинарство богат не можеш да станеш“, категоричен е Михаил. Той все още дели времето си между лехите и професията на медицински представител с надеждата, че скоро ще дойде ден, в който фамилията ще може да се издържа изцяло от продукцията на „Тревясалата ферма“.  ", "date": "2018.08.12", "title": " Тайните на “Тревясалата ферма”\t\t\t"}
{"url": "https://trud.bg/%d0%b4%d1%80%d0%be%d0%bd%d0%be%d0%b2%d0%b5-%d1%89%d0%b5-%d0%b4%d0%be%d1%81%d1%82%d0%b0%d0%b2%d1%8f%d1%82-%d0%bf%d0%be%d1%89%d0%b0%d1%82%d0%b0-%d0%b2-%d1%8f%d0%bf%d0%be%d0%bd%d0%b8%d1%8f/", "text": "Правителството на Япония смята да разреши доставки с дронове, съобщи вестник „Асахи“, пише  . Очакванията са разрешителното да бъде дадено още този месец. От услугата ще спечелят слабо населени райони, отдалечени острови или планински селища. Необходимостта от доставка на пратки с дронове е породена както от недостига на персонал в тези райони, така и заради стихийните бедствия. Това лято тежките наводнения в западната част на страната практически парализираха работата на пощенските служители. Компаниите, които ще доставят поща с дрон ще са задължени да изградят специални места, където да кацат. В случай, че метеорологичните условия рязко се променят, специална сензорна камера ще следи за промените във времето.", "date": "2018.08.12", "title": " Дронове ще доставят пощата в Япония"}
{"url": "https://trud.bg/%d0%ba%d0%b0%d0%bc%d0%b8%d0%be%d0%bd-%d0%b8%d0%b7%d0%b3%d0%be%d1%80%d1%8f-%d0%bd%d0%b0-%d0%bf%d1%8a%d1%82%d1%8f-%d0%bc%d0%b5%d0%b6%d0%b4%d1%83-%d0%b4%d0%b8%d0%bc%d0%b8%d1%82%d1%80%d0%be%d0%b2%d0%b3/", "text": "Камион, натоварен със сено, се самозапали и изгоря напълно на пътя между Димитровград и Стара Загора, съобщи  . Заради инцидента движението беше отклонявано часове наред днес следобед. Няма жертви и пострадали хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.12", "title": " Камион изгоря на пътя между Димитровград и Стара Загора (ВИДЕО)"}
{"url": "https://trud.bg/%d0%b0%d0%bd%d0%b4%d0%b6%d0%b5%d0%bb%d0%b8%d0%bd%d0%b0-%d0%b4%d0%b6%d0%be%d0%bb%d0%b8-%d0%b5-%d0%bf%d1%80%d0%b8%d0%b5%d1%82%d0%b0-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d0%b7%d0%b0%d1%80/", "text": "Известната холивудска актриса Анджелина Джоли е била приета в болница с хранително разстройство на психична основа. В болничното заведение Джоли ще изкара около две седмици. Междувременно тя преустановява работата си във филма в който се снима – „Господарка на злото 2“, предаде  . Актрисата отново си е внушила, че страда от излишно тегло. В резултат на това тя е станала 44 килограма при ръст от 170 сантиметра. Най-тревожното е, че Джоли продължавала да слабее. Актрисата е била приета в същата клиника, която й била помогнала да победи анорексията преди няколко години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.12", "title": " Анджелина Джоли е приета в болница заради хранително разстройство"}
{"url": "https://trud.bg/%d1%84%d0%b1%d1%80-%d0%be%d1%82%d0%ba%d1%80%d0%b8%d0%bbo-%d1%80%d1%83%d1%81%d0%ba%d0%b0-%d0%bd%d0%b0%d0%bc%d0%b5%d1%81%d0%b0-%d0%bf%d1%80%d0%b8-%d1%80%d0%b0%d0%b7%d0%bc%d0%b8%d1%80%d0%b8%d1%86%d0%b8/", "text": "Американски конгресмен  обяви, че служители на ФБР са открили руска намеса в размириците, които избухнаха по време на демонстрация на десни организации миналата година в университетското градче Шарлътсвил. В интервю пред CNN Том Гарет от Републиканската партия заяви, че по време на закрита среща преди около два месеца той е попитал директора на ФБР и други служители на службата, дали руската намеса „е свързана с разпалването на пламъците на раздора“ довели до насилието в Шарлътсвил. От агенцията са потвърдили, че това е истина и са му предоставили информация, която не е секретна, пише Washington Examiner. По мнението на Републиканеца, руската намеса в политиката на САЩ цели да „изправи американци срещу американци и да подкопае доверието в западната демокрация“. „Като член на Комисията за вътрешна сигурност ме плаши най много, че американци се изправят срещу американци заради реални различия, които обаче са незначителни в генералната картина“, продължи той.", "date": "2018.08.12", "title": " ФБР открилo руска намеса при размириците в Шарлътсвил"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d0%b4/", "text": "Почетоха наши моряци, спасили еврейски бежанци Дунав и Черно море стават зона на изключителен конфликт и много усилия трябва да полагаме българските политици на всички нива, да не се допуснат в Черно море военни действия. Това каза премиерът Бойко Борисов при участието си в тържественото събрание по случай 139-годишнината от създаването на Военноморските сили на Република България във Варна. “Подготвени сме, но ролята на тази подготовка е да бъде възпирана възможността за конфликт. Ще използваме цялата си дипломация и енергия да ги запазим и само да участваме в учения”, отбеляза министър-председателят Борисов. И още:”Силен е този политик, който върне живи и здрави войниците и не ги вкарва във война. Добра война няма, има герои – да си ги запазим живи и здрави”. Премиерът подчерта, че страната ни е горда с Военноморските ни сили и с всички, които служат в Българската армия и отбеляза отличното представяне на българските военни в мащабните учения с международно участие и в съюзническите операции. “Значението на Черноморския регион, в който се преплитат разностранни интереси, расте. Растат и изискванията към ВМС, ще трябва да решавате сложни задачи с остаряла техника и при остра кадрова криза, но и да внедрите новото оборудване, което ВМС заслужава”, поздрави курсантите от своя страна президентът Румен Радев. “Властта действа мудно и нерационално по отношение на модернизацията на флота и въоръжените сили. Ако и тази година се повтори сценарият от миналата – гръмки обещания, заделяне на бюджет и после блокиране на проектите, ще се потвърди тезата, че всъщност модернизацията е благороден предлог, за да се задели бюджет и после да се трансформира в излишък, който да се похарчи по неясни механизми и критерии”, каза държавният глава. На финала на визитата си на Морска гара държавният глава откри с военна церемония паметна плоча, отдаваща почит към повдига на българските моряци, спасили хиляди еврейски бежанци в годините на Холокоста. С кораби по море към Обетованата земя наши екипажи са превозили над 10 500 души, съобщиха инициаторите от ОЕБ “Шалом”-Варна.", "date": "2018.08.12", "title": " Премиерът Бойко Борисов предупреди: Дунав и Черно море са зона на конфликт (обзор)\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b8%d1%81%d0%ba%d0%b0%d0%bb-%d0%b4%d0%b0-%d0%bf%d0%be%d0%bb%d0%be%d0%b6%d0%b8-%d0%ba%d0%bb%d0%b5%d1%82%d0%b2%d0%b0-%d0%bd%d0%b0-%d1%81%d0%b2%d0%be%d1%8f-%d0%ba%d0%bd/", "text": "Доналд Тръмп искал да се закълне като държавен глава, положил ръка върху своя собствена творба, а не върху Библията, каквато е традицията. Това пише информационният портал Slate, цитирайки извадки от книга, която предстои да бъде публикувана. Тя е дело на Омароса Маниголт-Нюман – бивша директорка на службата за комуникации на Белия дом, която се оттегли от поста през януари т.г. По думите на Омароса Тръмп я попитал какво мисли за идеята да положи клетва над “Изкуството на сделката”, написана от него в съавторство с журналиста Тони Шварц и излязла в продажба през 1987 г. “Това е най-великата книга за бизнеса”, обяснил Тръмп и посочил, че клетвата над нея ще символизира намеренията му да “сключва най-добрите сделки за страната”. И не пропуснал да допълни, че така ще се увеличат продажбите на творбата му. Екипът на президента обаче успял да го разубеди и той положи клетва с ръка на Библията. Омароса твърди още, че след като напуснала Белия дом, помощници на Тръмп й предложили да й плащат месечно по 15 000 долара, за да не разпространява информацията от кухнята на президентската администрация.", "date": "2018.08.12", "title": " Тръмп искал да положи клетва на своя книга\t\t\t"}
{"url": "https://trud.bg/%d0%bf%d1%80%d0%b5%d0%b0%d1%81%d1%84%d0%b0%d0%bb%d1%82%d0%b8%d1%80%d0%b0%d1%85%d0%b0-%d0%b7%d0%b0-2-%d1%87%d0%b0%d1%81%d0%b0-%d0%ba%d1%80%d1%8a%d1%81%d1%82%d0%be%d0%b2%d0%b8%d1%89%d0%b5%d1%82%d0%be/", "text": "За два часа днес бе преасфалтирано кръстовището на Ректората. А от утре районът отново ще бъде отворен за движение на превозни средства. Това съобщи столичният кмет Йорданка Фандъкова. “Извиняваме се на всички, на които причиняваме неудобства с ремонтните дейности в София, но целта ни да работим максимално интензивно през август и до 15 септември да приключим всички големи обекти”, посочи кметът на София. За изграждане на нови трамвайни релски от днес ще бъде затворено кръстовището на ул. “Граф Игнатиев” и ул. “Г. С. Раковски”. Тролей №9 ще минава по бул. “Васил Левски” до началото на септември, когато трасето на трамваите трябва да е завършено. Затворено е движението и по бул. “България” между бул. “Акад. Ив. Гешов” и бул. “Гоце Делчев”. Пак от утре започва ремонтът на бул. Арсеналски” между бул. “Черни връх” и бул. “Петко Каравелов”. От Столична община припомнят, че е стартирало и цялостното преасфалтиране на ул. “Цар Симеон” между бул. “Хр. Ботев” и ул. “Опълченска”, след като преди дни завърши подмяната на водопровода от “Софийска вода”.", "date": "2018.08.12", "title": " Преасфалтираха за 2 часа кръстовището на Ректората\t\t\t"}
{"url": "https://trud.bg/%d0%b0%d0%bc%d0%bd%d0%b8%d1%81%d1%82%d0%b8%d1%8f-%d0%b7%d0%b0-%d0%ba%d0%be%d0%bd%d1%84%d0%b8%d1%81%d0%ba%d1%83%d0%b2%d0%b0%d0%bd%d0%b8-%d0%bd%d0%be%d0%bc%d0%b5%d1%80%d0%b0-%d0%bd%d0%b0-%d0%b1%d0%b3/", "text": "Дават документите и табелите и на упълномощени лица Гръцкото правителство обяви амнистия за транспортни нарушения, извършени през последния месец от гръцки и чужди граждани, в това число и от българи. С решение на вътрешния министър Панос Скурлетис започна връщане на конфискувани свидетелства за управление на моторни превозни средства, регистрационни табели и лицензи на превозни средства, за да се улесни пътуването на гражданите през празничния 15 август, когато е Голяма Богородица, официален почивен ден в страната. Всички български граждани, на които са конфискувани номера или талони на автомобили в Гърция през този период, могат да отидат и да си ги получат обратно лично или чрез упълномощено лице. Решението се отнася за автомобили, с които е извършено нарушение включително до 9 август. Конкретно става дума за нарушения на член 34 от Гражданския процесуален кодекс (незаконно паркиране) и член 4, параграф 3 (платформа P-40, забрана за спиране и паркиране), за които регистрационните табели на превозното средство се отнемат за 20 дни в съответствие с клауза 8 103 от КОК (Правилник за движение по пътищата в Гърция). Припомняме, че през идните дни трафикът към южната ни съседка ще продължи да бъде много интензивен.  Новият закон за движение по пътищата в Гърция предвижда глоба от 1500 евро, ако в пушите в автомобил, в който пътува дете. Както “Труд” вече съобщи, с приетите правила се увеличават всички наказания, които поставят на висок риск здравето и живота на пътниците. Избягвайте ползването на антирадар по шосетата там, защото глобата за устройството достига до 2000 евро.  Преминаването на червен светофар, употребата на алкохол или неправилно изпреварване, както и за агресивно поведение към полицай може да се стигне до отнемане на книжката. Ограничението на скоростта по магистралите е 130 км/ч. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.12", "title": " Амнистия за конфискувани номера на БГ коли в Гърция (обзор)\t\t\t"}
{"url": "https://trud.bg/%d1%85%d0%b5%d0%bb%d0%b8%d0%ba%d0%be%d0%bf%d1%82%d0%b5%d1%80-%d1%81%d0%bd%d0%b8%d0%bc%d0%b0-1-%d0%b5%d0%b4%d0%b8%d0%bd-%d0%bd%d0%b0%d1%80%d1%83%d1%88%d0%b8%d1%82%d0%b5%d0%bb/", "text": "Проверяват и за алкохол Хеликоптерът на “Гранична полиция”, който в петък бе пуснат да лети над страната, е заснел с модерната си камера един автомобил, който кара в аварийна лента на магистрала. Иначе са бали засечени около 600 нарушения, 512 от които – превишения на скоростта. Днес акцията на КАТ продължи отново с участието на същия хеликоптер, като бе следен трафикът от морето към големите градове. Още преди обед патрули започнаха да спират коли и да проверяват шофьорите за алкохол. В операцията, която продължи през целия уикенд, бяха включени и полицаи от служба КОС. Заради началото на ловния сезон за пернати те проверяват дали в багажниците на автомобилите има оръжия с редовни разрешителни.", "date": "2018.08.12", "title": " Хеликоптер снима 1 (един) нарушител"}
{"url": "https://trud.bg/%d0%bc%d0%b8%d0%bc%d0%b8-%d0%b8%d0%b2%d0%b0%d0%bd%d0%be%d0%b2%d0%b0-%d0%b8-%d1%80%d0%b0%d0%b7%d0%b2%d0%b8%d0%b3%d0%be%d1%80-%d0%bf%d0%be%d0%bf%d0%be%d0%b2-%d0%b6%d0%b5%d0%bd%d0%b0-%d0%b0%d0%ba%d0%be/", "text": "Mежду два брака трябва да има интервал-пауза Развигор: 70 процента от песните ми са посветени на Мими Нашите гости  Мими Иванова и Развигор Попов са сред най-обичаните имена в родната музика. Двамата се срещат в легендарният оркестър “Стакато”, солисти на който са били имена, като Емил Димитров, Бисер Киров, Мария Косева, Росица Николова, Стефан Воронов и Борис Годжунов. През 1974 година оркестърът, заедно с тогавашните му вокалисти – Мими Иванова, Петър Чернев и Боян Иванов заминават за турне в бившия Съветски съюз, където и пламва любовта между Мими и Развигор. След време те създават и група “Старт”, с която също имат голям успех. Творческият им тандем стои зад много вечно зелени хитове, като “Петнадесет лалета”, “Вълкът и седемте козлета”, “Зелената стара чешма”, “Ах, този дъжд”, “Съдба”, “Лодка в реката”, “Хора и улици” – в дует с Борис Годжунов, и много други. Двамата твърдят, че са тотално различни характери, но с времето са постигнали хармония помежду си и приемат всички предизвикателства в живота с чувство за хумор. – Наскоро се проведе фестивалът “Бургас и морето”, в който двамата бяхте част от журито. Какви са впечатленията ви от новите български песни и мислите ли, че те ще намерят реализация и извън конкурса? Р.: Като цяло ни беше много трудно да подберем най-хубавите дванадесет песни, защото в първи кръг участваха около петдесет. Ние, журито, искахме да изберем най-характерните за стила на “Бургас и морето” изпълнения – т.нар. шлагерна песен, но да не е елементарна! Вотът на публиката категорично доказа това и избра песента на нашия колега Светослав Лобошки, изпълнена от Стефан Илчев. Това е песента, налучкала точно целта на конкурса, в дъното на организацията на който е нашия голям приятел Стефан Диомов.  М.: Винаги има хубави песни, но си пожелавам тези песни да ги запеят хората и да тръгнат по радиостанции, телевизии, да се клипират и т.н., а не да са само за конкурса – да се пеят и да са слушани, както беше някога с истинския шлагер! – Една от двете първи награди в конкурса беше спечелена от Симона Загорова – дъщерята на попфолк звездата Глория с песента “Как искам времето да върна”. Виждате ли в нея потенциал да достигне успехите на майка си? М.: Все пак майка й пее в друг жанр, но Симона има много добри гласови данни, харизма и сцената я обича. На конкурса тя изпя една доста обемна като диапазон песен, много добре я защити и представи, а аз съм я чувала и като пее световни стандарти. Сигурно ще й бъде трудно за в бъдеще, защото има много добре пеещи млади хора у нас, но тя може, боец е. – Фестивалът тази година бе посветен на песните на Тончо Русев. Какви са спомените ви за големия ни композитор? Р.: Ние с Тончо бяхме колеги, но и приятели, аз дори аранжирах първата му песен по настояване на нашия музикален баща Йосиф Цанков, който тогава беше шеф на “Балкантон”. Той наричаше Морис Аладжем, Тончо Русев и Константин Драгнев “моите музиканти” и ни караше да пишем песни. Тончо първи написа своя песен – “Птица насред път”, а аз направих аранжимента й и му бях на кадем, защото песента спечели “Мелодия на седмицата” и на месеца на Националното радио. След това пътищата ни се разделиха, но сме работили заедно инцидентно и докрай поддържахме много приятелски отношения с него.  М.: Стефан Диомов каза, че Тончо Русев е легенда, което си е така! И Бургас го боготвори. На този концерт ние избрахме да изпълним една хубава песен на Тончо – “Здравей, наместо сбогом” по текст на бургаския поет Ваньо Вълчев. – Новите изпълнители се оправдават за вулгарните си текстове и клипове с това, че задачата на музиката не е да възпитава. Съгласни ли сте с тях? М.: Не, защото според мен в каквато и кал да си затънал, няма нужда да потъваш още повече! Донякъде са прави, в смисъл, че сегашната музика е отражение на това, което представлява живота ни днес, но когато всичко е лошо, не трябва да буташ хората още по-надолу, да печелиш безотговорно от ситуацията и да кажеш – това не е моя работа. Преди имаше смисъл от различни комисии, които не допускаха вулгаризми и цинизми в ефира, следяха за чистотата на езика, въпреки че и тогава имаше крайности. Новите изпълнители са популярни и слушани и тяхната мисия е да възпитат и създадат добър вкус у техните почитатели, особено у малките, а не обратното.  Р.: Някои от младите изпълнители сякаш се състезават кой да стигне до по-евтина популярност, но между тях има и много добри, които не се поддават на евтиното и търсят високото ниво, като Михаела Маринова например. Тя има умерено провокативно поведение, песните й са издържани като текст, а да не говорим за огромния й гласов потенциал. – В момента работите ли над нови песни? М.: По идея на Лили Друмева, започнахме да работим над една нова обща песен. Ваня Костова също участва в нея.  Р.: Ние с Лили и баща й Христо се познаваме доста отдавна, а с нея сме работили и друг път заедно. Случайно намерихме общ език, тъй като решихме да съчетаем шопския фолклор с американската блуграс музика. Баща ми е от шопския край – от Ресилово-Дупнишко. Всяка ваканция прекарвах там с моите братовчеди и присъствахме на много ритуални вечери с фолклорни песни. Още оттогава тази музика ми е в дъното на душата. Мими и Ваня пеят с шопска орнаментика и се получи много интересна песен, леко съм я преработил, а Лили написа същата тема на английски в кънтри вариант. Спряхме се на характерния обичай – пеперуда, чрез който хората се молят за дъжд. Пее се: “Вай, дуду ле! Дай, Боже дъжд!” и интересното беше, че докато репетирахме беше най-дъждовния период през юли. Шегувахме се по този повод – сега какво стана, всъщност този дъжд, за който толкова се молехме в песента, стана причина Мими да падне и да си счупи ръката!  М.: Явно е имало да се случва. Какво лято само изживях – принудително изкарах една непредвидена ваканция. (Смее се.) – Мими, ти дори пя и журира на “Бургас и морето” със счупена дясна ръка. Как се справяш в тази ситуация и Развигор грижи ли се за теб? М.: Да, Развигор ми помагаше много – вдигаше оценките вместо мен.  Р.: Въпросът беше за Развигор, как ти помага, а ти го заобиколи! (Смее се.) Непрекъснато съм до нея – денонощно. Някой трябва да й отвори капачката на червилото, на пудриерата, копчетата на дрехите да ги закопчава и откопчава и т.н. Безпомощен е човек в такава ситуация, аз дори пробвах с лявата ръка да си нарежа парче салам – нищо! – Разкажете за някоя от вашите златни песни, създаването на която е свързано с реална житейска история? М.: Много такива песни имаме. “Вече свърши хубавото време” например, е за среща в дъжда със старата, недоизживяна любов, още кървяща рана… – Развигор издаде своя биографична книга – “Ау-у, от глад умирам”, в която разказва вашата музикална и житейска история с много чувство за хумор. Над какво в последно време се забавлявахте заедно? М.: Наскоро Развигор ме подсети за една забавна история, свързана с това, че понякога хората объркват Етиен Леви с Развигор. Тони Димитрова беше писала за подобен случай, как пътували със Стефан Диомов с колата и спрели около Сливен край пътен пазар да си купят плодове. Слезли двамата от колата и продавачките започнали да се посбутват: “Тони Дачева, Тони Дачева!” Стефан малко подигравателно й казал: “Виж се, каква звезда си!” След малко обаче се чуло: “Я, и Развигор Попов е с нея!” – Кои качества цените най-много един в друг? М.: Аз си мисля, че Развигор, ако не беше толкова търпелив, отдавна нямаше да сме заедно… Него направо го мързи да реагира, иначе ако би реагирал остро, сигурно ще се разделим и затова си трае. (Смее се.) Аз, като си повикам малко, си изкарвам лошата енергия и ми минава. Отбелязвам само едно, но Развигор има още много положителни качества.  Р.: Аз най-много ценя у Мими перфекционизма и любовта към чистотата, което е много ценно, защото аз често разхвърлям, а тя така разтребва, че после само тя знае кое къде е! (Смее се.) Ценно е да чисти човек, такава чистота! Харесвам доста и гласа й, много нежен, но в някои случаи, когато е ядосана, става доста грапав и ръждив. (Смее се.) – Дълго време ли ви трябваше, за да се отдадете на чувствата, предвид това, че и двамата сте били обвързани в началото? М.: Да! Ние с Развигор не сме хора, които безотговорно биха наранили човека, с когото сме били преди, но вярвам, че със сигурност нищо не е било случайно, защото ако беше – щяхме да се разделим само след година. Не са лесни нещата, но е имало смисъл, поне така се успокоявам. Все пак не го препоръчвам!  Р.: По принцип между два брака трябва да има интервал-пауза, а в моя нямаше и от единия се преля в другия и разлика не се почувства – бракуван и пак бракуван. (Смеят се.) – Развигор, има ли песни, които са посветени на Мими, които са били, като обяснение в любов към нея? Р.: Да, има. Ще цитирам една от тях: “Обичай ме, защото съществувам, когато съм една сълза в твоите очи – обичай ме, дори да те сънувам, не ме събуждай, моля те, сънувай ме и ти!” Сигурно 70 процента от песните ми са посветени на Мими.  М.: А останалите на Кичка и други колежки. (Смеят се.) – Една от песните ви “Българийо, децата ни върни” е посветена на сънародниците ни, живеещи в чужбина. Това сигурно е една от големите ви болки, защото и вашата дъщеря живее в Германия? М.: Да, дори в момента още по-силно усещам тази болка, защото сега щяхме да сме в чужбина на море с дъщеря ни – обикновено лятото ходим с нея. Не ми се ходи само с Развигор – той си има неговите навици, а ние с дъщеря ми се разхождаме, споделяме си и в момента това много ми липсва. – Развигор, ти си се виждал с Ванга. Какво си спомняш от тази среща и имали ли сте контакт с други хора с необикновени способности? Р.: Бяхме при Ванга с оркестър “Стакато”, защото беше изчезнал усилвателят за йониката ни и тя успя да видя къде е, дори прочете дословно каква марка е. Каза, че не е откраднат и ще ни го върнат тези, които са го взели да го ползват, като така и стана! Иначе с Мими бяхме съседи с Кубрат Томов – Бог да го прости и сме си общували с него. Той ни е водил на екстрасенски конгрес и там ми измериха биополето.Оказа, че и аз имам силна енергия. Всички се струпаха около нас и ми викаха – ау, каква ти е хубава аурата!  М.: Казаха му, че има светла и добра аура, като на светец! (Смеят се.) Тогава историята с полтъргайста Кики ни накара да отидем на този конгрес, защото беше много нашумяла. По принцип не нося много бижута, само халката си не свалям, но този ден си бях сложила обеци и с Развигор бяхме седнали на първия ред в зала ?2 на НДК. Стоим и слушаме ние на единия край на залата, а срещу нас на другия край са насядали едни екстрасенси и ни гледат втренчено. В един момент и двете ми обеци паднаха в скута ми, а те извикаха – видяхте ли колко сме силни! Наистина ми свалиха обеците от ушите! Тогава бях силно респектирана и си казах, че тези хора наистина притежават голяма енергия и дай Боже да я използват в добра насока. – Любимата ви мисъл? М.: По-добре малко нещо, отколкото голямо нищо!  Р.: Жена, ако не гълчи и мъж, ако не мълчи – не е семейство! Това го знам още от баба ми.    ", "date": "2018.08.12", "title": " Мими Иванова и Развигор Попов: Жена, ако не гълчи и мъж, ако не мълчи – не е семейство!"}
{"url": "https://trud.bg/%d1%82%d1%8a%d1%80%d1%81%d0%b0%d1%87-%d0%bd%d0%b0-%d1%81%d1%8a%d0%ba%d1%80%d0%be%d0%b2%d0%b8%d1%89%d0%b0-%d0%be%d0%b1%d1%8f%d0%b2%d0%b8-%d1%87%d0%b5-%d0%b5-%d0%bd%d0%b0%d0%bc%d0%b5%d1%80%d0%b8%d0%bb/", "text": "Ловецът на съкровища Даръл Миклос, който от години се занимава с търсенето на потънали кораби в Карибско море, този път се натъкнал на странен обект, покрит с корали. Той го определя като „ космически кораб“, пише  . Откривателят, който работи с „Дискавъри Ченъл“ твърди, че е стигнал до находката благодарение на карти на НАСА, направени от известния астронавт Гордън Купър, чиято цел е да проследяват корабокрушения на Карибите. Миклос вярва, че неизвестното досега място е първото доказателство за извънземно посещение на Земята преди стотици години. „Подобно нещо никога не съм виждал. От отвесните скали стърчаха 15 образования, всяко с големина на военна пушка. Виждал съм много потънали кораби, но този не прилича на никой от тях. Засега не ми се искам да се впускам в категорични заключения, докато не събера солидни доказателства“, коментира предпазливо изследователят. Миклос смята, че ако се съди по подводната растителност, покрила находката, може да е на хиляди години. Учените са удивени и от факта, че заради силното магнитно поле, обикновено не може да се види растителност в Бермудския триъгълник. Тук обаче е точно обратното – корали покриват площ от 100 квадратни метра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.12", "title": " Търсач на съкровища обяви, че е намерил космически кораб в Бермудския триъгълник"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%be%d1%82%d0%be-%d1%87%d0%b5%d1%81%d1%82%d0%b2%d0%b0%d0%bd%d0%b5-%d1%88%d0%b8%d0%bf%d1%87%d0%b5%d0%bd%d1%81%d0%ba%d0%b0%d1%82%d0%b0/", "text": "Националното честване „Шипченската епопея“ започва на 21 август с редица празнични инициативи в Габрово. Под мотото „С поглед към Шипка“ организаторите от Областна администрация – Габрово в партньорство с Община Габрово, Регионална библиотека „Априлов – Палаузов“, Дом на хумора и сатирата, доброволците от Център за работа с доброволци към Община Габрово, сдружение „Роден пъзел“ и школите по изкуство на габровските художнички Ема Вертерова и Елиза Ковачева канят всички деца и възрастни да дадат старт на тържествата, чиято кулминация ще бъде на 25 август, съопбщиха от областната управа. Началото е 16.30 часа, а мястото е познатата на всички габровци градинка с мечето. „Ако вашето дете обича да рисува или моделира, а защо не и вие с него, то тогава може да се включите в ателиетата по творчество. Ако сте добри в конструирането – ще имате на разположение конструктори, с които да покажите умения и да ни представите вашия поглед към Шипка. Оцветяване, рисуване върху камъчета или с тебешири, занимателни игри, подготвени от доброволци, са предвидени дори и за най-малките посетители на парка. За сръчните и наблюдателните е подготвено състезание по редене на пъзели. И ако си мислите, че това е детска игра ще останете изненадани. 6 отбора ще се състезават в подреждането на пъзели от 1000 части, предоставени от сдружение „Роден пъзел“, призовават от организаторите. 16 деца от габровските детски градини ще участват в конкурс за най-добро рецетиране. Изборът на стихотворение е индивидуален, а акцентът трябва да е родината. Специално жури ще отличи най-добрите, а за всички ще има Грамота. Представители на клуб „Традиция“ клон Трявна ще направят малък музей на открито, а всеки който има желание ще може да се снима, преобразен като опълченец с подходяща униформа. Различни награди очакват най-добрите от всички тези занимания. За финал на вечерта е предвидена прожекция на открито от 20.00 часа на филма „Епопеята на Шипка“, който е с рисувани картини от деца, а веднага след това историческият филм „Героите на Шипка“. Всичко тези активности ще се случват в рамките на парка между Драматичен театър „Рачо Стоянов“ и Регионалната библиотека „Априлов – Палаузов“ на 21 август, вторник от 16.30 часа и всички вие може да станете част от тях и да бъдете съпричастни към Национално честване Шипченска епопея.", "date": "2018.08.12", "title": " Националното честване „Шипченската епопея“ организират в Габрово"}
{"url": "https://trud.bg/%d1%81%d0%b8%d1%80%d0%b5%d0%bd%d0%b5-%d0%b8-%d0%bc%d0%b5%d1%81%d0%be-%d0%bf%d0%be%d1%81%d0%ba%d1%8a%d0%bf%d0%b2%d0%b0%d1%82/", "text": "Цените на храните тръгнаха нагоре в началото на август, показват данните на Държавната комисия за стокови борси и тържища. При кравето сирене увеличението е с 0,7 процента и на едро цената му стига 6,00 лв./кг, а на кравето масло от 125 грама – с 3,5% до 2,35 лева. Дори цената на сиренето с растителни мазнини се покачва с близо 2% за седмица и на едро то се продава по 2,30 лв. за кг. Толкова е и увеличението при кашкавала, като по борсите килограм от него вече се продава по 10 лева. Цената на каймата също се качва с близо процент и по борсите тя се търгува за 4,53 лева за килограм. Пилешкото замразено месо поскъпва с 0,9 на сто до 3,99 лева за килограм на едро. В сезона на туршиите нагоре са и цените на захарта – с 1,7 на сто за седмица и тя се търгува по 1,07 лв./кг, а брашното тип “500” поскъпва с 2,4 на сто и се продава по 0,84 лева. Яйцата се предлагат по 0,21 лева за брой на едро със стотника повече спрямо края на юли. Цените на зеленчуците се понижават  Доматите, отглеждани на открити площи, поевтиняха тази седмица с 8,1 на сто и се продават по 1,25 лева за килограм. Цената на краставиците пада с 0,9 процента до 1,15 лева средно за килограм. Картофите поевтиняват с 4,9 на сто и се търгуват по 0,58 лева за килограм на едро. Цената на зелените чушки намалява с 16,2 на сто до 0,98 лева за килограм. Ябълките поевтиняват с 6,7 на сто и се продават по 1,40 лв./кг. Прасковите поскъпват с 6,5 на сто до 1,15 лв./кг. Цената на дините пада със 6,9 на сто до 0,39 лв. кг, а пъпешите се търгуват по 1,00 лв./кг.", "date": "2018.08.12", "title": " Сирене и месо поскъпват\t\t\t"}
{"url": "https://trud.bg/%d0%be%d0%bb%d0%b3%d0%b0-%d0%ba%d1%83%d1%80%d0%b8%d0%bb%d0%b5%d0%bd%d0%ba%d0%be-%d0%b0%d0%b7-%d1%81%d1%8a%d0%bc-%d0%b7%d0%b4%d1%80%d0%b0%d0%b2%d0%be-%d1%80%d0%b0%d0%b1%d0%be%d1%82%d0%b5%d1%89%d0%be/", "text": "Актьорството е много по-трудна и сурова работа от моделството Беше ми твърде забавно да бъда в образа на Бонд гърл. Даниел Крейг е прекрасен като 007 Олга Куриленко е скандално привлекателна жена с кариера в света на модата, рекламата и киното. Тя е ударила джакпота от генетичната лотария и притежава едно от най-качествените тела в индустрията. Родена е в Украйна, прави своя моделски дебют още на 13 години в Москва и оттам всички пътища за нея водят към Париж. Олга става супермодел още преди да навърши пълнолетие, а в началото на новия век се ориентира и към актьорсккия занаят. Тя става един от малкото супермодели с успешен пробив в киното и скоро печели уважението дори на по-елитарните критици и коментатори. Световната слава пристига при Олга с ролята на момиче на Бонд в “Спектър на утехата”, който нахлува в кината точно преди десет години. Куриленко продължава да се снима едновременно в комерсиални продукции и артхаус филми. Работи с легенди като Терънс Малик в To the Wonder, партнира на Том Круз в “Забвение” и на Ръсел Кроу в The Water Diviner. Днес Куриленко продължава да е една от най-елегантните и сексуално наелектризиращи дами в света на шоубизнеса. – Олга, Вие имате богата кариера в няколко сфери, но сте най-прочута с ролята си на Бонд-момиче в “Спектър на утехата” от 2008-а. За десет години много неща се промениха. Радикалният феминизъм е във възход и кампании като #MeToo си поставят за цел да преформатират сексуалните отношения и да променят изцяло филмовата среда. Как виждате днес архетипния образ на момичето на Бонд? – Лично аз нямам оплаквания от стереотипа на красива партньорка на добре изглеждаш британски шпионин и притежавам основно приятни спомени от работата си по “Спектър на утехата”. Беше ми твърде забавно да бъда в образа на Бонд-гърл. А Даниел Крейг е прекрасен като 007. Виждам какво се случва с целия културен пейзаж и се надявам да е за добро. Не смятам, че навсякъде трябва да виждаме сексизъм. Момичето на Бонд може да бъде силна и независима жена, но в същото време да бъде чаровна и чувствена. Интересно е да се комбинират противоположни качества. Искам момичетата на Бонд да бъдат едновременно силни и женствени. – Вие сте част от шоубизнес елита и сте прекарала дълги години по върховете на светския живот и под прожектора на медийния интерес. Как Ви се отразява този лайфстайл? – Противно на очакванията и заглавията, моят живот изобщо не е бляскав. Всъщност аз водя доста прост бит. Основно работя. Аз съм здраво работещо момиче. Не съм някаква разглезена принцеса с абсурдни очаквания и претенции. Дори нямам време за повечето от типичните, стереотипни бляскави неща. Просто съм професионалист и си върша работата. – Какво е за Вас Холивуд? – Холивуд репрезентира една голяма мечта, една приказна в съзнанието на много хора. Но за мен това е мястото, на което си изкарвам прехраната със здраво бачкане. На червения килим ние се преструваме играем ролите на приказни герои. Малко е като историята на Пепеляшка. Когато часовникът удари аз отново ставам сива мишка и се прибирам вкъщи. Свалям бляскавата, скъпа рокля и всичко свършва. Това е Холивуд за мен. А и не съм от хората, които се прехласват по червени килими и бляскави приеми. – Какво търсите в един мъж? – Способността да ме разсмее и да ме стимулира интелектуално. Ако един мъж успее да направи това за мен няма да има особено значение как изглежда. Може да е нисък и с голямо шкембе. Лошият характер обаче наистина може да ме отблъсне. Гадният нрав понякога не подлежи на ремонт и реформа. – Кое е по-трудно – работата на модел или тази в киното? – Актьорстовото е много по-трудна и сурова работа от моделството. Да си модел не е особено тежко. В киното е много по-сурово и изискващо. Толкова много подготовка отива за една роля – променяш вида си, изменяш маниерите и акцента си, ставаш съвсем друг човек. Моделството е свързано с много пътуване и това в един момент може да стане изтощаващо. Но сега като се замисля, работата в киното също постоянно ме отвежда на път. – Вече имате доста екшън филми в портфолиото си на актриса. Какво Ви привлича към този мъжки жанр? – За мен да се снимам в екшън филми е чист купон. Накои се получават по-добре от други, няма как винаги да се създаде качествен продукт. Но това са филми за забавление. Когато започвах пътя си на професионална актриса, никога дори не съм си и представяла, че ще участвам в екшън продукция. Преминах през различни жанрове, но не съм си и мечтала някога да бъда определяна като екшън актриса. Като по-млада бях запленена от филмите на режисьори като Михаел Ханеке и Бергман – сериозни психологически драми, които нямат нищо общо с комерсиалните и експлозивни продукти на Холивуд. Но след успеха на “Хитмен” към мен заваляха предложения за сходни по характер роли. Не отказва роли в екшъни, но гледам да разнообразявам и да редувам. Снимам се в драми и малки независими филми. Това е важно за мен. Нямам особено колям опит с комедиите, но ми се иска да се пробвам и там. – Смятате ли себе си за политически ангажиран човек? – Следя политиката, но не съм от хората, които обичат да споделят публично своята позиция. Със сигурност съм загрижена за ставащото по света. Понякога е страшно. И в Украйна, и в Русия и в САЩ. Няма как човек да не е загрижен. – Какво мислите за горещия дебат за разликата в заплащането във филмовата индустрия и кампанията жените да получавата колкото мъжете? – Следя дебата, но ми става смешно когато започнем да говорим за реални числа. Някакви звезди казват “Получих само 15 милиона долара за този филм, а моят колега взе 28 милиона”. И аз си мисля: “Сериозно ли, хора?” Деца гладуват, а вие говорите за десетки милиони долари и се оплаквате. Звучи странно да хленчиш за 15 милиона долара. Аз не очаквам да получа същия хонорар като Том Круз, например. Когато звездите са на едно ниво и мъжът получи повече някак си го разбирам. Но като цяло ми е смешно.  ", "date": "2018.08.12", "title": " Олга Куриленко: Аз съм здраво работещо момиче\t\t\t"}
{"url": "https://trud.bg/%d0%bc%d0%b8%d0%bb%d0%be%d1%80%d0%b0%d0%b4-%d0%b4%d0%be%d0%b4%d0%b8%d0%ba-%d1%81%d0%b5%d0%b2%d0%b5%d1%80%d0%bd%d0%b0%d1%82%d0%b0-%d1%87%d0%b0%d1%81%d1%82-%d0%bd%d0%b0-%d0%ba%d0%be%d1%81%d0%be%d0%b2/", "text": "„Мисля, че четирите общини в северната част на Косово трябва да се реинтегрират в териториалния състав на Сърбия, да се осигури най-висок международен стандарт на защита на сръбския народ на Косово и да се защитят църковните имоти, а за тях да се потърси някакъв вид екстериториалност“, заяви президентът на Република Сръбска Милорад Додик, цитиран от скопското електронно издание A1 On. Той подчерта, че в Сърбия тази поляризация около Косово винаги се свежда до това дали да се отстъпи или не. „Сърбите могат да изградят концепция за свой план, който да предвижда краткосрочни и дългосрочни цели за нашия народ. За начало това би било реинтегрирането на тези четири общини в северната част на Косово“, изтъкна Додик. Коментирайки косовския проблем и решението му, което в момента е на фокус, Додик заяви че президентът на Сърбия Александър Вучич е успял да върне Косово като тема в дневния ред, тъй като тя е била изгубена, а населението е било незаинтересовано от нея. „Сега сме в позиция, в която може и да направим нещо. Радостна новина е и движението на политическите процеси в ЕС и Америка. Изчезнаха елитите, които белязаха едно предходно време и най-важното е, че в САЩ вече не е същият Клинтънов елит“, изрази мнението си президентът на Република Сръбска. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.12", "title": " Милорад Додик: Северната част на Косово трябва да се реинтегрира в Сърбия"}
{"url": "https://trud.bg/sony-%d0%b2%d0%b4%d0%b8%d0%b3%d0%b0-%d0%bc%d0%b5%d0%b3%d0%b0%d0%bf%d0%b8%d0%ba%d1%81%d0%b5%d0%bb%d0%b8%d1%82%d0%b5-%d0%bf%d1%80%d0%b8-%d1%81%d0%bc%d0%b0%d1%80%d1%82%d1%84%d0%be%d0%bd-%d0%ba%d0%b0/", "text": "Sony обявиха предстоящото пускане на CMOS сензора IMX586 за смартфони, като масовото му производство се очаква да започне през Септември 2018г. Новата матрица има 48 ефективни мегапиксела, като това автоматично я превръща в сензора с най-висок брой на пикселите в индустрията за мобилни устройства. Новият продукт притежава първия в света ултра компактен размер на пикселите от 0,8 μm, което позволява поставянето на 48 ефективни мегапиксела върху 1 / 2 (8,0 mm диагонал), като по този начин прави многократно по-добро изображението при снимане със смартфон.  Новият сензор използва цветовия масив Quad Bayer, при който съседните един до друг пиксели са с еднакъв цвят и правят възможно снимането с висока чувствителност. При снимане в слабо осветени условия се активират сигналите от четирите съседни пиксела, повишавайки чувствителността до ниво, еквивалентно на това от 1,6 μm пиксела (12 мегапиксела), което води до ярки изображения с нисък шум.При снимане на ярки сцени, като например през деня, вградената функция за обработка на сигнала извършва преобразуване в масив, което позволява да се получат изображения с висока разделителна способност от 48 ефективни мегапиксела в реално време. В допълнение към тези предимства, оригиналната технология за контрол на експонацията на Sony и функционалността на обработката на сигнала са вградени в сензора за изображения, което дава превъзходен динамичен обхват. Сцени с ярки и тъмни зони вече могат да бъдат заснети с минимално изкривяване или загуба на детайл в сенките.  ", "date": "2018.08.12", "title": " Sony вдига мегапикселите при смартфон камерите"}
{"url": "https://trud.bg/huawei-%d1%81%d1%82%d1%80%d0%b5%d0%bb%d1%8f-%d0%bf%d0%be-galaxy-note-9-%d0%bd%d0%b0%d0%bc%d0%b5%d0%ba%d0%b2%d0%b0-%d0%b7%d0%b0-%d1%80%d0%b5%d0%b0%d0%bb%d0%bd%d0%b8-%d0%bf%d0%be/", "text": "Huawei пусна туийт, наричайки P20 Pro и следващия си проект, който се очаква да бъде от серията Mate, „реални подобрения“. Написаното е почти сигурно закачка със Samsung Galaxy Note 9 и неговите минимални подобрения. Освен ако не сте избягвали всички и всичко през последните 3 дни, сигурно сте чули, че Samsung разкри следващия си флагман, а това е именно Galaxy Note 9. Оказва се, че екипът на Huawei внимателно е наблюдавал обявяването на  конкурентния смартфон, тъй като вчера китайският гигант използва twitter, за да нанесе не толкова изтънчен удар на южнокорейския си съперник и очевидната липса на иновации. Въпреки че Huawei не се обръща директно към Samsung, е съвсем ясно, че Note 9 е целта на туийта. Дори и при забележителните подобрения на S Pen и добре дошлите увеличения на батерията и RAM паметта, е трудно да се разклати чувството, че Note 9 е нещо повече от една постепенно подобрена версия на Note 8 с няколко заготовки от Galaxy S9 и S9 Plus. Независимо дали сте доволни от Note 9 или не, Huawei очевидно подушва кръв във водата и се стреми да се възползва. В туийта, китайците намекват, че каквото и да пуснат занапред, ще бъде поредната голяма крачка в правилната посока за компанията. С поредицата Mate 20, за която се говори, че е на хоризонта, ще трябва да изчакаме и да видим дали Huawei може да изпълни това си обещание.  ", "date": "2018.08.12", "title": " Huawei  „стреля” по Galaxy Note 9, намеква за „реални подобрения“  при Mate 20"}
{"url": "https://trud.bg/%d1%81%d0%b0%d0%bb%d0%b8-%d0%b1%d0%b5%d1%80%d0%b8%d1%88%d0%b0-%d0%b5%d0%b4%d0%b8-%d1%80%d0%b0%d0%bc%d0%b0-%d1%81%d0%b5-%d0%b5-%d0%b4%d0%be%d0%b3%d0%be%d0%b2%d0%be%d1%80%d0%b8%d0%bb-%d1%81-%d0%b2/", "text": "Бившият президент и премиер на Албания Сали Бериша заяви, че министър-председателят на страната Еди Рама е постигнал съгласие със сръбския президент Александър Вучич за идеята за корекция на границите на Косово, предава електронното издание на македонския вестник „Денешен“. Според Бериша Рама е обсъдил това с бившия премиер на Швеция Карл Билд, пред който е изразил мнението си, че е отворен за подобна идея. „Рама се е договорил с Вучич за подялба на Косово. Бившият шведски премиер Карл Билд потвърди, че Едвин Кристач Рама се е договорил с Александър Вучич и неговите албанофобски аргументи в Прищина за подялба на Косово. На срещата си с Еди Рама той е заявил, че Рама е отворен за тази идея на Вучич. Албанската държава, заради капитулацията на Еди Рама, е изправена пред втора подялба, но този път не от големите сили, а от албанския албанофоб, който в момента най-голямата опасност за албанската нация“, заяви Бериша. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.12", "title": " Сали Бериша: Еди Рама се е договорил с Вучич за подялба на Косово"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%81%d0%b5-%d0%b7%d0%b0%d0%ba%d0%b0%d0%bd%d0%b8-%d0%b8%d0%bc%d0%b0-%d0%bb%d0%b8-%d1%81%d0%bb%d1%83%d0%b6%d0%b5%d0%b1%d0%b5%d0%bd/", "text": "Тотална кадрова метла в администрацията обеща президентът Румен Радев, ако му се наложи отново да сформира служебен кабинет. Повод бяха публикации, че Митьо Очите и арестуваният с него бургаски общинар и бизнесмен Бенчо Бенчев са се облажили по време на служебното правителство на Огнян Герджиков с договори за охрана на митнически обекти в Бургас. „Оказа се, че на практика договорите са разписани от назначени от ГЕРБ чиновници, които са останали по местата им. Помните какъв вой се надигна, че служебният кабинет кадрувал. Сега излиза, че грехът му е, че не е правил точно това. Изводът е ясен – следващият път всички вън!“, отсече във Варна президентът и окачестви кампанията за свързването му с Митьо Очите като нагла. Държавният глава бе категоричен, че няма нищо общо и с Бенчев. „Направена е официална проверка и този човек никога не е бил в предизборния ми щаб. Не го познавам, не съм му ходил на гости“, уточни Радев. Властта действа мудно и нерационално по отношение на модернизацията на флота и въоръжените сили, заяви във Варна президентът Румен Радев, който участва в церемонията по повод 139-годишнината от създаването на Военноморските сили. „Ако и тази година се повтори сценарият от миналата – гръмки обещания, заделяне на бюджет и после блокиране на проектите, ще се потвърди тезата, че всъщност модернизацията е благороден предлог, за да се задели бюджет и после да се трансформира в излишък, който да се похарчи по неясни механизми и критерии“, каза държавният глава. Той похвали преподавателите и ръководството на Висшето военноморско училище „Никола Вапцаров“, че подготвят професионалисти на световно ниво и лично връчи първите офицерски пагони на отличника на випуск „Ботевски“ – курсант-мичман Николай Генов. „Значението на Черноморския регион, в който се преплитат разностранни интереси, расте. Растат и изискванията към ВМС, затова и очакванията към Вас са големи. Ще трябва да решавате сложни задачи с остаряла техника и при остра кадрова криза, но и да внедрите новото оборудване, което ВМС заслужава. Носете пагоните си с чест и достойнство!“, поздрави курсантите Румен Радев. След церемонията той подчерта, че очаква от правителството ясно заложени параметри на отношенията ни с Македония. „Недопустимо е за мен евроатлантическата перспектива на Македония да става за сметка на българската история, идентичност и суверенитет“, отсече Радев по повод скандала с изявлението на Зоран Заев, че Илинденско-Преображенското въстание било македонско, последвано от извинение във фейсбук. „Това не е извинение, а българското правителството не реагира така, както трябваше“, добави Радев, който уточни, че клаузите от договора за добросъседство трябва да се допълват в преговорния процес на Македония с ЕС. На финала на визитата си на Морска гара държавният глава откри с военна церемония паметна плоча, отдаваща почит към повдига на българските моряци, спасили хиляди еврейски бежанци в годините на Холокоста. С кораби по море към Обетованата земя наши екипажи са превозили над 10 500 души, съобщиха инициаторите от ОЕБ „Шалом“-Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                ", "date": "2018.08.12", "title": " Президентът се закани: Има ли служебен кабинет, всички чиновници вън!\t\t\t"}
{"url": "https://trud.bg/%d0%b1%d1%8a%d1%80%d0%b7-%d0%b2%d0%bb%d0%b0%d0%ba-%d0%bf%d0%be%d0%bc%d0%b5%d1%82%d0%b5-%d0%ba%d0%be%d0%bb%d0%b0-%d0%bd%d0%b0-%d0%bf%d1%80%d0%b5%d0%bb%d0%b5%d0%b7-%d0%b2-%d0%bc%d0%be%d0%bd%d1%82%d0%b0/", "text": "Бърз влак от Видин за София е ударил лек автомобил на релсите между монтанските села Крива бара и Дъбова махала, съобщи  . Съоръжението е без бариери, като преминаването през него се регулира с монтирана светлинна сигнализация. Техниката е работела и е показвала, че е необходимо да се изчака и да не се преминава, но шофьорът не се е съобразил с подадения сигнал. Ударената кола е с все още неустановена марка, била управлявана от 38-годишния Кирил Стефанов от видинското село Динково. Той тръгнал да минава през ж.п. прелеза от Крива бара към Дъбова махала. По неофициална информация водачът има шофьорска книжка от 20 дни. Ударът е бил толкова силен, че пътуващите във влака видели автомобилът да лети във въздуха покрай прозорците им. При тежкия инцидент е загинала возещата се на предната дясна седалка жена. По неофициална информация тя е от видинското село Дреновец и работи в София като медицинска сестра. Тялото на жертвата е летяло десетина метра и е намерено в тревата край релсите. Линейка е закарала шофьора в болница, като на този етап неговото здравословно състояние е добро.  На мястото на катастрофата има пожарни и патрули на полицията. Пътят е временно затворен, докато дежурните дознатели работят по инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.12", "title": " Бърз влак помете кола на прелез в Монтанско\t\t\t"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b7%d0%b0%d1%85%d0%b0%d1%80%d0%be%d0%b2%d0%b0-%d0%b7%d0%b0%d0%bf%d0%b0%d0%b4%d1%8a%d1%82-%d0%b4%d0%b0-%d1%81%d0%b8-%d1%81%d0%bf%d0%be%d0%bc%d0%bd%d0%b8-%d0%bf%d1%80/", "text": "Говорителката на руското външно министерство Мария Захарова предложи на западните страни, които се безпокоят за хуманитарната ситуация в Сирия, да си спомнят собствените си действия по време на бомбардировките над Югославия през 1999 г., включително използването на снаряди с обеднен уран.  Захарова каза това днес в Белград, отговаряйки на въпрос на журналист от ТАСС. По-рано сръбските медии съобщиха, че сдружение на сърбите, пострадали от последиците от бомбардировките с обеднен уран, подготвя искове срещу страните – членки на НАТО, участвали в операцията през 1999 г., която бе предприета, за да прекрати кървавия конфликт в Косово. „Аз не давам съвети, но щом питате, според мен това трябваше да се направи отдавна. Гледаме безкрайни изявления на западните страни за Сирия, те се безпокоят за хуманитарната ситуация, постоянно търсят дали сирийското правителство е приложило химическо оръжие. Прекрасно е, че те се грижат така за хуманитарната ситуация в Близкия изток, но има хуманитарни последици в Европа и може би първо трябва да помислят какво са направили на европейския континент тогава и да отговарят за своите действия“, каза Захарова. Тя изтъкна, че натовските войници, които тогава са били на Балканите, отдавна са подали искове за компенсации и в някои страни вече са ги получили. Захарова нарече абсурдна ситуацията, при която „агресорът получава обезщетения, а жертвата – не“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.08.12", "title": " Мария Захарова: Западът да си спомни престъпленията по време на бомбардировките в бивша Югославия"}
{"url": "https://trud.bg/%d0%ba%d0%bd%d1%8f%d0%b7-%d1%84%d0%b5%d1%80%d0%b4%d0%b8%d0%bd%d0%b0%d0%bd%d0%b4-%d0%be%d1%82%d0%bd%d0%be%d0%b2%d0%be-%d1%89%d0%b5-%d0%be%d0%b1%d1%8f%d0%b2%d0%b8-%d0%bd%d0%b5%d0%b7%d0%b0%d0%b2%d0%b8/", "text": "На 23 септември 2018 г. (неделя), по случай 110-годишнината от обявяването на независимостта на България, община Велико Търново и „БДЖ – Пътнически превози“ ЕООД организират историческа възстановка „Посрещане на Княз Фердинанд на гара Трапезица и обявяване на независимостта на България“ и атракционно пътуване с „Корона експрес“ – ретро влак с парен локомотив. Събитието е част от националните чествания на 110 години от обявяването на Независимостта под патронажа на министър-председателя на Република България Бойко Борисов, и е включено в Националния календар на Европейската година на културното наследство 2018. Атракционното пътуване на „Корона експрес“ с парен локомотив с включен вагона на цар Борис III ще започне в 11:50 ч. на 23 септември по маршрут гара Горна Оряховица – гара Трявна и обратно. В 12:10 ч. на гара Трапезица във Велико Търново ще бъде представена историческа възстановка на пристигането на княз Фердинанд, министър-председателя Ал. Малинов и официалните лица, посрещането им от кмета и търновското гражданство и прочитане на Манифеста за обявяване на независимостта на България, както и обявяването на княз Фердинанд за български цар. Както знаем от историята, князът и правителството пристигат с царския влак от Русе през гара Две могили в Търново, като манифеста за обявяване на независимостта на България е написан на ръка в самия влак.  Историческите събития ще бъдат пресъздадени от актьори от МДТ „Константин Кисимов“ – Велико Търново и членове на клуб „Традиция“. След краят на възстановката, ретро-влакът ще продължи пътуването си по маршрут гара Велико Търново, гара Дебелец, гара Дряново, спирка Бачо Киро (Дряновски манастир) и Трявна (14:10 ч). След едночасов престой в Трявна, влакът отпътува обратно по същия маршрут до гара Горна Оряховица.  Билети за пътуването на ретро-влака могат да се закупят от касите на БДЖ в цялата страна, местата са ограничени! Възстановката на гара Трапезица е безплатна за всички граждани и гости на града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.12", "title": " Княз Фердинанд отново ще обяви Независимостта в Търново"}
{"url": "https://trud.bg/%d1%81%d1%82%d0%b0%d0%bd%d0%b8-%d0%b8%d0%b4%d0%b8%d0%be%d1%82-%d0%b7%d0%b0-%d0%bd%d1%8f%d0%ba%d0%be%d0%bb%d0%ba%d0%be-%d0%bb%d0%b0%d0%b9%d0%ba%d0%b0-%d0%bf%d0%be%d0%b2%d0%b5%d1%87/", "text": "Малки и големи се надпреварват да снимат безразсъдни клипчета, за да трупат популярност в мрежата Благодарение на Ice bucket challenge бяха събрани над 100 млн. долара само за месец Когато сте били малки сигурно и на вас баба ви или майка ви е казвала: „ Ами ако Гошко ти каже да скочиш от балкона и това ли ще направиш?!”. В интернет Гошковци, които дават луди идеи колкото искате. Така наречените „интернет предизвикателства“ се превърнаха в истинска мания. Социалните мрежи се оказаха идеална платформа на хората, които обичат да правят глупости и са жадни за внимание. Както и за тези, които обичат да гледат сеир. Началото беше с „ Харлем шейк”, което повлече милиони последователи. Цели отбори, политици, известни личности и обикновени хора от цял свят се впуснаха в манията да записват клипчета със специфичното танцово движение от популярната песен на Baauer и да я публикуват в социалните медии. Всъщност танцът „Харлем шейк“ се появява през 1981 г. в нюйоркския квартал Харлем. Тогава G. Dep го включва в клипа си Let’s Get It. „Харлем шейк“ предизвикателството се появи в ютуб през февруари 2013 с видео, на което няколко маскирани души танцуват на парчето от диджей Бауер Harlem Shake. Последва „леденото предизвикателство” – Ice bucket challenge, което обиколи света и доби невиждани мащаби. Освен това имаше благотворителна цел, която реално събра над 100 милиона долара за малко повече от месец, с които се финансират редица изследователски проекти на Асоциацията за борба с амиотрофичната латерална склероза (АЛС), позната също като болестта на Шарко и като болестта на Лу Гериг. Тя представлява невродегенаративно заболяване, изразяващо се в бавното и прогресивно отслабване на функцията на периферните нерви. Предизвикателството започна след като в интернет се появи видео на болния от нея бивш спортист Пийт Фрейтс. Леденото предизвикателство има за цел да го подкрепи. Има два начина – единият е човек да се залее с кофа ледена вода и да предизвика трима други, с което цели да привлече вниманието към болестта. Другият е чрез дарение – когато номинираният откаже да бъде залят с ледената вода трябва да дари 100 долара за Асоциацията. След началото на кампанията изследователите на проекта съобщиха, че са идентифицирали нов ген, свързан с болестта, което може да доведе до нови възможности за лечение. В предизвикателството се включиха редица известни личности като Марк Зукърбърг, Джъстин Бийбър, Лейди Гага, Бритни Спиърс, Джъстин Тимбърлейк, Бен Афлек, Опра Уинфри, Джордж Буш и много други. Последваха още много предизвикателства, които започнаха да стават все по-шантави и дори опасни. Едно от последните наречено „Kiki challenge” или „In my feelings“ вече предизвика редица инциденти по целия свят. Идеята е да излезеш от бавно движеща се кола и да се снимаш, докато танцуваш до нея. Танците са на песента „In my feelings“ на канадския рапър Дрейк. Във видеоклипа на песента обаче няма такива движения. Смята се, че идеята за предизвикателството идва от американската интернет звезда Шиги. В края на юни Шиги публикува видеоклип как танцува на улица в Ню Йорк. Видеото му е гледано от близо 7 милиона души. В него обаче той не скача от кола в движение, а явно този елемент е бил добавен по-късно от интернет потребителите. Заради множеството инциденти последваха редица санкции и мерки срещу предизвикателството в различни държави. Полицията в Индия, Арабския свят, САЩ, Испания забраниха този вид танц и заплашиха изпълняващите го да бъдат глобени. Дори и у нас имаше реакция. Преди дни от КАТ предупредиха, че ако ви заловят да правите това, може да останете без книжка за една година и до получите солена глоба.   Тийнейджъри хапват капсули за пране, вместо бонбони В много от клипчетата се вижда как децата започват да се задушават Едно от най-новите интернет предизвикателства „Tide pod challenge” не само излезе извън рамките на забавлението, а предизвика сериозни отравяния. И то като много подобни идеи тръгна от тийнейджърите в Съединените щати. В десетки видеоклипове подрастващи се снимат как отхапват от капсули прах за пране и предизвикват други да направят същото. Всичко започва на шега – ярко оцветените перилни препарати приличат на вкусни плодови бонбони, затова защо младежите да не похапнат от тях.  В десетки видеоклипове, публикувани в ютуб и социалните мрежи, тийнейджърите започват да се давят, кашлят или в устата им се образува пяна след като сдъвчат капсула за пране. Само за няколко седмици след появата на първите клипове, в САЩ центровете за контрол на отровите са получили над 100 обаждания след умишлено натравяне. Регистрирани случаи има и в още редица страни в Европа, а у нас поне досега не са известни случаи на пострадали по този начин.   Канелата не винаги е ароматна и вкусна Да изядеш цяла лъжица не е никак безобидно Канеленото предизвикателство изглежда безобидно, но всички които са го пробвали се убеждават, че не е. Канелата е ароматна и навява асоциации за вкусни десерти. Затова мнозина си мислят, че тази задача няма да е никакъв проблем. Целта е да изядете пълна лъжица с подправката, без да имате чаша вода до себе си. Всъщност в големи количества канелата има горчив и неприятен вкус, който кара приелите предизвикателството да се давят и да я плюят на облаци. Може да изглежда смешно, но в действителност е и опасно. Канелата изсушава лигавицата в устата, а ако е погълната – може да доведе до задавяне и задушаване. Едно от другите безумни предизвикателства, което има лоши последици е „Сол и лед”. Идеята е някъде по кожата да се сложи лъжица сол и отгоре кубче лед. Само че след като се комбинира със солта, ледът всъщност става още „по-леден“ и може да причини сериозни щети по кожата под него. В интернет могат да бъдат видени редица клипчета с белези и рани, особено върху детската кожа. Точно преди месец и едно 11-годишно българче се озова в „Пирогов” с тежки изгаряния, точно заради „Сол и лед”.   Ледено кенче между женските гърди Момичетата демонстрират стегнат бюст Такъв е случаят с #HoldACokeWithYourBoobsChallenge или задръж кенче с гърдите си. Логично, то е насочено към дамите, но пък е любима гледка на мъжката половина от интернет потребителите. Идеята е момичета да демонстрират пищен и стегнат бюст като успеят да задържат между гърдите си кенче с кола. Всъщност началото на това предизвикателство беше преди няколко години, но сега отново доби популярност и в интернет има хиляди снимки на горди с даденостите си дами. Появиха се дори снимки на мъже, които са залепили кенчето между гърдите си, които събираха не по-малко лайкове и споделяния.", "date": "2018.08.12", "title": " Стани идиот за няколко „лайка“ повече\t\t\t"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%82-%d0%bf%d1%80%d0%b8%d1%81%d1%82%d0%b0%d0%bd%d0%b8%d1%89%d0%b5%d1%82%d0%be-%d0%bd%d0%b0-%d0%b0%d0%bd%d1%82%d0%b2%d0%b5%d1%80%d0%bf%d0%b5%d0%bd/", "text": "Белгийските власти обявиха евакуация на пристанището на Антверпен заради пожар в склад с никелов сулфид. Кораби и предприятия се евакуират в радиус от 1,8 км от зоната на пожара, над която се стели облак от токсичен дим, опасен за човешкото здраве, съобщава RTL, цитирана от БГНЕС. На местните жители е препоръчано да не отварят прозорците и вратите на домовете си, а на автомобилистите – да не използват системата за вентилация. Пожарът е възникнал в склад с площ 6000 кв. метра. Гасенето продължава. Причините за пламването на огъня не се съобщават. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.12", "title": " Евакуират пристанището на Антверпен заради пожар в химически склад"}
{"url": "https://trud.bg/m%d1%80%d0%b0%d0%b2%d0%ba%d0%b0-%d0%be%d0%bf%d0%b8%d1%82%d0%b0-%d0%b4%d0%b0-%d0%b7%d0%b0%d0%b4%d0%b8%d0%b3%d0%bd%d0%b5-%d0%b4%d0%b8%d0%b0%d0%bc%d0%b0%d0%bd%d1%82-%d0%be%d1%82-%d0%b1%d0%b8%d0%b6%d1%83/", "text": "Mравка се опита да задигне малък диамант от бижутерски магазин. Необичайната кражба беше заснета в Италия. Малкият крадец бил разкрит в последния момент – оставали му още няколко метра, за да се скрие със скъпия камък. Управата на магазина била принудена да направи пълна ревизия и инвентаризация след инцидента.  ", "date": "2018.08.12", "title": " Mравка опита да задигне диамант от бижутерски магазин"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%b0-%d1%81-%d0%bd%d0%b8%d0%bc%d1%85-%d0%b8-%d0%b1%d0%b0%d0%bd/", "text": "Премиерът Бойко Борисов и министърът на образованието и науката Красимир Вълчев ще се срещнат с представители на Националния институт по метеорология и хидрология (НИМХ) към БАН, с председателя на Академията акад. Юлиан Ревалски и с председателя на Общото събрание проф. Евелина Славчева. Това съобщиха от МОН. Разговорът ще се проведе утре, 13 август 2018 г., в Министерския съвет. През седмицата синоптиците от   до министър-председателя с основно искане институтът да бъде изваден от юрисдикцията на БАН и да премине към образователното министерство, за да се осигури по-голямо финансиране за работата му.", "date": "2018.08.12", "title": " Премиерът Борисов се среща с НИМХ и БАН\t\t\t"}
{"url": "https://trud.bg/%d0%bd%d0%b5%d1%82%d0%b0%d0%bd%d1%8f%d1%85%d1%83-%d0%b8%d0%b7%d1%80%d0%b0%d0%b5%d0%bb-%d0%b8%d1%81%d0%ba%d0%b0-%d0%bf%d1%8a%d0%bb%d0%bd%d0%be-%d0%bf%d1%80%d0%b5%d0%ba%d1%80%d0%b0%d1%82%d1%8f%d0%b2/", "text": "Министър-председателят на Израел Бенямин Нетаняху отправи искане за „пълно“ прекратяване на огъня от управляващата в Газа групировка „Хамас“, предава AFP. „В момента се намираме в средата на кампания против терора в Газа“, заяви Нетаняху в началото на среща на своя кабинет. „Това няма да приключи с един удар“, добави той. „Нашето искане е ясно: пълно прекратяване на огъня. Няма да се задоволим с по-малко от това“, заяви израелският премиер. „До този момент сме унищожили стотици военни цели на Хамас и с всеки рунд на атаки израелските отбранителни сили изискват още една тежка цена от тях“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.12", "title": " Нетаняху: Израел иска пълно прекратяване на огъня в Газа"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f%d1%82%d0%b0-%d0%bd%d0%b0-%d1%81%d0%b0%d1%89-%d0%bf%d0%be-%d1%81%d0%bb%d1%83%d1%87%d0%b0%d1%8f/", "text": "Министърът на външните работи на Русия Сергей Лавров нарече абсурдни обвиненията на държавния департамент на САЩ по адрес на Русия заради случая „Скрипал“. „Що се отнася до отхвърлянето на последния акт, публикуван от Държавния департамент, мисля че всеки, който е дори малко запознат с така наречения случай Скрипал, разбира абсурдността на изявлението, което се съдържа в официалния документ на департамента, че САЩ са установили, че именно Русия е виновна за инцидента в Солсбъри“, заяви Лавров пред журналисти, предаде РИА Новости. На 8 август администрацията на САЩ обяви налагането на нови санкции против Русия, заради използването на химически оръжия в британския град Солзбъри срещу бившия руски шпионин Сергей Скрипал и дъщеря му.", "date": "2018.08.12", "title": " Лавров: Обвиненията на САЩ по случая „Скрипал“ са абсурдни"}
{"url": "https://trud.bg/%d1%85%d0%b8%d0%bf%d0%be%d0%bf%d0%be%d1%82%d0%b0%d0%bc-%d1%83%d0%b1%d0%b8-%d0%ba%d0%b8%d1%82%d0%b0%d0%b9%d1%81%d0%ba%d0%b8-%d1%82%d1%83%d1%80%d0%b8%d1%81%d1%82-%d0%b2-%d0%ba%d0%b5%d0%bd%d0%b8%d1%8f/", "text": "Китайски турист загина в Кения, след като беше нападнат от хипопотам край бреговете на езерото Найваша. 66-годишният китаец правел снимки на живописния пейзаж, когато се случил инцидентът. Когато бил докаран в Окръжната болница в Найваша, той вече бил мъртъв. Друг негов сънародник, на 62 години, обаче оцелял след нападението. Местни експерти по дивата фауна обясняват, че заради повишените нива на реките и водните басейни в района, хипопотамите изминават по-големи растояния, стигайки до близките ферми и хотели в търсене на паша. След тежката суша през миналата година, в началото на тази над Кения се изсипаха обилни валежи, които предизвикаха наводнения в много райони. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.12", "title": " Хипопотам уби китайски турист в Кения"}
{"url": "https://trud.bg/%d0%bf%d0%b5%d1%82%d1%8a%d1%80-%d0%ba%d0%be%d0%bb%d0%b5%d0%b2-%d0%be%d1%82-%d0%b3%d0%b0%d0%b1%d1%80%d0%be%d0%b2%d0%be-%d1%81%d0%bf%d0%b0%d1%81%d0%b8%d1%85-%d0%ba%d1%80%d0%b0%d0%ba%d0%b0-%d1%81%d0%b8/", "text": "Специално за “Труд” д-р Людмила Емилова продължава своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева.  През 1993 г. д-р Емилова открива медицинския си център за безлекарствено лечение, през който са преминали над 45 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. През 2005 г. Петър Колев бил на ръба на отчаянието. Тежал близо 100 кг при ръст 170 см имал запушване на артериите в подбедрицата на десния крак, некротични промени на палеца, на всеки 150 метра му се налагало да спре поради нетърпими болки в бодбедрицата. Два месеца преди да потърси д-р Емилова, болките започнали да го измъчват и нощем. Кръвното налягане било високо, страдал от анемия, заради която му правили кръвопреливания, стомашни киселини и неспокоен сън, често със сънна апнея – многократно спиране на дишането през нощта и упорито хъркане. След много хапчета и системи му предложили поставяне на стенд в подбедрицата, но с уточнението, че е възможно съдът отново да се запуши, и то дори само в рамките на 6 месеца. Плашещата перспектива била да му отрежат крака. Насърчен от съпругата си Анка, Петър решил да потърси помощ от д-р Емилова. Двамата дошли само за преглед и консултация на мъжа, но останали в медицинския център 10 дни. Кратък отрязък от време, който преобърнал живота им. Колеви направили общо 30 дни на плодове, чай и мед и се захранили по схема на лекарката за 12 дни. Резултатите били удивителни. Петър почувствал облекчение, отброените метри, изминати без болка, всеки ден се увеличавали, кръвното се нормализирало, връщал се сънят. При това всички медикаменти били спрени. Анка правела програмата заедно със съпруга си, без да има сериозно оплаквания, а за да го насърчи и както споделя сега, за да не го загуби. Пред себе си дала дума, че ако Петър се избави от болестите, ще си подстриже косата по момчешки късо, като д-р Емилова. През 2005 г. семейството направило две дълги гладувания, а между тях се хранело стриктно здравословно. По новолуние и пълнолуние оставали само на течности, както ги посъветвали в медицинския център. За 5 месеца Петър свалил 23 кг, от които 14,4 кг мазнини. Усещал младежко вдъхновение от все по-големите разстояния, които вземал на бърз ход и без болки. Най-голяма била радостта, когато при последното изследване с доплер се установило значително отпушване на преди това запушените артерии. Менюто на семейството вече било коренно различно от обичайното по-рано. Изключили всички животински продукти. Много рядко слагат на трапезата месо от домашна ферма, риба, уловена от Петър, козе сирене, яйца за Великден. Анка казва, че системата на д-р Емилова е много лесна за прилагане – махат се бялото брашно, солта и бялата захар, забравя се пърженето, умножават се неограничено пресните зеленчуци и плодове. Колеви променили не само храненето, но и целия си стил на живот. Купили си кемпер и членуват в национален клуб. Казват, че спазването на програмата ги прави по-свободни и могат да се наслаждават на радостта от общуване с природата. Редовно ходят на прегледи при д-р Емилова и спазват всичките й препоръки. Петър се е спасил и от анемията и е разбрал, че дежурните съвети не винаги са верни. „Официалната медицина казва, че месото е задължително при анемия, а аз се излекувах, точно защото спрях месото“, разказва той. Колеви имат 6 внуци. На малчуганите не налагат своето хранене, но знаят, че личният пример е най-важен за възпитанието на полезните навици. А баба Анка от години е с прическата на д-р Емилова и според дядо Петър това много я разкрасява.   Спаначени кюфтета (1 порция) 50 г кашу и 50 г овесени ядки се смилат на брашно. Добавят се ½ връзка копър, по 1 щипка самардала, червен пипер, чубрица и 100 г много ситно нарязан спанак. Разбърква се добре, като се прибавят 20-30 мл вода. Оформят се кюфтета и се поставят за 30 мин. в хладилник. Запичат се по няколко секунди от двете страни на сух незалепващ тиган при висока температура. Рецептата е на Илия Илиев – главен готвач в медицинския център на д-р Емилова.", "date": "2018.08.12", "title": " Петър Колев от Габрово: Спасих крака си с глад и здравословно хранене\t\t\t"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d0%b2-%d0%b8%d0%bd%d1%82%d0%b5%d0%bd%d0%b7%d0%b8%d0%b2%d0%bd%d0%be%d1%82%d0%be/", "text": "Роналдо е вкаран спешно в интензивното на болница в Сан Мисес на остров Ибиса. Бразилецът, един от най-великите нападатели в историята, е получил тежко възпаление на белия дроб. Все още никой не дава информация какво точно е състоянието на 41-годишния двукратен световен шампион. Единственото съобщение е, че звездата се подобрява. Роналдо изкара дълго време в Русия на световното първенство. Засече се и с Христо Стоичков на мача на звездите от Европа и Южна Америка в Ереван. Феномена бе един от посланиците на ФИФА на Мондиал 2018 и често бе забелязван до президента на световната централа Джани Инфантино. Заради болестта Роналдо е отказал покана да гледа мача за купа „Сантяго Бернабеу“. Там „Реал“ (Мадрид) победи „Милан“ с 3:1.“Росонерите“ отказаха да играят с „Левски“ на същата дата, след поканата на „кралете“. Дебютен гол за „Милан“ вкара Гонсало Игуаин, бивш играч на „Реал“, дошъл на „Сан Сино“ от „Ювентус“. Европейските шампиони бяха безмилостни с попадения на Гарет Бейл, Карим Бензема и Борха. „ Милан“ планира да привлече Тимуе Бакайоко от „Челси“ за един сезон под наем с опция да го откупи срещу 35 милиона паунда следващото лято. Миналата година френският национал бе взет срещу 40 милиона лири от „Монако“. А „Реал“ не спира да атакува „сините“ от Лондон с оферти за Еден Азар. Президентът Флорентино Перес вече е склонен да сложи на масата исканите от Роман Абрамович 200 милиона паунда.", "date": "2018.08.12", "title": " Роналдо в интензивното"}
{"url": "https://trud.bg/%d0%b1%d0%b0%d1%80%d1%81%d0%b0-%d0%bf%d1%80%d0%b0%d1%89%d0%b0-%d1%80%d0%b0%d0%ba%d0%b8%d1%82%d0%b8%d1%87-%d0%b2-%d0%b1%d0%b0%d0%b9%d0%b5%d1%80%d0%bd/", "text": "Иван Ракитич е на първо място в списъка на „Байерн“ за нови футболисти. Световният вицешампион вече е играл под ръководството на Нико Ковач, когато беше национален селекционер на Хърватия. Вестник „Мундо Депортиво“ твърди, че „Барселона“ е склонна да се раздели с Ракитич, след като взе Артуро Видал от баварците. Но проблем може да се окаже цената. Ули Хьонес каза, че няма да направи 100-милионен трансфер, докато е шеф на „Байерн“. Ракитич е познато име от Бундеслигата, където направи име в „Шалке“, преди да отиде в „Севиля“, а после и в „Барселона“. Досега баварците още не са направили летен трансфер. Футболистите на „Байерн“ са поставили ултиматум на Ковач да не продава Джером Боатенг. След като трансферът му в „Манчестър Юнайтед“ пропадна, още има вариант за „Пари Сен Жермен“. В „Барселона“ разрешиха проблема си с футболистите извън Европейския съюз. Бразилецът Филипе Коутиньо ще получи португалски паспорт още преди първия мач от новия сезон. Така чилиецът Видал ще може да бъде използван от „Барса“. Според правилата на испанската фезерация само трима извън ЕС могат да бъдат картотекирани. Другите проблемни са новите бразилци Артур Мело и Малкъм.", "date": "2018.08.12", "title": " „Барса“ праща Ракитич в „Байерн“"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d1%80%d1%83%d1%81%d0%b8%d1%8f-%d0%b3%d0%b5%d1%80%d0%bc%d0%b0%d0%bd%d1%86%d0%b8%d1%82/", "text": "Москва не приема да се разговаря с нея от позицията на силата, заяви министърът на отбраната на Русия Сергей Шойгу в интервю пред телевизионния канал „Россия 24“. През април тази година германският военен министър Урсула фон дер Лайен заяви, че е необходимо да се приеме по-твърд курс спрямо Русия. В отговор на това, Шойгу посъветва фон дер Лайен да си припомни историята. „След всичко, което Германия направи в нашата страна, мисля, че те не трябва да говорят на тази тема още двеста години“, подчерта той. Освен това Шойгу даде съвет да „попита дядовците“ какво означава да се говори с Русия от позицията на силата. При това министърът подчерта, че, както и по-рано, Русия е отворена за диалог и сътрудничество, основано на равноправие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.12", "title": " Военният министър на Русия: Германците да не ни говорят за война още 200 г."}
{"url": "https://trud.bg/%d0%bc%d0%be%d0%b9%d1%81%d0%b5%d0%b9-%d0%b7%d0%b0%d0%ba%d0%be%d0%bd%d1%8a%d1%82-%d0%b1%d0%be%d0%b6%d0%b8%d0%b9-%d0%b5-%d0%bd%d0%b0%d1%87%d0%b5%d1%80%d1%82%d0%b0%d0%bd-%d0%bd%d0%b0-%d1%87%d0%b5%d0%bb/", "text": "Издателска компания „Маркетпул” е подготвила за печат произведението „Тайната на ръцете” на французина Адолф Дебарол (1801-1886). Книгата е издадена за първи път в Париж през 1860 година и се смята за класически труд по хиромантия. Дебарол е определян като основател на научния и аналитичен подход към хиромантията, а „Тайната на ръцете” е имала стотици издания през последните 150 години и е преведена на всички световни езици. Това е настолна книга за всички гадатели и окултисти на планетата. Заслугата на Дебарол е не само в това, че е привлякъл вниманието към хиромантията на световни величия като Балзак, Александър Дюма-баща, Фредерик Льометр, Ламартин, но и за това, че за първи път е приложил към своите практически изчисления солидна теоретична база. В неговия труд хиромантията е неразривно свързана с древни херметични науки като Кабала, астрология, алхимия, теософия, а чрез тях и с френология и физиогномика. По този начин „Тайната на ръцете” не само тълкува рисунките от линиите на ръката на човек, но и открехват вратата към невидим астрален свят, който не само се допира до реалния свят, но буквално го пронизва. Книгата на Дебарол е оказала влияние върху цялата теория и практика на световния окултизъм, водейки към синтез на древни и полузабравени науки със съвременността. Авторът е известен и като художник. Той сам илюстрира книгата си, в която синтезира цялото езотерическо познание на своето време. Подготвеното за печат издание от „Маркетпул” е точно копие на изданието на братя Славкови, като единствено е осъвременен правописът. От днес „Труд” ще публикува в няколко поредни съботни броя откъси от книгата „Тайната на ръцете – За изкуството да се познава по пръстите и дланите на ръцете: живота, характера, наклонностите и бъдещето на человека.” Въведение от автора Физиолозите са признали нервния ток като реактор на външните дразнения, който заставя мозъка да се отзовава и трепти. Те отдавна са единодушни с кабалистите, че всяко живо същество има външност, която отразява неговите вътрешна същност и инстинкти. Знаците създават пълна и хармонична индивидуалност на отделния човек. Има се предвид: чертите на лицето, изпъкнатината на черепа, големината и дължината на крайниците, поведението, походката, почеркът, а също и: осанката, гласът, движението, жестовете и т.н. Но нека отбележим и това, че движението и почеркът напълно зависят от ръката, която според Аристотел е „член над членовете”. Ние лесно можем да допуснем, че такъв подчинен на нашия разсъдък и воля орган като ръката може да бъде вярно огледало на вътрешния ни мир. По този начин можем да се убедим, че миналото на човека остава следа върху ръката, и то следа неизбежна и незаличима. След като е така, защо се удивляваме, ако някой ни предскаже, макар и само по-дланите, всички подробности от нашето минало, а след това се доверяваме и за предсказване на бъдещето ни?! Четирите главни органа на душата, както наричат усещанията за зрение, слух, обоняние и вкус, се намират в главата, а петият орган – чувството на осезание, се намира малко по-далече, върху ръцете. Четирите органа на чувствата предават на мозъка само приетите впечатления. Те не рефлектират и след като си свършат работата, си почиват. Наистина, очите отговарят на полученото впечатление, но този отговор е пасивен, те като че ли потвърждават само с „да”! Ръката пък, напротив, не само че приема чрез усещанията си впечатленията, но и отговаря на тях – тя е изразител на човешката воля. Без нея останалите четири чувства биха били безсилни. Ръката спомага речта на глухонемия, нощем замества зрението, а в много случаи тя дори ръководи мисълта. Сега, ако на камъните, на гранитите и на металите остават следи от минувачите; ако в Рим, в черквата „Арра-Сели”, стъпалата на каменната стълба са протрити от коленете на богомолците; ако пилигримите, като правели поклоните си върху пиринчените крака на статуята на Апостол Петър, оставяли следи от целувките си, си задаваме въпроса защо най-чувствителната част на нашето тяло, ръката, която служи за непрестанен проводник на голямата земна сила – електричеството, трябва да остане несъкрушена и неотстъпчива пред мрамора и пиринча? Ако ръката не се изхабява и изтрива, тогава на какво могат да се отдадат набраздените линии на дланта? Да се отдават на случайност- не може, защото се знае, че нито в природата, нито във Вселената има капризи. Може би трябва да се вслушаме в Аристотел, който е казал: „Не без причина са начертани линиите на човешката ръка: те произлизат от небесното влияние и личните човешки особености”. Много от физиолозите ще кажат, че линиите на дланта се образуват от работата и движението на ръцете. Но като вземем предвид, че работниците и хората на ръчния труд, дори и след тежки болести, когато всичките им мазоли се сменят кожата от ръцете им, не са с изтрити линии на дланите; а светските или салонните жени, които прекарват повече от времето си ленно, имат на дланите си особено силни и ясно изразени линии, как да обясним, че новородените, които още никога и нищо не са вземали в ръцете си, имат вече линии със съвършени разклонения и направления… Излиза, че хиромантията (гадаенето по линиите на дланта, която е нашарена с 250–300 линии) е много надеждна наука. Правим разлика и с хирогномията (гадаенето по пръстите), изучаваща само външната част на ръката, по която няма нито една линия. Но във всеки случай в тази книга ще се занимаем отчасти и с гадаенето по пръстите, макар главната ни задача да бъде гадаенето по дланта, като гадаене, което обещава нещо повече. Нека споменем още и това, че предсказанието на бъдещето не трябва да служи нито за присмех, нито за забавление. Трябва да се приема сериозно и да се предвиди връзката между планетите, знаците върху човешкото тяло и последиците от това. Аристотел е казал: „Nomo sapiens dominabitur astris”, обяснявайки, че астрологията, основана на физиология и изчисления, може да даде бляскави резултати относно предсказване на бъдещето. Материалистите се възмущават от използването на планетите при гадаенето на ръка. Те не допускат, че небесните тела могат да действат на човека и по-скоро ще повярват на нещо свръхестествено, отколкото на влиянието на планетите и звездите върху Земята. Но никой не може да отрече, че Слънцето въздейства на Земята, а и не е само това: то носи живота на Земята. Луната също дава една част от топлината, освен това всеки знае, че Луната дава и светлина. Най-сетне науката е била принудена да признае, че светлината съдържа в себе си електричество и магнетизъм. Следователно, ако ние получаваме от планетите светлина, значи получаваме от тях електричество и магнетизъм. Земното кълбо не е нищо друго освен една нищожна точка между безчислените небесни светила. Ако равновесието не беше строго и разумно поставено, тези светила, които са безконечно по-големи от Земята, отдавна биха я смазали. Законите, устроили равновесието и последователността, са създали в същото време и цел, чрез която въздействат помежду си всичките небесни светила. Към нея се присъединяват и хората, които зависят от целта. И затова не можем да отречем, че и най-малките изменения във Вселената, оказват въздействие на новороденото дете. Планетите пък като добри феи награждават детето с едни или други свойства и обратно – те заедно с вродените качества и обстановката, която заобикаля детето, слагат печат на челото му, ръцете му, лицето му и го сформират. Ето какво казва Библията в книгата на Йов, гл.37, стих.7: „Бог е наложил знаковете на човешките ръце, за да могат хората да постигнат създаденото от него”.  Мойсей е казал:  „Закона Божий е начертан на челото ти и ръцете ти”. Тъй като имаме намерение да се позанимаваме също и с онова, което древните хора са наричали Кабала, то още сега ще кажем, че Кабала няма нищо общо с черната магия. Тази традиционна наука за тайната на Вселената, преминавайки от век във век, е дошла и до нас в първобитния си вид, защото заплашвали със смъртно наказание онези, които се занимавали с нея. Тя се криела от очите на хората и затова малцина са били посветени в нея. Ето какво обяснява символическото изображение на индийската Адда-Нури за причината на това криене. Адда-Нури – това е изображение на Индийската Изида или Природа. На челото є е знакът Лингвама, или всемирното размножение. Надясно от нея в краката є лежи тигър, символ на зъл и невеж човек. Наляво – агне с юзда, символ на добър човек, който се стреми към знание. Изида стои между доброто и злото, между възмущението и покорността. Тя е изобразена с четири ръце, които означават четири стихии и във всяка ръка държи символа на съответстващата стихия. Мечът изобразява огъня, халката или огърлицата – въздуха, цъфналото клонче – земята, съдът – водата. Общото значение на това изображение е обяснено само с единия от знаците в ръката на Изида – цъфналото клонче. То е знак на езотеризма, който налага мълчание. Езотеризъм значи, че сме длъжни да скриваме, а екзотиризъм значи, че е позволено да говорим. Първите три пръста на Изида, които според хиромантията значат сила, могъщество и фатализъм (предопределение) са обтегнати, а четвъртият пръст и кутрето, които означават науката и светлината, са скрити. Това значи, че природата казва: „Съединете се и всичко ще бъде силно и могъщо. Предопределението ще бъде във вашите ръце, но скривайте от лошите и глупавите хора науката и светлината”. Ние ще намерим подобни показания и в други древни паметници, като например показанието в седмата карта на Тара, от първата є книга, която е достигнала до нас.    ", "date": "2018.08.12", "title": " Мойсей: Законът Божий е начертан на челото ти и ръцете ти"}
{"url": "https://trud.bg/%d1%81%d0%bf%d0%b0%d1%81%d0%b8%d1%82%d0%b5%d0%bb%d0%b8%d1%82%d0%b5-%d0%bb%d0%b5%d1%82%d0%be%d0%b2%d0%bd%d0%b8%d1%86%d0%b8%d1%82%d0%b5-%d0%bd%d0%b5-%d1%81%d0%b5-%d0%bf%d0%be%d0%b4%d1%87%d0%b8%d0%bd/", "text": "Летовниците не ни се подчиняват. Туристите, особено пристигналите с големи компании, не могат да разберат колко страшно е морето и не ни се подчиняват. Ад е, много трудно се работи. Днес ще останем и след работно време. Това съобщиха спасителите, които непрекъснато се хвърлят да вадят бедстващи хора от вълните. По думите им, толкова силно мъртво вълнение не се помни. Междувременно от ОД на МВР уточниха къде точно са се случили трагедиите с удавените през уикенда хора. Тримата, които станаха жертви на морето са родни туристи, а четвърптият е молдовец. На морския плаж до пост № 6 в Слънчев бряг – юг е открит труп на мъж, на 50 – 60 години, с височина 170 см., бяла кожа, облечен с тъмен бански. На плаж ММЦ в Приморско, след работното време на спасителите, започнал се дави младеж – 24 годишния С.Б., молдовски турист, пристигнал в България на 31.07 т.г. Приятелите му забелязали, че се дави, но докато се организират да му помогнат, той изчезнал от очите им. Около 20.50 ч. на около два метра във водата, полицаите забелязвали тялото му. Пак в Приморско, но в близост до пост № 4 на Южния плаж, при който в морето се удавил 27 годишния П.Н. от Пловдив. Констатирано е, че при бурно море, водните спасители забелязали в морето двама давещи се- , като предприели действия по спасяването им. Успели да извадят единия мъж, но втория е завлечен от мъртвото вълнение навътре в морето. Установено е, че спасен е 27 годишния Ц.Н. от Пловдив, а брат му – близнак П.Н. е завлечен от бурното море. На плажната ивица на Северния бургаски плаж до пост № 1 е открит сутринта в неделя удавник. На дясната му ръка над китката е имало татуировка, изобразяваща „Котва“, а под нея надпис „SOS”. На лявата ръка над китката е имал татуировка, изобразяваща „Рицар”. При огледа видими следи от насилие по трупа не са установени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.12", "title": " Спасителите: Летовниците не се подчиняват\t\t\t"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d1%81%d0%bf%d0%b0%d1%81%d0%b5%d0%bd%d0%b8-%d0%bf%d0%be-%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8%d1%82%d0%b5-%d0%bf%d0%bb%d0%b0%d0%b6%d0%be/", "text": "Телата на трите момчета, изчезнали в събота в бурното море край Дуранкулак, бяха открити след 24-часово издирване. Малко след 14 часа в неделя на юг от мястото, където били видени за последно, бяха открити две от удавените деца, а малко по-късно в същата зони вълните изхвърлиха тялото и на третото. Момчетата, на възраст от 12 до 15 г., са от генералтошевското село Спасово. В първия почивен ден с родителите си и други познати пристигнали да плажуват на неохраняема ивица между Крапец и Дуранкулак. Въпреки огромните вълни около 13 часа децата влезли в морето заедно със свой приятел. Именно той първи подал сигнал, че ги няма, след като с мъка успял да излезе на брега. Момчето бягало близо 1 км до първия спасителен пост на север, в района на дуранкулашкия къмпинг „Космос“. Разказало на спасителите, че влязло с тримата си приятели, но те изчезнали сред талазите. Водните гардове подали сигнал на тел. 112, тъй като нямат право да напускат вишката, на която се веел червен забранителен за къпане флаг. Цялата компания, заедно с полиция и доброволци до късна доба търсили децата без успех. След подновяване на акцията в неделя телата на момчетата бяха намерени в един и същи район, който бе отцепен от Гранична полиция. „Много тежък и нелеп инцидент. В такова време местните хора казват: „Най-безопасно е под чадъра“ и са прави. От няколко дни има силен вятър, който вдига огромни вълни и влече след себе си мъртвак“, каза кметът на Шабла Мариян Жечев. 3 дни продължава бурното вълнение по Северното Черноморие, което изтормози плажните спасители. Във Варна и курортите край града жертви няма, но бяха спасени десетина нагълтали вода туристи, а двама са в реанимация – поляк и българин, пренебрегнали забраната да влизат в морето, каза д-р Иван Иванов, директор на ДКЦ „Св. Клементина“, което от 10 г. осигурява медицинска помощ на плажа .В неделния следобед в курорта Св. Св. Константин и Елена спасители с мъка извадиха от бурното море две бедстващи деца, които вълните бяха завлекли почти до шамандурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.12", "title": " Десетки спасени по варненските плажове през уикенда\t\t\t"}
{"url": "https://trud.bg/%d0%ba%d0%b0%d0%bd%d1%8f%d1%82-%d0%bd%d0%b5%d0%bf%d0%be%d0%b1%d0%b5%d0%b4%d0%b5%d0%bd-%d0%bf%d0%be%d0%bb%d1%8f%d0%ba-%d0%b7%d0%b0-%d1%82%d0%b5%d1%80%d0%b2%d0%b5%d0%bb/", "text": "Непобеденият   поляк   Адам   Балски   най вероятно   ще   е   следващият   съперник   на   Тервел   Пулев Бронзовият   медалист   от   Лондон продължава   да   търси   противник   за   галата   на октомври   в Арена   Армеец когато   ще   е   един   от   основните   подгряващи   за   боя   на   по големия   си   брат   Кубрат   с   британеца   Хюи   Фюри След   отказа   на   италианеца   Фабио   Турки   от   щаба   на   Тервел   са   пратили   покана   на   Балски годишният   поляк   е   със   сериозна   визитка победи с   нокаут в мача Тервел   също   няма   загуба   в   кариерата   си   на   профи   ринга успешни   двубоя Всичките   изяви   на   Балски   обаче   са   пред   родна   публика   с   изключение   на   дебюта   му   в   Англия Полските   медии   очакват   в   мача   да   се   разиграе   европейската   титла   в   полутежка   категория Очаква   се   останалите   подгряващи   мачове   на   галата   да   съберат   най добрите   профи   боксьори   на   България Участие   вече   е   потвърдил   Спас   Генов а   има   голяма   вероятност   среща   да   си   дадат   също   и   Йосиф   Панов Убиеца   и   Стилян   Костов Пепелянката Организаторите   от Епик   Спортс се   опитват   да   организират   дори   мачове   за   ветерани   с   участието   на   звездата   от   миналото   Константин   Семерджиев Коко   Тайсъна   и   бившата   световна   шампионка   при   жените   Галина   Иванова", "date": "2018.08.12", "title": " Канят непобеден поляк за Тервел"}
{"url": "https://trud.bg/%d0%bc%d0%be%d0%bc%d1%87%d0%b5-%d1%81%d0%b5-%d0%b4%d1%80%d0%be%d0%b3%d0%b8%d1%80%d0%b0-%d0%b8-%d0%bf%d0%b0%d0%b4%d0%bd%d0%b0-%d0%be%d1%82-%d0%bc%d0%be%d1%81%d1%82%d0%b0-%d0%b2-%d0%b1%d1%83%d1%80%d0%b3/", "text": "15-годишно момче от Бургас се е дрогирало и паднало от моста. Спасителите са го видели и го извадили на брега. Оказали са му първа помощ и ка го спасили. На 11-ти пост мъж, летовник от вътрешността на страната е започнал да се дави и спасителите едвам са успели да стигнат до него и да го измъкнат от лапите на мъртвака. Откаран е с линейка в болницата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.12", "title": " Момче се дрогира и падна от моста в Бургас, спасиха го"}
{"url": "https://trud.bg/apple-%d0%bd%d0%b0%d0%bb%d0%b0%d0%b3%d0%b0-%d1%82%d0%b5%d0%bd%d0%b4%d0%b5%d0%bd%d1%86%d0%b8%d1%8f%d1%82%d0%b0-%d0%b7%d0%b0-%d1%81%d0%ba%d1%8a%d0%bf%d0%b8-%d1%81%d0%bc%d0%b0%d1%80%d1%82%d1%84%d0%be/", "text": "Apple продължава тенденцията си да завишава цените на новите си модели телефони, като се предвижда следващия модел на компанията да изпревари предшественика си, който пък е сегашният най-скъп телефон в историята на американската компания. Очаква се тези им действия да разтърсят световния пазар на мобилни устройства и да окажат влияние върху бъдещите цени на всички флагмани на водещите световни марки. При базова цена от 999 щатски долара, iPhone X постави рекорд за най-скъп iPhone някога, но това явно не се отрази върху желанието на потребителите да се сдобият с устройството, като това го превърна в телефона с най-много продадени бройки за първото тримесечие на 2018г., с над 16 милиона броя по цял свят. Въпреки скептиците, които се съмняваха дали интереса на потребителите няма да намалее, iPhone X е най-продаваният продукт на Apple откакто беше пуснат в продажба на 3 ноември 2017г. При това темпо, няма да е учудващо ако Apple приложи същия бизнес модел за iPhone 2018? Очаква се поне един от трите iPhone модела за които от месеци усилено се спекулира да бъде на същата цена като iPhone X. Изглежда, че конкуренцията е взела действията на американците под внимание, тъй като новият флагман на Samsung – Galaxy Note 9 също е на цена от 999 щатски долара, което е увеличение от 50 долара спрямо миналогодишния Note 8.  ", "date": "2018.08.12", "title": " Apple налага тенденцията за скъпи смартфони"}
{"url": "https://trud.bg/%d1%81%d0%b8%d0%bd%d0%b8%d1%82%d0%b5-%d0%b8%d0%b3%d1%80%d0%b0%d1%87%d0%b8-%d1%85%d0%b2%d0%b0%d0%bb%d1%8f%d1%82-%d1%81%d0%bb%d0%b0%d0%b2%d0%b8%d1%88%d0%b0-%d1%81%d1%82%d0%be%d1%8f/", "text": "И докато в повечето случай треньорите хвалят играчите си, то в „Левски“ вече е обратното. Футболистите на „сините“ засипаха със суперлативи новия наставник Славиша Стоянович. Именно на него отдават заслугата за втората поредна победа. „Левски“ я постигна срещу „Дунав“ в Русе с 2:1 след обрат.  „Той е много страстен треньор, който се опитва да ни помага да се развиваме“, каза Жерсон Кабрал, вкарал гол и асистирал за победния срещу „Дунав“.  „Разликата между Стоянович и Делио Роси е, че новият треньор говори добър английски – добави Холмар Ейолфсон. – Сега се разбираме много по-лесно.“  Ивайло Найденов, юноша на „Левски“, също сподели своите впечатления от словенеца.  „Разликата между него и Роси е, че сега станахме един отбор – каза младокът. – Той сплотява много колектива и е винаги до нас.“  Самият Стоянович поздрави играчите си за показаният характер. Словенецът не пожела да коментира дискусионната дузпа, която получи „Дунав“. С нея тимът от Русе поведе в резултата, но „Левски“ все пак победи.  „Нямам търпение контузените ни играчи да се върнат и да имаме много по-голяма конкуренция в предни позиции – каза Стоянович. – Показахме много концентрация и точно това ни помогна да победим.“", "date": "2018.08.12", "title": " „Сините“ играчи хвалят Славиша Стоянович"}
{"url": "https://trud.bg/%d1%84%d0%b5%d0%bd-%d0%b8%d0%b7%d0%b2%d0%b0%d0%b4%d0%b8-%d0%bb%d0%b0%d0%ba%d1%8a%d1%82-%d0%be%d1%82-%d1%80%d0%b0%d0%b4%d0%be%d1%81%d1%82/", "text": "Английският фен Нийл Харисън извади лакът от радост. Той се контузи, след като се зарадва бурно при втория гол на „Евертън“ при гостуването на „Уулвърхямптън“ (2:2). Отбеляза го новото попълнение Ричарлисон. Той вкара и първото попадение за „карамелите“.  Харисън се втурнал към долните редове на стадион „Молино“, но се спънал и паднал между седалките, където се наранил. Веднага му бе оказана лекарска помощ. В линейката фенът си направи селфи за спомен с кислородна бутилка. След това публикува и снимка с превързан лакът. Пострадалият запалянко се пошегува с Ричарлисон, като му изпрати съобщение в социалната мрежа тутитър, което гласеше: „Виж както ми направи“.  Феновете на „Евертън“ са в еуфория от ударната селекция, която направи тима през лятото. Похарчени бяха 76,2 млн. евро, а без съмнение Ричарлисон е най-вълнуващото име сред новите.", "date": "2018.08.12", "title": " Фен извади лакът от радост"}
{"url": "https://trud.bg/%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d1%83%d1%81%d1%82%d0%b0%d1%82%d0%b0-%d0%bd%d0%b0-%d0%bf%d0%be%d0%b3%d0%b1%d0%b0-%d1%81-%d0%b3%d0%bb%d0%be%d0%b1%d0%b0/", "text": "Шефовете на „Манчестър Юнайтед“ затвориха устата на Пол Погба с глоба. Това призна самият играч, който намекна за проблеми в отношенията с мениджъра Жозе Моуриньо. Двамата имат проблеми още от края на миналия сезон. През лятото те се засилиха, след като Погба поиска трансфер в „Барселона“. Каталунците дори бяха готови да платят сериозна сума, но Моуриньо отказа да продаде Погба и дори го направи капитан на „Юнайтед“.  „Има неща, които не мога да кажа, защото ще бъда глобен – написа Погба в социалната мрежа инстаграм. – Когато хората имат доверие в теб, ти не мислиш за странични неща и е далеч по-лесно. Помощник-треньорите Майкъл Карик и Кийран Маккена много ми помагат да се развивам.“  Думичка за Моуриньо нямаше. Специалния обаче похвали Погба след успеха над „Лестър“ с 2:1. По думите му, новият капитан на тима е щастлив на „Олд Трафорд“ и готов да се раздава във всеки мач. Специалния обаче едва ли е останал доволен от новина, че в „Юнайтед“ обмислят да назначат първия спортен директор в клуба. До този момент такъв пост не е имало, но от ръководството обмислят тази възможност, за да има по-добър диалог между Моуриньо и шефовете. Снимка: Twitter", "date": "2018.08.12", "title": " Затвориха устата на Погба с глоба"}
{"url": "https://trud.bg/%d0%bb%d0%b5%d1%82%d1%8f%d1%89-%d1%81%d1%82%d0%b0%d1%80%d1%82-%d0%b7%d0%b0-%d0%bb%d0%b8%d0%b2%d1%8a%d1%80%d0%bf%d1%83%d0%bb/", "text": "Отборът на „Ливърпул“ тръгна с летящ старт във Висшата лига. Тимът победи „Уест Хям“ с 4:0. „Чуковете“ са абонат на „мърсисайдци“. И предишните три срещи между двата тима завършиха с един и същи победител. Любопитното е и това, че „Ливърпул“ триумфира във всяка една от тези срещи с по четири гола. И този път отборът на Юрген Клоп спази традицията. Резултатът откри Мохамед Салах. Головата машина на „Ливърпул“ от миналия сезон започна сметката си през настоящия още в първия мач. Салах участва директно в пет попадения в третия му двубой срещу „чуковете“ като играч на „мърсисайдци“ – 4 гола и една асистенция. Срещата бе под номер 50 за египетската звезда във Висшата лига, а голът му е и 35-и в надпреварата. Две попадения Салах има с екипа на „Челси“. Резултатът удвои друг познат голмайстор – Садио Мане. Той пък стана първият играч на „Ливърпул“, който за трети път вкарва гол в първия мач на тима за сезона. Предишното постижение бе дело на Джон Барнс от сезоните 1989/90 и 1991/92. Мане вкара и третият гол. С него той вече има три попадения и три асистенции в последните четири двубоя срещу „Уест Хям“. Още едно потвърждение, че „чуковете“ са изключително удобен съперник за „Ливърпул“. Крайното 4:0 оформи Даниел Стъридж. Другата среща от кръга между „Саутхямптън“ и „Бърнли“ завърши без победител – 0:0. Снимка: Twitter", "date": "2018.08.12", "title": " Летящ старт за „Ливърпул“"}
{"url": "https://trud.bg/%d0%b3%d0%be%d1%80%d0%b0%d0%bd%d0%be%d0%b2-%d0%be%d1%82%d0%b3%d0%be%d0%b2%d0%be%d1%80%d0%b8-%d0%bd%d0%b0-%d1%80%d0%b0%d0%b4%d0%b5%d0%b2-%d0%b0%d0%ba%d0%be-%d0%b5-%d1%80%d0%b5%d1%88%d0%b8%d0%bb-%d0%b4/", "text": "Не приемам атаки срещу държавната администрация и особено срещу експертите от финансовото министерство и Агенция „Митници“, каза на извънреден брифинг във Варна финансовият министър Владислав Горанов. Повод за изявлението му бяха  , който сутринта се закани, че при нов служебен кабинет ще разчисти всички чиновници заради случая с обществената поръчка в Бургас, с която е свързан Димитър Желязков – Митьо Очите. Радев уточни, че чиновници, назначени от ГЕРБ, са подписали договорите с въпросната фирма. Става дума за охрана с технически способ на две почивни станции и митническо бюро в Ямбол за 2520 лв. за 2 г., а служителката от Агенция „Митници“, която е разписала договорите, е с над 20 г. стаж, сестра е на висш политик от БСП и е професионалист, който служи на цялото общество, поясни Горанов, учуден от острата реакция на държавния глава по случая. „Ако президентът е решил да води политическа война с партия ГЕРБ, това е негово право, но не съм съгласен да бъдат атакувани експерти, които през целия преход са гарантирали финасовата стабилност на държавата“, посочи Горанов. „Ако това е голямата обществено-политическа тема, аз съм склонен като министър на финансите да поема определена политическа отговорност“, допълни той. И призова: „Нека президентът каже кой пази Желязков“, като добави, че настоящата изпълнителна власт е задържала Митьо Очите с помощта на турските служби, като тогава е възникнал и скандалът около партийната структура на БСП в Бургас. „Ние сме първото правителство, което задели ресурс от милиарди левове за модернизацията на армията. За жалост в края на миналата година компанията, която щеше да строи кораби за флота, се отказа в последния момент и това доведе до забавяне на проекта“, отхвърли друг упрек на държавния глава Горанов. Той припомни, че миналата година е приключила с 6 млрд. лв. повече в сравнение с 2014 г. Тази година се очакват 2 млрд. лв. повече от 2017 г., което сочи, че в администрацията работят професионалисти с воля да се преборят със сивата икономика и контрабандата, заключи Горанов. Надскачането кой е по-българин е излишно и нагнетява напрежение, заяви министър Владислав Горанов по повод критиките на президента Радев, че правителството не е реагирало адекватно на изявлението на македонския премиер Зоран Заев, че Илинденско-Преображенското въстание е македонско. Заев после се извини във фейсбук. Според Горанов той е изразил съжаление и е коментирал изключително големия принос на България за проевропейското развитие на страната му и за стабилността на Балканите. Политиката на България спрямо Македония едновременно пази националното ни достойнство, интересите ни и е в помощ на страна, с която имаме договор за добросъседство. Когато възникне някакъв проблем или недоразумение между държавите, не трябва първата стъпка да е агресивният подход и навлизането в риторика, която после може да доведе до много злощастни последици, допълни зам.-министърът на външните работи Георг Георгиев. Той бе категоричен, че сключеният между България и Македония договор съвсем ясно регламентира отношенията на партньорство и сътрудничество между двете страни, които нашето правителство изпълнява. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.08.12", "title": " Горанов отговори на Радев: Не приемам атаки срещу държавната администрация\t\t\t"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8-%d0%bc%d0%bb%d0%b0%d0%b4%d0%be%d0%ba-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b2%d0%b0-%d1%82%d0%b8%d1%82%d0%b0%d0%bd%d0%b8%d1%82%d0%b5/", "text": "Стефанос   Циципас   е   новата   голяма   заплаха   в   мъжкия   тенис ,  стана   ясно   още   преди   финала   на   турнира   от   сериите  „ Мастърс “  в   Торонто .  Вчера   гръкът   навърши  20  години ,  а   ден   преди   това   стана   най – младият   тенисист ,  победил   четирима   съперници   от   топ  10  в   едно   състезание . „ Под   ножа “  минаха   Доминик   Тийм   Австрия Новак   Джокович Сърбия Александър   Зверев Германия и   Кевин   Андерсън ЮАР а   късно   снощи   бе   битката   за   титлата   с в   света   Рафаел   Надал   Испания „ Питате   ме   като   кого   играя  –  Роджър   Федерер ,  Новак   или   Рафа ?  Като   всичките  –  заяви   Циципас . –  Но   не   само   като   тях .  Опитвам   се   да   се   уча   и   от   тенисистите ,  които   разчитат   предимно   на   сервиса .  Мисля ,  че   мачът   с   Тийм   ме   убеди ,  че   мога   да   направя   това .  Джокович   го   захапах   като   булдог   и   не   го   пуснах .“", "date": "2018.08.12", "title": " Гръцки младок предизвиква титаните в тениса"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d0%b2%d1%80%d1%8f%d0%b7%d0%b0-%d0%b2-%d0%b4%d0%b6%d0%b0%d0%bc%d0%b8%d1%8f-%d0%b2%d1%8a%d0%b2-%d1%84%d1%80%d0%b0%d0%bd%d1%86%d0%b8%d1%8f/", "text": "Френската полиция издирва шофьор, който се е врязал с кола в главния вход на джамия. Това е станало през нощта в предградие на северния френски град Лил, предаде БНР. Никой не е пострадал. Според местната префектура няма вероятност мотивите за инцидента да са „расистки“. Силите за сигурност във Франция са в състояние на повишена готовност след вълната от ислямистки атаки в страната през последните години, при които загинаха повече от 240 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.12", "title": " Кола се вряза в джамия във Франция"}
{"url": "https://trud.bg/39-%d0%b6%d0%b5%d1%80%d1%82%d0%b2%d0%b8-%d0%bf%d1%80%d0%b8-%d0%bf%d1%80%d0%b8-%d0%b5%d0%ba%d1%81%d0%bf%d0%bb%d0%be%d0%b7%d0%b8%d1%8f-%d0%bd%d0%b0-%d0%be%d1%80%d1%8a%d0%b6%d0%b5%d0%b5%d0%bd-%d1%81/", "text": "39 цивилни са били убити в Сирийската провинция Идлиб при експлозия на оръжеен склад, който се намирал в жилищна сграда. Сред жертвите има 12 деца, съобщи  . Все още не е ясно как точно е станала експлозията. Броят на жертвите може да нарасне, след като бъдат разчистени развалините от напълно срутилата се 5-етажна сграда в селището Сармада близо до турската граница. Според базирания във Великобритания Център за наблюдение на човешките права, оръжейният склад в мазето на сградата е принадлежал на търговец на оръжия, близък до свързания с Ал Кайда Комитет за освобождение на Леванта. В момента в Идлиб се водят тежки боеве между сирийските правителствени сили и бунтовниците.      ", "date": "2018.08.12", "title": " 39 жертви при при експлозия на оръжеен склад в Сирия"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bd%d0%b0-%d0%bc%d1%8f%d1%81%d1%82%d0%be-%d0%bf%d1%80%d0%b8-%d0%ba%d0%b0%d1%82%d0%b0%d1%81/", "text": "Двама души загинаха на място при челен сблъсък на второкласния път между Враца и Оряхово. Зловещият удар е станал в отсечката между Борован и Добролево при сблъсък между кола с врачанска регистрация и друга, със софийски номера, съобщава  . При ПТП-то на място е загинала жената, возеща се във врачанския автомобил. Водачът на другия автомобил също е издъхнал преди да дойдат линейките. С две от тях са откарани по един от двете катастрофирали коли, а в момента пътят между Враца и Оряхово е блокиран.Трафикът се осъществява по обходен маршрут през селата Борован – Бяла Слатина – Алтимир и обратно и се регулира от Пътна полиция. Вероятната причина за инцидента е навлизане в насрещното движение на едната от двете коли. И двамата шофьори са карали доста бързо, личи от пораженията по возилата.", "date": "2018.08.12", "title": " Двама души загинаха на място при катастрофа във Врачанско"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d1%80%d0%b0%d0%b7%d0%ba%d1%80%d0%b8%d1%82%d0%b8%d0%ba%d1%83%d0%b2%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%82%d0%b5/", "text": "Министърът на икономиката на САЩ Петер Алтмайер разкритикува решението на американския президент Доналд Тръмп да увеличи допълнително митата за турски стоки, съобщи Anadolu Agency. „Тази търговска война забавя и пречи на икономическия растеж и произвежда нова несигурност“, е заявил Алтмайер. „Миналото показа, че търговските войни влияят най-вече на потребителите, тъй като стоките поскъпват“, отбеляза политикът. Коментарите на Алтмайер идват, след като Тръмп увеличи вносните мита върху алуминия и стоманата от Турция съответно на 20 и 50 процента. „Турция иска сигурност и стабилност в Европа, ние работим добре с Анкара по отношение на миграцията“, отбеляза той. По мнението на Алтмайер, сега Анкара „има възможността да се върне към обективността“, след като изборите в Турция са преминали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.12", "title": " Германия разкритикува американските санкции срещу Турция"}
{"url": "https://trud.bg/%d0%b2%d0%b0%d0%b4%d1%8f%d1%82-%d1%85%d0%be%d0%ba%d0%b5%d1%8f-%d0%be%d1%82-%d0%be%d0%bb%d0%b8%d0%bc%d0%bf%d0%b8%d0%b0%d0%b4%d0%b0%d1%82%d0%b0/", "text": "Хокеят   на   лед   може   да   загуби   олимпийския   си   статут признаха   от   Международния   олимпийски   комитет Като   причина   се   изтъква   отказът   на   НХЛ   да   пуска   играчи които   имат   договор   с   клубовете   на   игрите Рене   Фазел президент   на   Международната   федерация   по   хокей   на   лед   е   предложил   четири   варианта   за   зимните   олимпийски   игри   в   Пекин   през а участие   на   играчи   от   НХЛ запазване   на   формата   от   Пьонгчанг участие   само   на   младежи   до години   и   премахване   на   хокея Интересното   е че   под   въпрос   е   само   мъжкият   турнир Хокеят   е   част   от   олимпийската   програма   още   от   летните   игри   в   Амстердам   през  1920- а ,  след   което   преместен   в   зимните   и   е   неизменно   е   основната   атракция   от а   насам Женски   състезания   има   от   Нагано", "date": "2018.08.12", "title": " Вадят хокея от олимпиадата?"}
{"url": "https://trud.bg/%d1%81%d0%bb%d0%b5%d0%b4-8-%d0%b3-%d0%bf%d0%b0%d0%ba-%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d0%b2-%d0%be%d1%82%d0%b1%d0%be%d1%80%d0%b0-%d0%bd%d0%b0-%d0%b5%d0%b2%d1%80%d0%be%d0%bf%d0%b0/", "text": "След осемгодишна пауза българка отново бе поканена да представлява отбора на Европа на Континенталната купа в Острава (Чехия) на 8 и 9 септември. Честта получи Мирела Демирева, която преди два дни грабна сребърния медал в скока на височина на европейското в Берлин с резултат от 2 метра. Надпреварата е през 4 години и в нея се състезават още селекциите на Азия и Пасифика, Африка, Австралия и Океания, Америка. „В понеделник ще имам рутинен преглед и след това с моя треньор (б.р. Маринус ван Лювен) ще решим окончателно дали да стартирам в Острава. – заяви Мирела. – В края на сезона винаги всичко е на ръба, затова се и налагат контролни медицински изследвания. Но в момента всичко е ОК. Ще се радвам да участвам. Тази покана наистина е едно голямо уважение за едно голямо състезание.“  Всеки отбор има право на двама атлети в дисциплина. Другата европейка в скока на височина е рускинята Мария Ласицкене, №1 в света и Европа, също с 200 см в Берлин.  Ваня Стамболова бе последната българска на подобен форум .- в Сплит през 2010-а.  Същевременно Демирева получи медала си на официална церемония на площад „Брайтшейдплац”. Отличието й бе връчено от Добромир Карамаринов, първи вицепрезидент на Европейската атлетика.", "date": "2018.08.12", "title": " След 8 г. пак българка в отбора на Европа"}
{"url": "https://trud.bg/%d0%b8%d0%b2%d0%b5%d1%82-%d0%bf%d0%b5%d1%82%d0%be%d1%82%d0%be-%d0%bc%d1%8f%d1%81%d1%82%d0%be-%d0%b5-%d0%bc%d0%be%d1%8f-%d0%bb%d0%b8%d1%87%d0%bd%d0%b0-%d0%bf%d0%be%d0%b1%d0%b5%d0%b4%d0%b0/", "text": "Този финал е моя лична победа и на целия ми екип – заяви Ивет Лалова. – Последният месец бе истински кошмар. Планът бе да бягам около 22 секунди и да спечеля медал. Преглед на ехограф обаче показа, че има опасност да съм скъсала бедрен мускул.“  Лалова завърши пета на 200 м с 22,82 сек. „Дойдох с много болки и се страхувах страшно много – продължи тя. – Тежко беше, но съм щастлива, че участвах.“  Същевременно 17-годишният норвежец Якоб Ингербритсен спечели второ злато, като ликува на 5000 м (13:17,06), следван от брат си Хенрик. Преди това той ликува и на 1500 м. Беларускинята Олга Мазурьонок сътвори истинско геройство в маратон на европейското в Берлин. Тя се пребори първа не само с класическата дистанция от 42,195 км, но и окървавена финишира. Кръвта рухна на 10-ия километър. Медицинският екип се опита да и помогне, като й подава салфетки и вода, но безуспешно. Така тя измина 7 километра и кръвотечението спря, но следите по лицето й останаха (2:26,22 ч). На олимпиадата Олга бе пета.  При мъжете шампион е белгиецът Коен Нерт, който фиксира най-добро време в историята на първенството (2:09,51).", "date": "2018.08.12", "title": " Ивет: Петото място  е моя лична победа"}
{"url": "https://trud.bg/%d0%b2%d1%81%d1%8f%d0%ba%d0%b0-%d1%81%d1%82%d1%80%d0%b0%d0%bd%d0%b0-%d0%b8%d0%bc%d0%b0-%d1%81%d0%b2%d0%be%d0%b9-%d0%be%d0%bb-%d0%b8%d0%bd%d0%ba%d0%bb%d1%83%d0%b7%d0%b8%d0%b2/", "text": "Да се нахраним и напием на корем – някои свързват с това най-приятното и пестеливо изкарване на почивката си. Системата all inclusive (ол инклузив) обаче на някои места е разнообразна, а на други – прекалено скромна за очакванията. Ще ви запознаем с някои по-екзотични дестинации. Малко разходи, малък риск, малко капризи – ол инклузивът е точно за вас, когато пътувате с деца. Ако пък планирате екскурзиите да са приоритет, тогава изберете полупансион. В Азия, Индия или Индонезия поръчайте само закуски, тъй като е по-евтино, вкусно и интересно да се храните по улиците, за да се запознаете с местната култура. А в някои страни, например на Сейшелите, all inclusive е забранен със закон. По този начин правителството цели туристите да опознаят по-добре страната и по-рядко да се прибират в хотелите. Йордания – халва, маслини и бедуински чай В хотелите на Акаба шведската маса предлага запеканки, омлети, плата от сирене, колбаси и зеленчуци, ориз, картофи, макарони, няколко месни и рибни блюда. Най-популярни са от типичното за арабската кухня агнешко или пилешко месо, а най-вкусните десерти – фруктово желе и местната халва. Особено вкусни са йорданските маслини. Имайте предвид, че почти навсякъде за соковете, водата и алкохола се плаща отделно, но може да си налеете от охладителя в своя бутилка. Практически липсват шоупрограми, караоке и конкурси, а вечер в четири- и петзвездните хотели ще ви развличат само с жива музика. Едно от нещата, които задължително трябва да опитате, е бедуинският чай. Не е препоръчително да посещавате градските плажове, те все пак са за местните, затова хотелите организират престой в тузарски комплекси. Там всеки, който не живее край плажа, си плаща за чадър и шезлонг. Тъй като туристическата инфраструктура все още не е развита, не съветваме да посещавате местните заведения извън хотела. Израел – най-евтино и вкусно е по улиците Услугата ол инклузив предлага хранене 3 пъти дневно, напитките на бара влизат в цената. Изборът от блюда е голям, но не се предлага нещо особено – супи, макарони, картофи и няколко вида месо, основно телешко, птиче и пуешко. Има изобилие от млечни продукти, но в стандартните израелски хотели пресните плодове доминират над десертите, а зеленчуците са предимно консервирани. Припомняме, че в Израел има изискване храната да е „кашер”, като основната забрана, формулирана в Тората, е да не се смесват месни и млечни продукти, а законите (кашрут) определят коя храна е кашер и коя – не. В хотелите обикновено на закуска се предлагат млечни продукти (и риба!), а на вечеря – месо (без забраненото свинско). От напитките обикновено се предлагат ликьори, бира, сокове в кутии. Често съветват туристите да си носят кафе и чай на пакетчета. Има много евтини кафенета и улични шатри с качествен фастфуд. Всичко се предлага сервирано в чиния, но може да бъде сложено и в багета или плоска питка за онези, които бързат. Двата най-популярни израелски специалитета за хапване „на крак” са фалафел (джоб, пълнен с нахутени кюфтенца и салата) и шуарма (нещо като дюнер с печено месо и хумус). Много е вкусен десертът кнафе – кадаиф с козе сирене, поръсен с шамфъстък. Типичната еврейска закуска шакшука пък е манджа от задушени червени чушки, домати, лук и 2 яйца на очи. Обединени арабски емирства – високо равнище Това е най-интересната туристическа дестинация в арабския свят. Най-доброто време за туризъм са зимните месеци – между 23 и 27 градуса. All inclusive по арабски означава класно обслужване — отрупани маси, порционни блюда, напитки в красиви чаши. Изборът е голям, но за деликатесите (освен за омарите), както и за вносните напитки, се плаща отделно. Обикновено алкохолът е силно ограничен и сервитьорите директно ви отказват още едно, ако преценят, че вече ви е достатъчно. Ресторантите предлагат закуска, обяд и вечеря, а в случай че искате да хапнете и в промеждутъците – само срещу пари. Обикновено хотелите включват в услугата безплатно ползване на велосипеди, лодки, канута, сауна. Ако хотелът не е на първа линия, за плажа се заплаща. По-специално в Дубай е препоръчително да се замислите дали да ползвате ол инклузив, тъй като там може разнообразно и евтино да хапнете в уличните заведения. Освен това забравете за еспресото по улиците – пие се предимно разтворимо кафе. Куба – ядене, пиене и забавления Скариди, раци, миди, всички видове риба, месо на грил, тропически плодове и свежи салати, които приготвят пред очите ви – това е all inclusive в Куба. В цената са включени местният ром, няколко вида вносни напитки, алкохолни и безалкохолни коктейли. В по-евтините хотели месният избор не е голям, но е за сметка на морските продукти. Ако планирате екскурзия, може да помолите за пакет със сандвичи. Най-често храненето е достъпно през цялото денонощие. В Куба има изобилие от дискотеки, шоупрограми, спортни занимания, плажни барове. С броя на хотелските звезди расте и броят на развлеченията. Обикновено в цената е включено ползването на водните съоръжения – канута, лодки, катамарани, въдици, маски за гмуркане. Съветът е категорично да ползвате all inclusive, тъй като храненето извън хотела е по-скъпо, а качеството на блюдата – еднакво.", "date": "2018.08.12", "title": " Всяка страна има свой ол инклузив\t\t\t"}
{"url": "https://trud.bg/%d1%80%d1%83%d1%81%d0%b8%d1%8f-%d0%b5-%d0%b3%d0%be%d1%82%d0%be%d0%b2%d0%b0-%d0%b4%d0%b0-%d0%be%d0%b1%d0%bb%d0%b5%d0%ba%d1%87%d0%b8-%d0%b2%d0%b8%d0%b7%d0%be%d0%b2%d0%b8%d1%8f-%d1%80%d0%b5%d0%b6%d0%b8/", "text": "Русия изрази готовност да облекчи визовия режим за някои категории турски граждани, предаде ТАСС, като се позова на съобщение на руското външно министерство по повод предстоящото в началото на идната седмица посещение на външния министър Сергей Лавров в Анкара, информира  . Освен тази тема, Лавров ще обсъди с турския си колега Мевлют Чавушоглу реализацията на стратегическите енергийни проекти – АЕЦ Аккую и газопроводът Турски поток. Двамата ще разискват и снемането на бариерите в двустранната търговия.", "date": "2018.08.12", "title": " Русия е готова да облекчи визовия режим за някои турски граждани"}
{"url": "https://trud.bg/%d1%80%d0%b0%d1%81%d1%82%d0%b5-%d1%81%d0%b8%d0%b2%d0%b8%d1%8f%d1%82-%d1%81%d0%b5%d0%ba%d1%82%d0%be%d1%80-%d0%b2-%d1%82%d1%8a%d1%80%d0%b3%d0%be%d0%b2%d0%b8%d1%8f%d1%82%d0%b0-%d1%81-%d0%bf%d0%b0%d1%82/", "text": "Изнасяме за Франция и Испания Сивият сектор в търговията с патешки дроб расте, заяви пред “Труд” председателят на Съюза на птицевъдите проф. Димитър Белоречков. “В бранша навлязоха много нови свободни елементи заради големите печалби и птицевъди се оплакват от нелоялна конкуренция”, обясни той. Основната част от продукцията отива за износ и преди експортът се е правел основно от кланиците. Сега арендатори плащат на кланиците да заколят животните, след което си взимат месото и дроба. Какво се случва после с тях никой не знае, обясни Белоречков. По думите му има риск да се компрометира българският втлъстен патешки дроб, който изнасяме зад граница. Нашият продукт се продава основно във Франция, Белгия и Испания. Част от гъшия дроб, който се представя за френски, всъщност е български патешки дроб, който се изнася охладен и се пакетира там, обясни експертът. България през последните 1-2 години успява да увеличи износа на втлъстен дроб. Нетният износ достига през 2017 г. 3,4 хил. т., като между 2000-2015 г., средните стойности са около 2,2 хил. т годишно. През 2017 г. се отчита значителен спад в производството на патешки продукти в ЕС и най-вече Франция, като износната цена от България достигна 28 760 лв./т. Тази година заради свръхпроизводство цените на патешкия дроб са по-ниски, оплакват се птицевъди. Износната цена през 2018 г. се очаква да бъде 26 900 лв./т., прогнозират от Центъра за икономически анализи в селското стопанство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.12", "title": " Расте сивият сектор в търговията с патешки дроб\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b4%d0%b0%d0%bd%d1%81-%d0%b8-%d0%bc%d0%b2%d1%80-%d1%81%d0%b0-%d1%81%d0%b5%d0%b7%d0%b8%d1%80%d0%b0%d0%bd%d0%b8-%d0%b7/", "text": "Временно е преустановен достъпът до Търговския регистър и регистъра на юридическите лица с нестопанска цел, докато бъдат отстранени техническите причини, за които Агенцията по вписванията информира на 10 август, съобщават от институцията. Министърът на правосъдието е уведомен и незабавно е сезирал прокуратурата, ДАНС и МВР. Приложен е авариен План за действие за възстановяване на пълната функционалност на регистъра. За отстраняването на проблема незабавно са ангажирани и работят денонощно екипи на всички поддържащи фирми, IT експерти от Агенция по вписванията, както и от други държавни ведомства. Всички останали регистри на Агенция по вписванията са достъпни и функционират нормално. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.12", "title": " Прокуратурата, ДАНС и МВР са сезирани за проблемите с Търговския регистър"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-219/", "text": "7 уби Мъртвака за двата почивни дни Откриха телата на трите момчета, които изчезнаха във вълните край Дуранкулак. Морето раздели завинаги близнаци от Пловдив.     Активите на банките достигат 100 млрд. лв. Банковата система остава стабилна и с достатъчна ликвидност. Предстоят нови стрес тестове заради чакалнята за еврозоната – анализ на финансиста Димитър Чобанов.         Очите и политиците Мафията – по дефиниция и на практика – коментар на Анна Заркова.         Буря в чаша вода на границата ни с Македония Зоран Заев се чуди как хем да спечели референдума за новото име на страната си, хем да не си разваля приятелството с Борисов – анализ на Костадин Филипов.         Битката в света не е за Китай, а за Европа В политиката на Пекин най-важни са мирът и хармонията, казва доц. д-р Мариана Тиен, китаист в Института по исторически изследвания при БАН, в интервю за „Труд“.         Мега Кметъла Силует на Цонко Цонев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.12", "title": " Вижте акцентите в броя на вестник „Труд“ в понеделник, 13 август 2018"}
{"url": "https://trud.bg/%d1%81%d0%b0%d0%bd%d1%8f-%d0%b1%d0%be%d1%80%d0%b8%d1%81%d0%be%d0%b2%d0%b0-%d0%bd%d0%b0%d0%bc%d0%b5%d0%ba%d0%bd%d0%b0-%d0%b7%d0%b0-%d0%bb%d1%8e%d0%b1%d0%be%d0%b2%d0%bd%d0%b0-%d0%bc%d1%8a%d0%ba%d0%b0/", "text": "Актрисата Саня Борисова намекна в социалните мрежи, че може би се измъчва след раздялата с режисьора Ники Илиев. Тази седмица той оповести, че всичко между тях е свършило. Индиректно актрисата потвърди, че инициативата за развода е дошла от Илиев, пише сайтът  . Саня споделя своя снимка, под която пише: “Когато те прострелят в сърцето, но имаш силата да продължиш”. Към следващата си снимка тя е написала: “Всичката любов от която се нуждаем е в самите нас”. Името на актрисата в инстаграм от няколко месеца е променено от “Саня Борисова Илиева” само на “Саня Борисова”. Самият Ники Илиев пък неотдавна най-после официално потвърди, че със съпругата му вече не живеят под един покрив. Актьорът отказва да коментира повече и единствено уточнява, че в момента работата му е на първо място.", "date": "2018.08.12", "title": " Саня Борисова намекна за любовна мъка в интернет\t\t\t"}
{"url": "https://trud.bg/7-%d1%83%d0%b1%d0%b8-%d0%bc%d1%8a%d1%80%d1%82%d0%b2%d0%b0%d0%ba%d0%b0-%d0%b7%d0%b0-%d0%b4%d0%b2%d0%b0%d1%82%d0%b0-%d0%bf%d0%be%d1%87%d0%b8%d0%b2%d0%bd%d0%b8-%d0%b4%d0%bd%d0%b8-%d0%be%d0%b1%d0%b7/", "text": "Морето раздели завинаги близнаци от Пловдив Черен се оказа уикендът за плажовете в Бургаско и край Дуранкулак. Седем души се удавиха в бурното море. Страховитото мъртво вълнение взе поредните си жертви и скова от страх и плажуващи, и спасители. Морето през уикенда стана страшно. Силен вятър и 4 – 5 бала вълнение, изправиха на нокти спасители и курортисти. Въпреки, че влизането на малки деца бе абсолютно забранено нищо не можеше да спре насочилите се към вълните майки и цели семейства с деца. Трагедиите не закъсняха. Телата на три момчета, изчезнали в събота в бурното море край Дуранкулак, бяха открити след 24-часово издирване. Малко след 14 ч. в неделя вълните изхвърлили удавените деца на юг от неохраняемия плаж, където били видени за последно, научи „Труд“. Момчетата, на възраст от 12 до 15 г., са от генералтошевското с. Спасово. В първия почивен ден с родителите си и други познати пристигнали да плажуват на неохраняема ивица между Крапец и Дуранкулак. Въпреки огромните вълни около 13 ч. децата влезли в морето заедно със свой приятел. Именно той първи подал сигнал, че ги няма, след като с мъка успял да излезе на брега. Момчето бягало близо 1 км до първия спасителен пост на север, в района на дуранкулашкия къмпинг „Космос“. Разказало на спасителите, че влязло с тримата си приятели, но те изчезнали сред талазите. Водните гардове подали сигнал на тел. 112, тъй като нямат право да напускат вишката, на която се веел червен забранителен за къпане флаг. Цялата компания, заедно с полиция и доброволци до късна доба търсили децата без успех. Три дни продължава бурното вълнение по Северното Черноморие. Във Варна и курортите край града жертви няма, но бяха спасени десетина нагълтали вода туристи, а двама са в реанимация – поляк и българин, пренебрегнали забраната да влизат в морето. По Южното Черноморие се удавиха четирима – трима българи и молдовец. На плажа Слънчев бряг бе открит труп на мъж, на 50 – 60 години. В Приморско, след работното време на спасителите, се удавил 24 годишен молдовски гражданин. Приятелите му забелязали, че се дави, но докато се организират да му помогнат, той изчезнал от очите им. Около 20.50 ч. на около два метра във водата, полицаите забелязвали тялото му. Пак в Приморско, но на Южния плаж, се е удавил 27 годишен пловдивчанин. Спасителите забелязали двама давещи се и предприели действия по спасяването им. Успели обаче да извадят само единия, другият бил завлечен от мъртвото вълнение навътре в морето. Установено е, че спасеният е 27 годишния Ц.Н. от Пловдив, а брат му – близнак П.Н. е завлечен от бурното море.   17 се удавиха от началото на сезона Жертвите на морето от началото на сезона вече са 17. Такова нещо от години не се помни, коментират спасителите. Официално от пресцентъра на областната управа в Бургас съобщиха, че през уикенда на тел. 112 е имало 20 сигнала за хора, които са в морето и викат за помощ. В Иракли се е давил туристи, който е спасен. На нос „Емине” къщо е бил спасен давещ се човек, две деца са били извадени от вълните, след като се развикали за помощ в басейни в Слънчев бряг. „В събота вълнението на морето бе 6 бала, в неделя започнах дежурство с 4 бала вълнение, в късния следобед то падна до 3 бала”, каза пред „Труд” спасителят на Северния плаж Петър Русев. Мъртвото вълнение е започнало още в първия ден на август. Морето буквално „се обърнало”. Огромни подводни ями на дъното дърпат навътре къпещите се.   Лодка връхлетя туристи в Крайморие Рибарите искали да си купят бира Неуправляема лодка се заби в плаж Крайморие край Бургас. Двама бургазлии били в морето с лодката си за сафрид, изпили доста бири, но ги привършили. Без да му мислят, насочили лодката си към брега, за да отидат до някой магазин и да си купят още. Лодката преминала шамандурата, единият от „екипажа“ скочил и заплувал „към супера“, а другият тотално загубил контрол над морският съд. Силният вятър подел лодката и я понесъл към пясъка. В това време наоколо имало поне 40 туристи, които се къпели. Щом видял какво се случва, спасител на плажа в Крайморие скочил и бързо започнал да вади къпещите се. В крайна сметка лодката заседнала на брега и в неделя катер я извадил от пясъка. Двамата бургазлии били отведени в полицията, взети са им проби за употреба на алкохол.   Дългите открити плажове са най-опасни Дългите и открити плажове са най-рискови за възникване на подводни течения, защото при бурен вятър там се вдигат високи вълни, които дълбаят големи ями на линията на прибоя, твърдят дългогодишни спасители. Във Варненско има поне 15 такива ивици, част от които са без охрана. Такава е трудно достъпната Паша дере, където водата е най-чиста. Завет обаче няма, а дъното изведнъж става дълбоко на метър от брега. Това важи и за части от Кабакум и Златни пясъци. Огромният плаж на Шкорпиловци също е сред опасните, а водач на листата е 2-километровата ивица на Камчия. Там най-често стават тежки и фатални инциденти, тъй като при вливането на едноименната река в морето често стават големи водовъртежи.   Не обръщайте гръб на детето Дори за секунда не обръщайте гръб на малко дете докато е във водата. Без значение дали сте на басейн или край морето, малчуганите трябва да са ви непрекъснато пред очите. Създайте правила да не тичате с хлапето си близо до водата. Внимавайте с количествата играчки, които вземате за плуване в морето. Бъдете плътно до детето си дори да е с пояс или надуваеми ръкавели. Специалистите съветват да се започне с уроците за плуване около 4-годишна възраст. Не внушавайте страх от водата на детето си, а го приучете да има безопасно поведение на плажа. Ако сте любители на разходките с лодки, то задължително ползвайте за регулируема спасителна жилетка. За децата до три годинки се препоръчват целите бански костюми. Производителите на бебешки и детски артикули вече предлагат и такива с UV защита.   Георги Есов, главен спасител на варненските плажове: След голямата вълна идва опасно мъртво течение Бурни вълни има още от юни Повече от 3 дни бурни вълни заливат крайбрежието ни, а след тях идва опасният Мъртвак, който тази година се появява периодично още от началото на юни. Това обясни пред „Труд“ Георги Есов, началник на спасителите на градските ивици във Варна. Подводни течения има и сега, сутрин, когато морето е сравнително тихо. Щом се вдигне голяма вълна, те изчезват, но стихне ли, водата си търси път към дълбокото и оформя цели подводни реки между ямите, издълбани от мощните талази, поясни доайенът. Според него през август морето може да остане опасно седмица и повече, но туристите не искат да чакат и мнозина пренебрегват забраната да се къпят. „Тук всеки смята, че е плувец, докато не закъса. Глас не ми остана тези дни да викам“, не скри огорчението си Есов. Негови колеги предупредиха, че забраната трябва да се спазва, дори и видимо да няма пенести големи вълни.  „Ако морето изглежда почти спокойно, а се вее червен флаг, значи има Мъртвак. Докато преброиш до 5, те дръпва навътре, все едно си попаднал в бързей“, казват те. Съветът им към всички попаднали в мъртво вълнение е да се отпуснат и да плуват успоредно на брега. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.12", "title": " 7 уби Мъртвака за двата почивни дни (обзор)\t\t\t"}
{"url": "https://trud.bg/%d1%80%d1%83%d1%81%d0%ba%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bd%d0%b0-%d1%84%d0%b8%d0%bd%d0%b0%d0%bd%d1%81%d0%b8%d1%82%d0%b5-%d0%be%d1%82/", "text": "Руското министерство на финансите очаква растежът на брутния вътрешен продукт през 2018 г. да се ускори до 1,8-2 на сто, а през идните години темпът да се засили. Това посочи днес министърът на финансите и вицепремиер Антон Силуанов по телевизия „Росия 1“. Министърът прогнозира, че отслабването на рублата на фона на санкциите, наложени от САЩ, може да доведе до увеличаване на инфлацията до 3 на сто. Показателят все пак ще остане в коридора, определен от Руската централна банка, допълни той, предаде БТА. „Информацията за планираните нови санкции на САЩ вече се отрази на курса на рублата и това може да доведе до растеж на инфлацията“, отбеляза Силуанов. Той оцени, че при запазване на съотношението между валутните курсове, според министерството на финансите влиянието на санкциите върху инфлацията се оценява на около 0,5 процентни пункта. Евентуалното налагане на санкциите ще бъде „неприятно, но не и смъртоносно за руската икономика“, допълни той.", "date": "2018.08.12", "title": " Руското министерство на финансите отчете минимално влияние на американските санкции"}
{"url": "https://trud.bg/%d0%b4%d0%b6%d0%b0%d0%ba%d0%bf%d0%be%d1%82%d0%b8%d1%82%d0%b5-%d0%b7%d0%b0-%d1%81%d0%bb%d0%b5%d0%b4%d0%b2%d0%b0%d1%89%d0%b8%d1%8f-%d1%82%d0%b8%d1%80%d0%b0%d0%b6-%d0%bd%d0%b0-%d1%82%d0%be%d1%82%d0%be/", "text": "След тегленето на печелившите числа в 64-ия тираж на числовите игри на Български спортен тотализатор, джакпотите в тях продължават да нарастват. За следващия тираж в четвъртък, печалбите ще достигнат общо 9 565 000 лева, съобщиха от БСТ. Джакпотът в играта 6/49 ще бъде 5 910 000 лева. За играта 6/42 джакпотът ще е 410 000 лева. В играта 5/50 сумата е до 3 000 000 лева, а в Тото Джокер – 30 000 лева. Печелившите комбинации в игрите, които бяха изтеглени на живо в предаването на СПОРТ ТОТО са: • „Тото 2 – 6 от 49” – 31, 6, 33, 45, 34, 29;  Печалби от играта: Има трима късметлии, които са познали пет от шестте печеливши числа и всеки от тях печели по 13 192 лева.  Късметлия от град София спечели допълнителна печалба лек автомобил Форд Мондео и сумата от 5 000 лева.  • „Тото 2 – 5 от 35”, първо теглене – 23, 21, 12, 11, 26; второ теглене – 6, 19, 32, 13, 7;  Печалби от играта: В първо теглене на играта има един участник, познал петте печеливши числа, който печели сумата от 25 280 лева. Във второ теглене на играта също има един участник, познал петте печеливши числа, който печели сумата от 25 280 лева.  Kъсметлия от град Търговище спечели допълнителна парична печалба, възлизаща на 10 000 лева.  • „Тото Джокер”, 3-те двойки позиции и цифри – 7/3, 4/6, 6/8;  Печалби от играта: Има двама участници, познали печелившата комбинация от позиции и цифри и всеки от тях печели по 12 571 лева.  • „Тото 2 – Рожден ден“ – 73 (година), 12 (месец декември), 20 (дата), 1 (понеделник – ден от седмицата);  • „Тото 2 – 6 от 42” – 12, 13, 32, 29, 11, 28 + 3 (допълнително число за Втори тото шанс на играта – „Пари плюс“)  Печалби от играта: Има двама късметлии, които са познали пет от шестте печеливши числа и си разделят по 5 319 лева. Наградният фонд за следващото теглене на „Пари Плюс“ ще достигне сумата от 15 000 лева.  • „Тото 2 – Зодиак” – 50, 7, 36, 42, 21 + 4 (зодия Рак)  Печалби от играта: Има две печалби по 5 000 лева за познати 4 числа и зодията към тях. Печелившите числа в игрите Втори тото шанс на „Тото 2 – 5 от 35” и Втори тото шанс на „Тото 2 – 6 от 49“, които бяха изтеглени в петък, 10 август, за 63-ия тираж, са: • „Втори тото шанс“ на „Тото 2 – 6 от 49“ – 3, 38, 31, 29, 43, 46 + 24 (допълнително число).  Печалби от играта: Късметлия от град Бургас спечели сумата от 20 000 лева. • „Втори тото шанс“ на „Тото 2 – 5 от 35“ – 13, 15, 20, 17, 21 + 1, 3;  Печалби от играта: Трима късметлии от градовете Пловдив, Две могили и Петрич печелят по 6 666 лева. В тях участваха всички играни комбинации за играта „Тото 2 – 5 от 35” и „Тото 2 – 6 от 49“ за предходния 63-и тираж без допълнителен залог. Утре, 13 август, ще бъдат изтеглени печелившите комбинации за 64-ия тираж. Във Втори тото шанс на „Тото 2 – 6 от 49“ печалбите ще достигнат до 130 000 лева, а във Втори тото шанс на „Тото 2 – 5 от 35“ сумата стига до 200 000 лв., отново без допълнителен залог. Единственото условие е да запазите фиша си до тегленето на двете игри на следващия ден.", "date": "2018.08.12", "title": " Джакпотите за следващия тираж на тотото достигат 9 565 000 лева"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%b7%d0%b0-%d0%bf%d1%80%d0%be%d0%b2%d0%be%d0%ba%d0%b0%d1%86%d0%b8/", "text": "Румънската прокуратура е издала заповеди за арест на двама мъже, обвинени за провокации и нарушаване на обществения ред след антиправителствения протест в петък вечерта на площад Виктория в Букурещ. Двамата мъже са на възраст 24 и 30 години, по данни на полицията, предаде  . Силите на реда са довели за разпит общо 19 души за да изяснят каква е ролята им по време сблъсъците между протестиращи и полиция. В петък вечерта над 450 души, в това число трийсетина полицаи, бяха ранени, след като полицията използва сълзотворен газ в опит да овладее ситуацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.12", "title": " Двама души са арестувани за провокации на протестите в Румъния"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bc%d1%8a%d1%80%d1%82%d0%b2%d0%b8-%d0%b4%d0%b2%d0%b5-%d0%be%d1%82-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b8%d1%82%d0%b5-%d0%b2-%d0%bc%d0%be/", "text": "Телата на две от изчезналите в морето до Дуранкулак   бяха открити южно от плажа, където са били, научи „Труд“. Малко след 14 часа плажуващи видели изхвърлените от вълните бездиханни тела. Районът бе отцепен от Гранична полиция. „Много тежък и нелеп инцидент. В такова време местните хора казват: „Най-безопасно е под чадъра“ и са прави. От няколко дни има силен вятър, който вдига огромни вълни и влече след себе си мъртвак“, каза кметът на Шабла Мариян Жечев. Трите момчета от 12 до 15 г. са от генералтошевското с. Спасово. В събота с родителите си и други познати пристигнали да плажуват южно от Дуранкулак, в неохраняема зона. Въпреки големите вълни, около 13 часа децата влезли в морето заедно със свой приятел. Именно той първи подал сигнал, че ги няма, след като с мъка успял да излезе на брега. Момчето бягало близо 1 км до първия спасителен пост на север, в района на къмпинг „Космос“. Разказало на спасителите, че влязло с тримата си приятели, но те изчезнали сред огромните талази. Водните гардове подали сигнал на тел. 112, тъй като нямат право да напускат вишката, на която се веел червен забранителен за къпане флаг. Цялата компания, заедно с полиция и доброволци до късна доба търсили децата без успех. В неделя акцията бе подновена и ще продължи до намирането и на третото момче. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.12", "title": " Откриха мъртви две от изчезналите в морето момчета"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%82%d1%80%d0%be%d1%8f%d0%bd-%d1%81%d1%8a%d0%b7%d0%b4%d0%b0%d0%b2%d0%b0-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b0-%d0%be%d0%b2%d0%be%d1%89%d0%bd/", "text": "Община Троян ще създаде до края на годината собствени овощна градина и оранжерия, в които ще се отглеждат плодове и зеленчуци за нуждите на детските градини и училищата. Това съобщи кметът на общината Донка Михайлова и добави, че вече са определени общинските терени за това, предаде БТА. „Какво по-хубаво от това децата на Троян да ядат екологично чисти и евтини плодове и зеленчуци“.  Михайлова поясни, че засаждането на дръвчетата ще започне още тази есен. „Намерението ни е и по повод празника на града /14 октомври/ да поканим и наши гости да засадят овощни дръвчета за троянските деца“, каза още кметът.", "date": "2018.08.12", "title": " Община Троян създава собствена овощна градина и оранжерия"}
{"url": "https://trud.bg/30-%d0%b4%d0%b5%d1%86%d0%b0-%d0%bf%d1%80%d0%b5%d1%81%d1%8a%d0%b7%d0%b4%d0%b0%d0%b4%d0%be%d1%85%d0%b0-%d0%b1%d0%b8%d1%82%d0%ba%d0%b0%d1%82%d0%b0-%d0%bc%d0%b5%d0%b6%d0%b4%d1%83-%d1%87%d0%b5%d1%82%d0%b0/", "text": "Над 30 деца направиха историческа възстановка на битката между четата на Хаджи Димитър и Стефан Караджа и турската войска. Сражението е било в местността ДядопАновата кория край павликенското село Горан Липница. Възстановката е част от арт резиденцията „Старото училище“, която се провежда в селото, предаде  . Чувството за историзъм се възпитава у децата бавно и това е една от целите на съпътстващите събития в парк резиденцията, сподели организаторът Димитър Палов:  „Хубавото е, че децата влязоха в целия театър, изучиха самата битка, четоха исторически извори, влязоха във всяка една роля и живеят с нея“. Във възстановката на битката се включиха от 4 до 19-годишна възраст:  „Четата на Хаджи Димитър и Стефан Караджа винаги успява, защото турците са стреляли на кръстосан огън докато българите са стреляли точно и подготвено“. „Изпълнявам ролята на Иван Попхристов. Знаменосец. От Знаменосеца зависят много неща, като честта. Това е историята. България е хубаво да бъде запазена“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.12", "title": " 30 деца пресъздадоха битката между четата на Хаджи Димитър и Стефан Караджа и турската войска"}
{"url": "https://trud.bg/%d0%b8%d0%bd%d1%82%d0%b5%d0%bd%d0%b7%d0%b8%d0%b2%d0%b5%d0%bd-%d1%82%d1%80%d0%b0%d1%84%d0%b8%d0%ba-%d0%bf%d0%be-%d0%b2%d1%81%d0%b8%d1%87%d0%ba%d0%b8-%d0%b3%d1%80%d0%b0%d0%bd%d0%b8%d1%87%d0%bd%d0%b8/", "text": "Интензивен е трафикът по почти всички гранични пунктове, с изключение на тези по българо-македонската граница, съобщават от МВР. На българо-сръбската граница на ГКПП Калотина трафикът е интензивен на вход и изход за леки автомобили. На българо-гръцката граница на ГКПП Маказа и ГКПП Кулата трафикът е интензивен на изход  за леки автомобили. На българо-турската граница  на ГКПП Капитан Андреево трафикът е интензивен на изход за леки и товарни автомобили. На българо-румънската граница на  трафикът е интензивен  на всички гранични контролно-пропускателни пунктове за леки автомобили на вход. По информация на дружеството “Дунав мост Видин – Калафат ” АД, от 25 юли до 25 август 2018 г. ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно.", "date": "2018.08.12", "title": " Интензивен трафик по всички гранични пунктове\t\t\t"}
{"url": "https://trud.bg/%d1%8f%d0%bd%d0%ba%d0%b0-%d1%82%d0%b0%d0%ba%d0%b5%d0%b2%d0%b0-70-%d0%bf%d1%80%d0%be%d1%86%d0%b5%d0%bd%d1%82%d0%b0-%d0%be%d1%82-%d0%b4%d0%b5%d1%86%d0%b0%d1%82%d0%b0-%d1%81%d0%b0-%d0%b6%d0%b5%d1%80/", "text": "Изследване, проведено от Синдиката на българските учители и МВР, показва, че 70 процента от децата в България са жертва на насилие в семействата си. Това каза председателя на учителсикя синдикат Янка Такева, предаде  . Според проблемът се дължи и на това, че много родители не приемат начина, по който децата им се отнасят към ученето. „60% от това насилие се дължи на това, че родителите имат претенции към поведението на своите деца. Особено поведение, свързано с оценките в училище. Учителите също са жертва на агресия“, подчерта Янка Такева. Според нея 65 процента от преподавателите в училище са подложени на различен вид натиск. „45% от учителите търпят насилие от страна на родителите. Както българският учител обича да казва „отглезените родители“ или от тези, които не знаят какво искат“, отбеляза тя.", "date": "2018.08.12", "title": " Янка Такева: 70 процента от децата са жертва на насилие в семействата си"}
