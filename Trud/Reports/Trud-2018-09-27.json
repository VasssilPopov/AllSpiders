{"url": "https://trud.bg/%d0%ba%d1%80%d0%b5%d0%bc%d1%8a%d0%bb-%d1%89%d0%b5-%d0%bf%d1%80%d0%be%d0%b2%d0%b5%d1%80%d0%b8-%d0%bc%d0%b5%d0%b4%d0%b8%d0%b9%d0%bd%d0%b8%d1%82%d0%b5-%d0%b8%d0%bd%d1%84%d0%be%d1%80%d0%bc%d0%b0%d1%86/", "text": "Дмитрий Песков, прессекретарят на руския президент Владимир Путин, обеща медийните информации за личността на един от заподозрените за отравянето на Сергей Скрипал и дъщеря му Юлия във Великобритания през март да бъдат проверени, предаде ТАСС. „Разбира се, ще проверим информациите за този военнослужещ, ще проверим списъците с наградените“, каза Песков пред журналисти в Душанбе, където придружава Путин за срещата на върха на Общността на независимите държави. Вчера в. „Дейли телеграф“ писа,  един от двамата руснаци, заподозрени за отравянето в Солсбъри на бившия руски разузнавач, превърнал се в двоен агент, всъщност се крие полковник Анатолий Чепига. Британският ежедневник твърди, че е установил това в съвместно разследване с разузнавателния сайт Белингкет (Bellingcat). Кремъл обаче продължава да изхожда от презумпцията, че заподозрените от Великобритания са отравянето на Сергей и Юлия Скрипал, Александър Петров и Руслан Боширов, са граждански лица, отбеляза в същото време Песков. Той увери, че руската страна „не разполага с никакви други данни“. „Това, доколкото разбирам, е неформално разследване“, допълни Песков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Кремъл ще провери медийните информации за един от заподозрените за отравянето на Скрипал"}
{"url": "https://trud.bg/%d0%bf%d0%b0%d0%bb%d0%b5%d1%81%d1%82%d0%b8%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bc%d0%b0%d1%85%d0%bc%d1%83%d0%b4-%d0%b0%d0%b1%d0%b0%d1%81-4/", "text": "Президентът на Палестинската автономия Махмуд Абас обвини държавния глава на САЩ Доналд Тръмп и администрацията му в подкопаване на двудържавното решение на конфликта с Израел, предава АФП, като припомня, че ден по-рано лидерът на Белия дом обяви представянето на нов план за мир в Близкия изток. „Тази администрация се разграничава от всички предишни американски ангажименти, подкопа двудържавното решение и разкри фалшивите си твърдения за загриженост относно хуманитарните условия за палестинския народ“, заяви президентът на Палестинската автономия пред Общото събрание на ООН. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Палестинският президент Махмуд Абас обвини Тръмп в подкопаване на двудържавното решение на конфликта с Израел"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-251/", "text": "Край на старите печки и димящите дизели у нас България се сдоби с Национална програма за качеството на въздуха. Държавата трябва да въведе стандарт за дървата за огрев и въглищата. Затягат контрола при автопрегледите, стари коли на нафта няма да влизат в центъра на големите градове.       КАТ се хвали: Новите ни камери засичат до 250 км/ч Като всяко техническо средство и те дават дефекти, призна главен инспектор Росен Рапчев след публикацията на „Труд” за проблемите с лазерите на триноги.       Поне 300 млн. лв. годишно се крадат със сеч от горите Едно е циганската напаст, друго е дървената мафия, казва бившият земеделски министър Мирослав Найденов в интервю за „Труд“.           “Неми български свидетели” отвъд Калотина и Връшка чука При кан Крум Белград влиза в пределите на България. Европейско бъдеще на България и Сърбия изискват честна преоценка на миналото – новата статия на проф. Пламен Павлов от поредицата „Мистериите на българските земи“.             Скандален документ уволнил Кьовеши Оказва се, че хиляди са осъдени след манипулирани съдебни процеси, изфабрикувани доказателства и на базата на секретни протоколи. Обществото в Румъния е шокирано от данните – анализ на Мариела Балева.     От Канада до Космоса Силует на актьора Райън Гослинг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Вижте акцентите в броя на вестник „Труд“ в петък, 28 септември 2018"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b5-%d0%bc%d0%be%d0%b6%d0%b5-%d0%b4%d0%b0-%d1%81%d0%b5-%d0%b3%d0%be%d0%b2%d0%be/", "text": "По думите на социалния министър Бисер Петков пред  , още през 2015 г., когато бяха последните по-значителни промени в Кодекса за социално осигуряване, там е записано, че от 1 януари 2019 г. би трябвало да отпадне таванът за неотпуснатите пенсии, а за тези, които са отпуснати до края на тази година, той се запазва, но на по-високо ниво. От 35% спрямо максимално осигурителния доход или 910 лв. предстои да се увеличи на 40%, което при запазване на максимално осигурителния доход е 1040 лв. Таванът е за всички пенсии, независимо дали са пенсии за осигурителен стаж и възразст, инвалидни пенсии и т.н. Той засяга в момента около 65 000 пенсионери – това е броят на пенсионерите, чиито пенсии са ограничени на максималния размер, обясни Бисер Петков. „Текстовете, свързани с т.нар. таван на пенсиите от държавната пенсионна система са променяни многократно. Целта е размерът на пенсията да съответства на максимално на осигурителния принос на лицата. Макар, че това не е система, която е индивидуализирана, все пак лицето прави вноски в първия стълб, но въпросът е върху какъв осигурителен доход са тези вноски и за какъв период са те. Тези така изчислени размери на пенсиите няма да съответстват на осигурителния принос на лицата поради различни съществуващи в законодателството положения“, каза Петков. Социалният министър обясни още, че от 1 януари 2019 г. ще има т.нар. индивидуален коефициент, който показва какъв е конкретния или индивидуалния принос на лицето спрямо средния. Ще се взима дохода, който лицето има след 1997 г., защото тогава е въведен регистър на осигурените лица, в който за всеки един от нас, който се осигурява има данни върху какъв доход се е осигурявал, при кой работодател, в какви размери и т.н. Не може да се говори за ощетяване, защото бяха правени разчети как това ще се отрази върху размера на пенсиите, категоричен бе Бисер Петков. По думите му, за по-голямата част от лицата това ще е благоприятно, т.е. би довело до по-голям размер на изчисляваната пенсия. Общата полза за това е, че всъщност нещо, което е на светло, нещо, което се знае и нещо, което е в една система, в един регистър, на практика ще се ползва и това ще доведе до ускоряване на процеса на отпускане на пенсии, до облекчаване на лицата. Защото сега голям проблем е, когато се пенсионираш да търсиш документи и съответно удостоверения за пенсиониране от периода преди 1997 г. Така, че този проблем ще отпадне за бъдещите пенсионери, уточни Петков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Социалният министър: Не може да се говори за ощетяване при отпадане тавана на пенсиите"}
{"url": "https://trud.bg/%d1%81%d0%bf%d0%b5%d1%86%d1%81%d1%8a%d0%b4%d1%8a%d1%82-%d0%b7%d0%b0%d0%bf%d0%be%d1%80%d0%b8%d1%80%d0%b0-%d0%b8%d0%bc%d1%83%d1%89%d0%b5%d1%81%d1%82%d0%b2%d0%be-%d0%bd%d0%b0-%d0%b2%d0%b5%d1%82%d0%ba/", "text": "Данъчните запечатаха хотел „Маринела“ на семейство Арабаджиеви за срок от една седмица, видя репортер на „Труд“. Причината за това е, че някои от касовите апарати на хотела не са подавали данни към НАП. Хората, които сега са в хотела или имат резервация, няма да бъда изгонени, но за срока на запечатването нови резервации няма да се приемат. От НАП отказаха коментар, а запечатването може да бъде обжалвано. По-рано през деня спецсъдът запорира 12 банкови сметки и четири имота на Ветко и Маринела Арабаджиеви. Двамата са обвинени за участие в организирана престъпна група за данъчни престъпления и пране на пари. Те са обявени за издирване чрез Интерпол. Със съдебни заповеди са запорирани дялове на Маринела Арабаджиева в 5 фирми за общо 165 000 лв., както и дялове на Ветко Арабаджиев в 2 търговски дружества за 114 000 лв. Запор е наложен и над 4 имота, собственост на Маринела Арабаджиева в Пловдив, София и с. Свежен. В официалните регистри Ветко Арабаджиев не фигурира като собственик на имот или моторно превозно средство. Като физическо лице Маринела Арабаджиева също няма автомобил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.27", "title": " Запорираха сметки и имоти на Арабаджиеви\t\t\t"}
{"url": "https://trud.bg/%d0%b2%d0%b0%d1%83%d1%87%d0%b5%d1%80%d0%b8-%d0%b7%d0%b0-%d0%b7%d0%b4%d1%80%d0%b0%d0%b2%d0%b5-%d0%b0%d0%ba%d0%be-%d0%bf%d1%8a%d0%bb%d0%bd%d1%8f%d1%82-%d1%85%d0%b0%d0%b7%d0%bd%d0%b0%d1%82%d0%b0/", "text": "113 са сертифицираните центрове у нас Ваучери за здраве могат да бъдат въведени, ако бизнесът успее да докаже, че ще носят повече приходи за бюджета и ще допринесат за увеличаване на вътрешните туристи. Това се казва в становище на Министерство на финансите, с което се изисква повече яснота от бизнеса за предложението ваучери за почивка в размер на 60 лв. на месец, или 720 лв. на година, да може да дават работодателите към заплатите на служителите. Това стана ясно по време на 5-ия годишен конгрес на Българската асоциация по балнеология и спа (БУБСПА), който се провежда в общините Гоце Делчев и Гърмен. Министерството на туризма подкрепя идеята, но предстои дълъг път преди реализацията й, коментира зам.-министърът на туризма Ирена Георгиева. Тя подчерта, че при реализация на идеята трябва да се запазят интересите на държавния бюджет и да се гарантира, че няма да се привилегирова част от индустрия. 260 млн. лв. годишно се заплащат на работещите под формата на ваучери за храна. Бизнесът настоява същата сума да може да се отделя под формата на ваучери за почивка на работниците в специализираните болнични, спа, уелнес и балнео заведения, които в момента са 113 в цялата страна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Ваучери за здраве, ако пълнят хазната\t\t\t"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d0%bf%d1%80%d0%b8%d0%b7%d0%be%d0%b2%d0%b0%d0%b2%d0%b0%d0%bc%d0%b5-%d1%81%d1%82%d1%80%d0%b0%d0%bd%d0%b8%d1%82%d0%b5-%d0%b4%d0%b0-%d1%81%d0%b5-%d0%b2%d1%8a%d0%b7/", "text": "Москва призовава всички страни да се откажат от практиката за едностранно въвеждане на санкции срещу Северна Корея. Това заяви министърът на външните работи на Руската федерация Сергей Лавров на заседание на Съвета за сигурност на ООН на министерско ниво, на което се обсъжда ядреното разоръжаване на Корейския полуостров, предава TACC. „Още по-голямо отхвърляне предизвикват т.нар. автономни или вторични санкции срещу Северна Корея и други държави, наложени от САЩ и някои от техните съюзници в опит за заобикаляне и надхвърляне на санкциите на Съвета за сигурност на ООН. Ние отново призоваваме страните, които налагат такива санкции, да изоставят тази практика“, подчерта Лавров. Същевременно първият дипломат на Москва отбеляза прогреса в усилията за нормализиране на ситуацията на Корейския полуостров, като припомни за преустановяването на ядрените изпитания, закриването на полигона в Пхунгери и решението на САЩ и Южна Корея да отложат за неопределено време провеждането на военни маневри в региона. Лавров предложи приемането на резолюция на Съвета за сигурност на ООН за подобряване на ситуацията на Корейския полуостров, съобщи по-рано агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Лавров: Призоваваме страните да се въздържат от едностранни санкции срещу Северна Корея"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%bd%d0%b5-%d0%bc%d0%be%d0%b6%d0%b5-%d1%81%d0%b0%d0%bc%d0%be-%d1%81%d1%8a%d1%81-%d1%81%d0%b0%d0%bd%d0%ba%d1%86%d0%b8%d0%b8-%d1%81%d1%80%d0%b5%d1%89%d1%83-%d0%b8/", "text": "Мерките на ЕС може да влязат в сила преди ноември „Съгласен съм с целите, определени от президента на САЩ (Доналд Тръмп), макар че имаме различия за ядреното споразумение (с Иран). Но мисля, че е необходимо да изградим заедно една дългосрочна стратегия, която не може да се свежда само до санкции и възпиране“, обяви Макрон на заседанието късно в сряда на Съвета за сигурност на ООН по въпроса за неразпространението на ядреното оръжие. Думите му дойдоха след изказването на Тръмп пред Общото събрание на ООН, в което той заплаши с „последствия“ онези, които не се съобразяват с американските санкции срещу Техеран. Те бяха възобновени след изтеглянето през май на САЩ от постигнатото през 2015 г. ядрено споразумение с Иран. ЕС обаче опитва да спаси сделката като защити търговските отношения между съюза и Техеран, заобикаляйки наказателните мерки на Вашингтон. Разработва се т.нар. механизъм със специално предназначение (виж графиката), който на практика е бартерна система, чрез която ирански петрол да се разменя срещу европейски стоки, без да се използват парични разплащания. Външната министърка на ЕС Федерика Могерини, която също е в Ню Йорк, поясни, че механизмът със специално предназначение може да влезе в сила преди ноември. Тогава в сила влиза вторият транш на санкциите на САЩ серщу Иран, засягащ петролния сектор. „Докато това споразумение отговаря на нашите интереси, ние ще останем в него“, обяви в ООН иранският президент Хасан Рохани и допълни, че останалите участнички в него предприемат много добри стъпки.", "date": "2018.09.27", "title": " Макрон: Не може само със санкции срещу Иран\t\t\t"}
{"url": "https://trud.bg/%d0%b2-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%b7%d0%b0%d0%b2%d1%8a%d1%80%d1%88%d0%b2%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f%d1%82%d0%b0-%d0%b7%d0%b0-%d1%80%d0%b5/", "text": "Тази вечер в Македония завършва кампанията за агитация сред гражданите за участие в насрочения за неделя референдум. Македонците са призовани да дадат мнението си – дали подкрепят евроатлантическата интеграция на държавата си чрез промяна на името й, съгласно договора с Гърция, предаде  . Официално кампанията започна на 10-и септември, но в нея се включиха само представителите на властта. Днес премиерът Зоран Заев отново призова сънародниците си за активно участие в допитването: „Вие гражданите имате ключа да направите нашата държава членка на европейското семейство“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " В Македония завършва кампанията за референдума за името"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%b8%d1%81%d1%82%d0%b8-%d0%bf%d1%80%d0%b5%d0%b3%d0%bb%d0%b5%d0%b6%d0%b4%d0%b0%d1%82-%d0%bd%d0%b0%d0%b4-2000-%d0%b4%d0%b5%d1%86%d0%b0-%d0%b2-%d1%81%d1%82/", "text": "Лекарите откриват редки заболявания Близо 2000 деца от 0 до 18 години от цялата страна ще имат възможност за високоспециализирана профилактика до края на годината, а прегледите ще се извършват в няколко региона. Консултациите с едни от най-добрите специалисти стават възможни по националната програма “Детско здраве-Пирогов”, която е под патронажа на здравната комисия в 44-то народно събрание. Градовете, в които лекарите от УМБАЛСМ “Н. И. Пирогов” ще проведат високоспециализираните профилактични прегледи за деца са общо 5 – Сандански, Бургас, Кюстендил, Велико Търново и Разград. “Става дума за консултации с детски хирург, детски неврохирург, детски ортопед – травматолог, специалист по уши, нос и гърло,офталмолог, детски уролог и детски кардиолог -общо седем специалности, като прегледите се правят през 20 минути”, уточни пред “Труд” изпълнителният директор на УМБАЛСМ “Н. И. Пирогов” проф. д-р Асен Балтов. Нямаме практика да връщаме пациенти и ако има повече записани деца, провеждаме прегледите и на следващия ден. Целта ни е да сме полезни на хоррата в по-отдалечени региони”, отбеляза проф. Балтов. По думите му специалистите на Пирогов успяват да обхванат между 300-400 деца в рамките на посещението в един регион. Най-сериозните проблеми, които диагностицират при децата мобилните групи на “Пирогов” са проблеми с очите, гръбначни изкривявания, спад на ходилата, урологични заболявания, откриват се хернии и редки синдроми, които могат да бъдат открити само с модерна апаратура. Медиците са засекли цели региони, в които поради липса на специалисти не се извършва при новородени профилактична ехография на тазобедрените стави, както във Видин, например. Затова и още в първите дни на януари идната година лекарите от “Детско здраве – Пирогов” ще бъдат отново в крайдунавския град, за да направят и повторни прегледи на малчуганите. “Идеята е поне един път годишно да посещаваме тези градове отново, за да има ефект от нашата кампания”, посочи още проф. Балтов. Създадена е организация и за предварителни записвания чрез местните болници и общинската администрация. Кампанията “Детско здраве-Пирогов” е инициирана от доктор Асен Меджидиев преди 5 години и до момента се прави на абсолютно доброволен принцип от специалистите на болницата. До момента чрез неясаобхванати над 6000 деца. От 2019 година се очаква програмата да получи финансиране от бюджета за здраве, за да може профилактичните прегледи да обхванат по-голям брой деца от цялата страна.   Графикът до края на 2018 г. Октомври  13.10 – Сандански  27.10 – Бургас  Ноември  10.11 – Кюстендил  24.11 – Велико Търново  Декември  08.12 – Разград   Проф. д-р Асен Балтов пред “Труд”: Кампанията е Pro bono Кампанията е про боно. Не става дума за пари. Пътуваме със собствени автомобили, носим си техниката, която е на Пирогов, след това си я връщаме обратно. Това е кампания, с която се стремим да помагаме на хората. Участието на специалистите е на абсолютно доброволен принцип. Никого от колегите не задължаваме да се включи, но се радвам, че медиците ни сами откликват. Има специалности като детска хирургия, детска урология, детски изгаряния – единици са лекарите, които се занимават с подобни случаи в цяла България. Навсякъде в страната има огромни проблеми с детското здраве и за нас е приоритет да продължим с тази профилактика.", "date": "2018.09.27", "title": " Специалисти преглеждат над 2000 деца в страната\t\t\t"}
{"url": "https://trud.bg/%d0%ba%d1%80%d0%b0%d0%b9-%d0%bd%d0%b0-%d1%81%d1%82%d0%b0%d1%80%d0%b8%d1%82%d0%b5-%d0%bf%d0%b5%d1%87%d0%ba%d0%b8-%d0%b8-%d0%b4%d0%b8%d0%bc%d1%8f%d1%89%d0%b8%d1%82%d0%b5-%d0%b4%d0%b8%d0%b7%d0%b5%d0%bb/", "text": "Печките и котлите на твърдо гориво, които не отговарят на европейските изисквания, трябва да бъдат извадени от употреба от българските домакинства най-късно през 2024 година, а старите дизелови автомобили да имат ограничен достъп до центровете на големите градове – това е записано в Националната програма за подобряване качеството на атмосферния въздух (2018-2024), която бе представена в София. Документът е изработен от експерти на Световната банка (СБ) по поръчка на Министерството на околната среда и водите. Специалистите от СБ започнали да събират данните по времето на министър Ивелина Василева по силата на споразумение между ведомството и банката, подписано през 2016 г. В четвъртък на конференция в столицата за представянето на плана за борба срещу мръсния въздух в България се събраха вицепремиерът Валери Симеонов, министърът на околната среда и водите Нено Димов, кметът на София Йорданка Фандъкова и постоянният представител на СБ Фабрицио Дзарконе. Като основен проблем с качеството на въздуха у нас бяха посочени високите стойности на фините прахови частици (ФПЧ) с индекс 10. Именно ФПЧ 10 са най-опасни за здравето на хората. Затова в областта на битовото отопление в Националната програма от СБ са записали четири основни мерки.  Първата е по-ранно въвеждане на Регламент (ЕС) 2015/1185 (виж карето) по отношение на по-строги стандарти за проектиране на отоплителни топлоизточници. Следващата мярка е да има стандарт за твърдите горива, които се ползват от домакинствата през зимата. Например дървата трябва да са с определена влажност, а въглищата с точно указана калоричност. „Стандартите за качество на горивата са важни за гарантиране на ефективно изгаряне и за да се сведат до минимум емисиите на ФПЧ 10”, категорични са от СБ. Стъпка номер три е приемане на организационни мерки – забрана на продажбата на дърва за огрев на тегло и въвеждане на ограничения във времето, когато се допуска директен добив на тази суровина – тоест не може по всяко време на годината да се сече, а само в определени периоди. „Нужно е приемане на законови разпоредби за забрана на продажбата на дърва на килограми, ограничаване на допустимия период за директния им добив от населението и ограничаване на периода, в който общините и държавните предприятия осигуряват и предоставят неизсушени дърва за огрев на домакинствата”, обясняват от Банката. Последната основна препоръка в графа „Битово отопление” е именно премахването от употреба на старите печки на дърва и въглища. „В зависимост от наличността на централизирани мрежи за отопление, основните възможности за алтернативни методи са свързване към газопреносната мрежа, към централно парно отопление и подмяна с печка или котел, които отговарят на стандартите за екодизайн”, обясняват от СБ. Относно замърсяването от автомобилите, от Световната банка също предлагат мерки. Основната е по-строг контрол при първата регистрация на колата в КАТ. Ако няма катализатор или DPF-филтрър (за дизелите – б.а.), то тя няма да бъде пускана в движение. При годишните автопрегледи трябва да се въведе по-строг контрол за степента на замърсяването – ако се установи, че има свален катализатор или DPF-филтър, ще има строги санкции за собствениците. За по-старите от 5 години машини се препоръчва драстично повишаване на екотаксите, ако са стандарт Евро или Евро 1. Отделно в по-големите градове като София и Пловдив, трябва да се въведат зони с ниски емисии, където ще е ограничено влизането на стари дизелови автомобили. Предстои Националната програма да бъде внесена за одобрение на правителството, след което ще стана стратегически документ със срок за изпълнение до 2024 г. Регламент 2015/1185: Брюксел иска по-висока ефективност  Ето какви са изискванията на Регламент (ЕС) 2015/1185: Локалните отоплителни топлоизточници на твърдо гориво трябва да съответстват на следните изисквания, считано от 1 януари 2022 г.: – сезонната енергийна ефективност при отопление на локалните отоплителни топлоизточници на твърдо гориво с открита горивна камера трябва да бъде не по-малка от 30%.  – сезонната енергийна ефективност при отопление на локалните отоплителни топлоизточници на твърдо гориво със закрита горивна камера, използващи гориво, различно от пресован дървен материал под формата на пелети, трябва да бъде не по-малка от 65%.  – сезонната енергийна ефективност при отопление на локалните отоплителни топлоизточници на твърдо гориво със закрита горивна камера, използващи като гориво пресован дървен материал под формата на пелети, трябва да бъде не по-малка от 79%. Вицепремиерът Валери Симеонов: Изпълнихме важен ангажимент  „Преди година и половина правителството пое ангажимент за разработване на програма за борба срещу замърсяването на въздуха и този ангажимент е изпълнен. Днес с помощта на СБ и усилията на МОСВ имаме този документ в изпълнение на приоритета на коалиционното управление в сферата на околната среда”, заяви вицепремиерът Валери Симеонов. Той допълни, че този приоритет не е издигнат само заради евентуални санкции и наказателната процедура от съда на ЕС, но е ангажимент, поет към обществото, свързан със здравето на българските граждани, децата и нашите родители. Вицепремиерът Симеонов подчерта, че за подпомагане на общините в прилагането на мерките за чистота на въздуха има предвидени 111 млн. лв. Средствата са по Оперативна програма „Околна среда”. Той посочи отговорностите на отделните министерства по прилагане на мерките и увери, че ще следи за прилагането им. Министър Нено Димов: Трябват законови промени  По време на изказването си министърът на околната среда и водите Нено Димов очерта мерките, които са предприети досега в борбата срещу мръсния въздух. „С промени в Закона за движение по пътищата е създадена връзката на полицията с пунктовете за технически преглед, която позволява при сериозни нарушения, включително при отсъствие на катализатор, да се извърши служебна дерегистрация на превозното средство. На второ място е промяната в режима за изкупуване на катализатори в пунктовете за вторични суровини, а на трето – новите екотакси на МПС” каза министърът. Той припомни, че основните източници на замърсяване са битовото отопление и транспорта. „Затова усилията ни са насочени и към промени в Закона за чистотата на атмосферния въздух, който е на финалната права преди приемане от Министерския съвет. В него е предвидена система за проверка за съдържание на сяра и пепел във въглищата и брикетите”, обясни той. „С тази програма ще продължат мерките, които вече предприемаме. Предстои след като бъде представена окончателно от екипа на СБ, да бъде внесена в Министерския съвет”, допълни Димов. Кметът на София Йорданка Фандъкова: Всяка кола – с екостикер  „Столичната община е внесла в Министерството на околната среда и водите предложение всеки автомобил да получава след преминат преглед екостикер“, каза кметът на София Йорданка Фандъкова. „Стикерът ще отразява текущото екологично състояние на колата. Така ще е възможно и ограничаването на движението на най-силно замърсяващите коли в определени часове”, обясни Фандъкова. По предложение на общината, МОСВ е започнало разработка и за въвеждане на стандарти за въглищата и дървата за огрев. Градската управа в София разчита на средствата от ОП „Околна среда 2014–2020”, за да стимулира домакинствата да заменят печките на дърва и въглища с по-екологично отопление. Общината ще пусне и обществена поръчка за над 20 филтъра за комини. Ефектът от тях ще бъде тестван и евентуално проектът ще прерасне в по-мащабен. Градската управа вече пусна обществената поръчка за първите 22 общински сензори за измерване на качеството на въздуха.  ", "date": "2018.09.27", "title": " Край на старите печки и димящите дизели у нас (ОБЗОР)\t\t\t"}
{"url": "https://trud.bg/%d1%89%d0%b0%d0%b9%d0%bd%d0%bc%d0%b0%d0%b9%d0%b5%d1%80-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b5%d1%80%d0%b4%d0%be%d0%b3%d0%b0%d0%bd-%d0%b2-%d0%b1%d0%b5/", "text": "Държавното посещение на турския президент Реджеп Тайип Ердоган   „нормализация“ на обтегнатите отношения между двете страни, заяви днес германският президент Франк-Валтер Щайнмайер, цитиран от ДПА. Това посещение не означава нормализация на отношенията. Далеч сме от това, но визитата може да бъде началото, каза Щаймайер. Ердоган днес пристигна на тридневно държавно посещение в Германия.  Германският президент призова за предприемане на „видими стъпки“, свързани с политическите права в Турция. Не можем да приемем натиска върху медиите, правосъдната система и синдикатите и няма да го направим, каза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.27", "title": " Щайнмайер: Посещението на Ердоган в Берлин не означава „нормализация“ на отношенията между Германия и Турция"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b5%d1%82%d0%b0-%d0%bb%d0%be%d0%b7%d0%b0%d0%bd%d0%be%d0%b2%d0%b0-%d1%81%d0%b5-%d0%b7%d0%b0%d0%b1%d0%b0%d0%b2%d0%bb%d1%8f%d0%b2%d0%b0-%d1%81-%d0%bd%d0%b0%d1%81%d1%82/", "text": "Половинката на Валери Божинов Биляна се събра с бившата съпруга на нападателя Николета Лозанова. Двете се похвалиха, че си прекарват чудесно заедно като публикуваха общи снимки в инстаграм и фейсбук. Към един от кадрите Биляна дори поставя сърце и целувка, показвайки обичта си към Николета. Сръбкинята също така се показа и с дъщеричката на Валери и Лозанова – малката Никол. В същото време Божинов и съотборниците му в Ботев (Враца) имаха мач за Купата на България, отпадайки рано-рано от турнира. Тимът на Сашо Ангелов отстъпи с 0:1 на Черноморец (Балчик). В понеделник Божинов ще се изявява в София. Ботев (Враца) гостува на Славия в мач от десетия кръг на Първа лига. Двубоят е от 20:00 часа на „Васил Левски“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Николета Лозанова се забавлява с настоящата половинка на Валери Божинов"}
{"url": "https://trud.bg/%d1%81%d1%8a%d0%b2%d0%b5%d1%82%d1%8a%d1%82-%d0%b7%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-%d0%bd%d0%b0-%d0%be%d0%be%d0%bd-%d0%bf%d1%80%d0%be%d0%b2%d0%b5%d0%b4%d0%b5-%d0%b7%d0%b0-2/", "text": "Държавният секретар на САЩ Майк Помпейо днес каза на председателствано от него заседание на Съвета за сигурност на ООН, посветено на Северна Корея, че ако тази страна се отклони от пътя на дипломацията и денуклеаризацията, това „неизбежно ще доведе на нарастваща изолация и натиск“, предаде Ройтерс. „Пътят на КНДР към светлото бъдеще и разцвет може да бъде изминат чрез дипломация и ядрено разоръжаване. Всеки друг път, който Северна Корея избере, неизбежно ще доведе до все по-голяма изолация и натиск“, каза Помпейо, цитиран от ТАСС. „Налагането на санкции от Съвета за сигурност трябва да продължи енергично и без несполуки до постигането на пълна, окончателна и подлежаща на проверка денуклеаризация“, каза държавният секретар на САЩ. Той призова „членовете на Съвета трябва да дадат пример как се полагат тези усилия“. Помпейо изтъкна, че светът е „в зората на нов ден“ в отношенията си със Северна Корея, предаде Асошиейтед прес. Дипломатическият пробив с КНДР, постигнат от президента на САЩ Доналд Тръмп и севернокорейския лидер Ким Чен-ун, доведе до етап, когато на ядрената заплаха от тази страна може скоро да бъде сложен край, отбеляза той. Помпейо обяви, че Съединените щати разполагат с доказателства, че санкциите, ограничаващи вноса на петрол и въглища в Северна Корея, се нарушават, и настоя членовете на Съвета за сигурност да гарантират спазването им. Държави членки на Съвета за сигурност продължават да приемат нови севернокорейски работници, въпреки резолюциите на ООН, обърна внимание той, цитиран от Франс прес. Прехвърлянето на петролни продукти на кораби на КНДР в открито море, в нарушение на санкциите на ООН, продължава, обяви още Помпейо, цитиран от ТАСС. Държавният секретар на САЩ съобщи, че вчера се е срещнал в кулоарите на Общото събрание на ООН с външния министър на КНДР И Йон-хо. Двамата са обсъдили изпълнението на ангажиментите, поети в съвместната декларация, приета на срещата между американския президент Доналд Тръмп и севернокорейския лидер Ким Чен-ун в Сингапур през юни, както и подготовката на новата американско-севернокорейска среща на върха, предаде ТАСС. Тръмп и Ким имат общо лично разбиране какво е необходимо да се предприеме за промяна на отношенията между САЩ и КНДР, каза Помпейо. Според него американското и севернокорейското ръководство са изминали дълъг път в дипломатическия процес за денуклеаризация и се надяват на успех. Руският външен министър Сергей Лавров заяви на заседанието, че международните санкции, наложени на Пхенян, за да го накарат да се откаже от програмите си за ядрено оръжие и за балистични ракети, не трябва да се превръщат в „колективно наказание“, предаде Франс прес.  Русия възнамерява да подготви проекторезолюция на Съвета за сигурност в подкрепа на подобряването на ситуацията на Корейския полуостров, съобщи Лавров. Той отбеляза, цитиран от ТАСС, че сега е моментът да се изпрати ясен сигнал в подкрепа на позитивната динамика на развитие на ситуацията около Корейския полуостров. Москва предлага още да се помисли за създаване на система от международни гаранции за сигурност в подкрепа на денуклеаризацията на полуострова. Китайският външен министър Ван И посочи на заседанието, че прилагането на санкциите срещу КНДР трябва да продължи, но не бива „да бъде самоцел“. В отговор на критиките на САЩ, че санкциите се нарушават, Ван каза, че „прилагането на санкциите и насърчаването на политическо решение са еднакво важни и трябва да вървят успоредно, а не частично или избирателно“. Пекин смята, че Съветът за сигурност трябва да разгледа възможността за смекчаване на санкциите в светлината на позитивната динамика на Корейския полуостров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Съветът за сигурност на ООН проведе заседание, посветено на Северна Корея"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8-%d0%bf%d0%be%d1%81%d1%80%d0%b5%d1%89%d0%bd%d0%b0%d1%85%d0%b0-%d0%b5%d1%80%d0%b4%d0%be%d0%b3%d0%b0%d0%bd-%d0%b2-%d0%b3%d0%b5%d1%80%d0%bc%d0%b0%d0%bd/", "text": "Турският президент Реджеп Тайип Ердоган пристигна на 3-дневно държавно посещение в Германия, предаде БТВ. Визитата му ще бъде съпроводена от протести за подобряване на медийната среда и правата на човека в Турция. На първото си държавно посещение във федералната република, където живеят около 3 милиона турски граждани, Ердоган беше посрещнат с военни почести. Той ще има срещи със своя колега Франк-Валтер Щайнмайер, както и с канцлера Ангела Меркел. Визитата му даде повод на журналисти и правозащитници да поискат освобождаването от затвора на много журналисти, включително и един германски репортер. Германското правителство трябва да се възползва от желанието на Турция за затопляне на отношенията, за да засили натиска за подобряване на свободата на словото и да поиска от турското правителство да освободи журналистите, незаконно задържани заради тяхната работа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.27", "title": " Протести посрещнаха Ердоган в Германия"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%bf%d0%b3-%d0%bd%d0%b0-%d0%b3%d0%b5%d1%80%d0%b1-%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5-3/", "text": "Цветан Цветанов бе избран за постоянен представител в Управителниясъвет на Европол. С това председателят на ПГ на ГЕРБ и зам.-председател на ГЕРБ получи изключително признание от най-силната европейска служба. А минути преди началото на интервюто, председателят на комисията по култура Вежди Рашидов го поздрави за поста и специално отбеляза, че признанието не се дава даром, а е за години къртовски труд без „протоколни снимки“. – Честито признание, господин Цветанов! Такава позиция в Европол се заема за пръв път от българин. Вежди Рашидов специално отбеляза, че това е Ваш, личен голям успех, който Вие носите за малка България. В какво всъщност ще се изразява този Ви пост? – По Лисабонския договор трябваше да бъдат приети процедурни правила за създаване на съвместна група за парламентарен контрол на Европол. Това не беше възможно да се случи три години, а в Естонското председателство имаше девет държави, които възразяваха по текста, който беше предложен като процедурни правила. По време на българското европредседателство успяхме заедно с председателя на комисията LIBE (комисията по правосъдие и вътрешни работи в Европарламента, б.р.)  Клод Мораеш да изградим стратегия и да постигнем консенсус с всички страни, които бяха „въздържали си“ по време на естонското европредседателство. В София през март месец постигнахме един невероятен успех,който остана малко незабелязан, но за пръв път бяха гласувани процедурните правила и тази съвместна група за парламентарен контрол над Европол вече е факт. Трябваше да бъдат номинирани депутати, но да бъде избран един, който да представлява всички държави-членки в Управителния съвет на Европол. В този УС за пръв път е избран депутат, който да осъществява връзката и да подпомага този контрол, който трябва да бъде осъществяван върху Европол и голяма чест е, че това е човек от България, защото ние трябва да говорим на първо място за страната си, а след това за персоналните назначения или проведени избори. Това, което беше впечатляващо е, че точно австрийското председателство заедно с председателя на комисията LIBE направиха предложение за моята кандидатура, което бе гласувано в пленарното заседание във вторник в Брюксел. – Единодушно и без възражение? – Да. И това всъщност е голямото признание за страната ни и за българската правоохранителна система. В разговора, който проведох с изпълнителния директор на Европол Катрин де Бол, тя се ангажира през ноември месец в страната ни да бъдат изпратени експерти, които ще проведат обучение на наши прокурори, разследващи полицаи по определени престъпления, които са с голяма сложност. Това ще бъде от полза и за надграждането на този капацитет, който сме постигнали в България за тези години. Направили сме и допълнително предложение чрез нашия евродепутат Андрей Новаков по отношение на следващата бюджетна рамка на ЕС. Европол има необходимост от назначаването на нови служители, защото предизвикателствата като кибератаките, например, изискват да имаме най-високите нива на защита и на координация. Европол се нуждаеше от допълнителен финансов ресурс в размер на около 23 млн. евро.  Новаков направи предложение в комисията по бюджет в ЕП и на нейно заседание във вторник е взето решение за принципната подкрепа за гласуването на 22 млн. евро увеличаване на бюджета на Европол. Което означава, че ние заедно можем да координираме действията си от една страна с българските евродепутати и ние като депутати от националния парламент. Оценката, която получих от директора на Европол, от австрийското председателство, я приемам като оценка преди всичко на успешното ни европредседателство. Европол, като най-важната структура в ЕС, която обединява всички правоохранителни системи в цяла Европа, се стреми всяка една държава-членка да осъзнае важността от това да споделя необходимата информация. И мога да дам за пример, че когато станах министър на вътрешните работи,  страната ни имаше огромен дефицит с това, че не споделяше информация. За първата година ние увеличихме информационния поток във файловете към Европол с 274 процента. Това беше давано винаги като илюстрация на добра практика. – Сам казвате, че Европол е изправена пред огромни предизвикателства, имахте срещи и с ръководството на Европейската служба за борба с измамите, свързани с бюджета на ЕС (ОЛАФ, б.р.). Как страните от ЕС ще противодействат успешно на трансграничните престъпления? – В разговора ми с директора на ОЛАФ Виле Итала той отново подчерта, че страната ни е един надежден  партньор на ОЛАФ. Знаете, че направихме законодателна промяна, с която да се правят административни проверки и от българската точка за контакт на ОЛАФ. Това, което има изградено като добра комуникация с МВР, с българската прокуратура, но и със законодателните промени, които сме направили, дадохме възможност да се правят проверки и на НАП за лицата, към които има искане за проверки. Господин Итала ще настоява за такива законодателни промени и в други страни-членки като у нас. Очаквам след покана на главния прокурор и от страна на ръководството на МВР до края на тази година директорът на ОЛАФ да посети страната ни. Противодействието за недопускане на злоупотреби  със средствата на европейския данъкоплатец е ключова и тя е съществена за борбата ни срещу подобни финансови измами. – Поздрави ли ви премиерът Бойко Борисов за новата Ви позиция? – Снощи (вторник вечерта, б.р.) се чухме и в интерес на истината няма как да не бъда поздравен от премиера, така също и искам да благодаря и на всички колеги в Народното събрание, които са от различни политически семейства, които също изразиха подкрепата си. Чест и удоволствие е, че първият избран в тази съвместна група за парламентарен контрол на Европол е представител на България. – Във Ваше лице. – Да. – Защо периодично слушаме дори и от анализатори за някакъв конфликт „Борисов-Цветанов“? Ту „разцепвате ГЕРБ“ – чували сте и вие тези слухове, нали? – О, от края на 2008 година ги чувам, да. Хубавият период, където никой не ме възприемаше насериозно от политическите ни опоненти, беше когато изграждахме партия ГЕРБ. През 2006 година, когато премиерът ме предложи да бъда председател на партия ГЕРБ поради законови ограничения той да бъде, тъй като беше кмет, тогава единственото, за което се обърнах към него бе една, две години да нямам сериозно присъствие в националния ефир. Тогава БСП създаваха една истерия в обществото за боклука на София и още какво ли не – това, което всъщност наблюдаваме и днес. Тогава всъщност успях с моите обиколки в страната, със срещите си във всяко едно населено място, да изградим политическа инфраструктура, която днес да е силната политическа партия ГЕРБ. И точно през 2008 година към края усетиха, че ГЕРБ се движи много добре, без значение, че няма никаква представителност в законодателната или изпълнителната власт. И тогава „доброжелатели“ започнаха да идват да ми споделят как „Борисов ще ме прецака“, а при него отиваха и му казваха:“Цветанов ще ти вземе партията“. Пълни дивотии! Хората възприемат политиците сериозно когато са заедно и когато са обединени. Силата на ГЕРБ е, че всеки си знае своето място. Силата на ГЕРБ е, че всеки знае какъв е авторитета на лидера и че, ако Бойко Борисов нямаше този авторитет към 2005 година, първо хората нямаше да го изберат за кмет на София на частичните избори, а след това 2007 година да го изберат повторно за кмет. Силата на ГЕРБ и разликата между ГЕРБ и СДС е, тъй като електоратът на ГЕРБ са десните избиратели, е че в СДС започнаха да работят по това кой да е първи. Всеки може да даде своето за успешен политически проект, но да знае, че там, където стои – има своята тежест. И трябва да бъдат използвани неговите възможности и неговия капацитет. Когато се създаваше сегашния  кабинет, отново се дискутираше възможността с коалиционните ни партньори от Обединени патриоти, аз да бъда министър на вътрешните работи. Но казах следното: „Да, имам тръпка, защото това е тема, която ме кара да съм съпричастен към сектор Сигурност, но едно силно управление трябва да има много силно парламентарно мнозинство“. Това е разпределение на функции на хората, които могат да допринесат  към цялостното стабилно управление и изпълнение на четиригодишната ни управленска програма. Тогава с колегата Волен Сидеров поехме тази отговорност – да бъдем председатели на парламентарните си групи  и да можем заедно в диалог да гарантираме тази стабилност на изпълнителната власт, която ежедневно, виждате, е подложена на много критики от страна на опозицията, а и често става обект на фалшиви новини в публичното пространство. Темата за различия или разкол между Борисов и Цветанов я слушам вече 10 години. – „Двамата се скараха“ – много бързо обикаля дори кулоарите на парламента тази „новина“. – Да, „скараха се“ (смее се, б.р.). Та, сега вече отчитаме 10 години от тези приказки. Аз уважавам изключително много премиера и му благодаря за това, че в много от случаите той има една способност да чува различни мнения. И когато трябва да се вземе окончателното решение, той припознава различното мнение, което е споделяно, защото разбира се, колективът е този, който може да даде по-доброто решение на даден въпрос. Да оставим да си я говорят тази тема, тези, които искат да създават „новини“, но явно това е и като противодействие на вътрешните проблеми, които имат вътре, в БСП. Защото наскоро го чух и от председателя на БСП Корнелия Нинова и то в декларация от парламентарната трибуна, че видите ли вече Борисов и Цветанов не се понасят. Да е жива и здрава! Желая на БСП един ден да имат този микроклимат на отношение и уважение, както ние в ГЕРБ, защото тогава ще се чувстват пълноценни на политическата сцена. – Как Ви стои като опозиция сега БСП с Корнелия Нинова начело в сравнение с времето на Михаил Миков, на Сергей Станишев? – Не знам дали ще е коректно да давам оценка за други политически сили. Мога да кажа, че за мен е важно да бъдем единни по дадени каузи. И да бъдем единни по просперитета и бъдещето на България. И ако мога да направя една съпоставка – имало е много по-конструктивен диалог, оценка на различните мнения и в немалко от случаите дори сме били обвинявани, че сме приемали решения на опозицията. Това е било в духа на спортсменството, който трябва да съществува между политическите партии. В най-тежката конфронтация между ГЕРБ и БСП по времето на Станишев, когато той беше избран за президент на ПЕС, и премиерът, и аз сме казвали, че това е добре за страната ни. Защото ще се говори повече за България сред лидерите на европейските социалисти. Днес се работи много по-трудно с БСП от гледна точка на това, че дори и да възприемат дадено решение за добро, само защото е предложено от управляващото мнозинство или от ГЕРБ, веднага са против. Това е една несериозност в политиката, демонстрирана от една партия, която претендира, че е системна, една партия, която има своите декларирани европейски ценности и евроатлантическа ориентация. – Разговаряхте в Брюксел с председателя на ЕНП Жозеф Дол. Има ли реална предпоставка партията на унгарския премиер Виктор Орбан да напусне ЕНП и точно преди евроизборите това да се използва срещу всички партии от семейството на ЕНП? – Не бих влизал в детайли за разговора, който проведох с Жозеф Дол. Но темата „Унгария“ беше коментирана. Разбира се,че сме обезпокоени от това, което се случва. Аз съм убеден, че ще се намери най-правилното решение, за да не се дестабилизира Европа. А същевременно всички тези препоръки и констатации, които има, да могат да бъдат изчистени и да бъде действително гарантирано, че няма да се влезе в тази посока, където Унгария да бъде държава-членка, но без право на глас. Убеден съм, че разумът ще надделее и не бих искал да влизам в детайлите, което всъщност като оценка бе дадено от лидера на Европейската народна партия. – С какво ще бъдат по-различни тези европейски избори? – От подема на национал-популизма. Ако до сега всички говорихме за интегритета на държавите-членки на ЕС, сега виждате, че в немалко от случаите фокусът е повече върху националистическите течения, които създават едни антиевропейски настроения и то по-специално в развитите демокрации, които бяха най-потърпевши от миграционната  вълна. Като говорим за популизъм, мога да дам пример с „Визия за България“ на Корнелия Нинова. Откъде ще дойдат тези милиарди, за да изпълниш тези ангажименти? Първо ти трябва да направиш всичко възможно да увеличиш приходите, за да правиш повече разходи. Ако ти нямаш идея откъде ще дойдат тези пари, това означава, че просто се целиш в популисткия вот на избирателите. А популизмът, пак ще повторя – не би трябвало да е присъщ за партия като БСП, която претендира, че е системна партия. На евроизборите ние ще заложим на реалните неща,които сме направили, реалните процеси, които са се случили в България точно благодарение на европейската солидарност. – Наскоро евродепутатът Ангел Джамбазки направи коментар пред „Труд“, че евроизборите ще са като вот на доверие към правителството. Съгласен ли сте с тази теза? – Смятам, че евроизборите и резултатът,който ще бъде постигнат, ще даде допълнителната стабилност, от която се нуждае управляващото мнозинство. Хората, и по-специално тези, които инвестират в страната ни, искат да има политическа стабилност. Всички си спомняме периодите, когато изпадаме в политическа криза, когато имаме служебен кабинет, когато никой от служебния кабинет не носи отговорност, тогава всъщност могат да бъдат нанесени големи щети и на бюджета и да остане едно тежко наследство на страната ни. Бизнесът спира да инвестира и изчаква да види какви са резултатите от изборите, какво ще бъде правителството, което ще се формира. А в момента имаме 4 процента икономически растеж за втора поредна година. Това означава точно тази стабилност, която всеки един гражданин иска за страната си, защото тя води увеличаване на доходите на хората. – Като казахте политическа криза – миналата седмица наблюдавахме една размяна на реплики между президент и премиер, парламент и президент във връзка с рокадите в кабинета. Какви са отношенията с държавния глава? – Президентът Радев изпълнява стриктно указанията от БСП. Президентът трябваше да осъзнае едно изключително важно нещо – по българската Конституция, когато един държавен глава е избран, той трябва да бъде обединител на нацията. И трябва да търси този консенсус, който да намалява политическото противопоставяне. Що се касае до указа, президентът търсеше конфронтация под една или друга форма. Той я направи, тълкувайки подзаконовия нормативен акт. Но тук не беше обвързано освобождаването на Младен Маринов като главен секретар на МВР с предложението за назначаването му. Ако прочетем внимателно закона за МВР, ще видим какво трябва да се направи, когато говорим за освобождаване на главния секретар. Едно от основанията е освобождаване по собствено желание. За назначаването на главен секретар вече трябва действително да има съгласуване и това е задължение както на изпълнителната власт, така и на президента. – Притеснява ли ви вариант, при който Румен Радев направи политически проект? Или въобще появата на нов политически проект? – Много е лесно да се подведеш, че лесно се прави политическа партия. Аз мога да го кажа от опит. Три години ние изграждахме партията, за да се явим на парламентарни избори. Партийната работа е една от най-неблагодарните. Трябва да отделиш много време, да направиш хиляди срещи и накрая, когато отиваш на избори, ти не знаеш какъв ще бъде окончателният резултат. Изграждането на една партия не е това, което можеш да говориш от жълтите павета. Не е това, което можеш да говориш от телевизионните студия. Има специфика. На първо място трябва да си искрен с хората, когато говориш с тях. Когато Георги Първанов стартира АБВ, го коментирахме с премиера. И аз видях кои са хората, които ще изграждат тази организация. Казах му на премиера, че съм спокоен. Защото много е лесно да смяташ, че си много голям и като имаш доброто говорене, всички трябва да са ти длъжни и да гласуват за теб. Нищо подобно. В избори и в правенето на политики от политиците, това е един много сложен процес. – Виждам, че и сега сте спокоен. – Убеден съм,че когато някой осъзнае колко е сложно да направиш една партия, толкова по-малко ще бъдат желаещите да правят политически проекти. Всеки, който иска да направи, да заповяда. Аз мога да кажа, че участвайки в политиката до настоящия момент, мога да гледам всеки един в очите и нямам от какво да се срамувам. Политиката само ми е взела. В политиката няма почивен ден. И съм безкрайно, безкрайно благодарен на моето семейство за подкрепата, която ми дава. Ако е възможно, бих искал чрез страниците на „Труд“ да им кажа искрено „Благодаря! За всичко!“. Нашият гост  Цветан Цветанов е роден на 8 април 1965 година в София. Председател на ПГ на ГЕРБ в 44-то народно събрание и зам.-председател на ГЕРБ. МВР-министър и вицепремиер в кабинета “Борисов 1”. Семеен, с три дъщери.          ", "date": "2018.09.27", "title": " Председателят на ПГ на ГЕРБ Цветан Цветанов пред „Труд“: Партия не се прави с говорене на жълтите павета\t\t\t"}
{"url": "https://trud.bg/%d0%bd%d0%be%d0%b2-%d0%b6%d0%b8%d0%b2%d0%be%d1%82-%d0%b7%d0%b0-%d0%be%d1%82%d0%b1%d1%80%d0%b0%d0%bd%d0%b8%d1%82%d0%b5%d0%bb%d0%bd%d0%b0%d1%82%d0%b0-%d0%b8%d0%bd%d0%b4%d1%83%d1%81%d1%82%d1%80%d0%b8/", "text": "Договор по проекта за превъоръжаване на Сухопътните войски може да има не по-рано от началото на следващата година. Това ще наложи препланиране на заложените за тази година средства. Забавянето се дължи на възлагането на външна експертиза на високо ниво да анализира и оцени кандидатите. Защото, освен военните способности, важни критерии се явяват индустриалното сътрудничество и лицензионният трансфер. Отказ няма. Нито МО, нито някой в Сухопътни войски има намерение да връща гласуваните 1, 220 млрд. лв. за нови бойни машини на пехотата, бе категоричен заместник-министърът на отбраната Анатолий Величков пред бизнеса в отбранителния сектор. Интерес представлява новоразписаната процедура, която ще бъде изградена на базата на два етапа. Първият – подаване и класиране на оферти, вторият – избраните продължават в състезателен преговорен процес с Междуведомствената работна група, председателствана от министерствата на отбраната и икономиката. В първия и особено във втория етап важна роля има темата за индустриалното сътрудничество. Тя заемала и най-голям дял в изискванията, които предявява външната експертиза, поискана от МО. Участниците в тази своеобразна надпревара е добре да знаят, че трябва да играят с минимум 20 процента коопериране с български компании. Колкото повече процента отгоре, толкова по-висока оценка. Тези, които имат намерение да доставят директно на армията машини отвън, са без шанс. Такива, обаче след проведените срещи в МО не останали. Нещо повече, имало запитвания с коя българска компания може да се свържат, за да си подобрят офертата. За първи път от 28 години е поставено изискването за предоставяне на лицензионни права на МО. Които компании го покрият, ще бъдат по-нагоре в класирането. Става дума, включително, в посока бойната платформа да бъде модернизирана, надграждана, доразвивана и интегрирана. И още нещо много важно – да бъде предвиждана и за експортни цели. Това вече е много сериозна амбиция, която гледа доста в годините напред. Защо МО иска лицензии? Причината е, че превъоръжаването ще приключи за определено време, но жизненият цикъл на машините ще продължи 35 години. Целта е министерството да има права за поддържане на техниката. Казано по друг начин „Българската отбранителна индустрия да има за 35 години напред опция за работа с МО по поддръжката“. До момента това не се е случвало. Винаги е било обратното. Придобива се някакъв продукт, след което идва необходимост от сключване на договор за поддръжка. Т.е. единственият доставчик си определя цените съобразно неговия интерес. Плаща обаче българският народ. Има още нещо интересно в изискванията. То е за развитието на нови продукти. Залага се основата не само за участие при изграждането на машината и при поддръжката, но и за разработване на нови отбранителни продукти. Освен на отбранителната промишленост, МО иска да вдъхне нов живот и на старата бойна техника. В момента се обсъждат програми, които ще бъдат реализирани под формата на договори за контролно-възстановителни работи. И не само за това. Като политическа воля на министъра на отбраната, прогнозира неговият заместник, до края на годината ще бъдат заявени конкретните намерения за модернизация на съществуващото въоръжение, колкото и еретично да звучи това. Например? Бойните машини на пехотата (БМП-21) да придобият нови способности, включително да допълнят бъдещата бригада от колесни машини с верижна техника, която да не отстъпва на ноовопридобитите натовски образци. Реализиране на проекти за модернизация на системите за реактивен залпов огън. Като 122-милиметровата залпова ракетна установка БМ-21 „Град“, която има обсег 40 км. Необходимите за Сухопътни войски самолети Су-25 не само ще бъдат възстановени, но намеренията са да се отиде към замени на остарели възли и агрегати. Засега от МО дават гаранции, че намеренията ще бъдат реализирани. Те са основани на премахването на условията за монопол при осигуряване на логистичната поддръжка на изделията. Ликвидиране на средата за развитие на посредничеството между доставчици на отбранителни продукти и министерството. Отстояване докрай на тезата, че посредничеството между Министерството на отбраната и основни доставчици не е най-добрата търговска практика. Създаването на условия българската отбранителна индустрия, българските производители да бъдат активни участници и да съумеят да се включат в проектите, които бяха одобрени от Народното събрание за модернизиране на Въоръжените сили. На този етап имаме изразена политическа воля. Остава да видим до колко ще успее кооперирането на армията с отбранителната ни индустрия. Не е тайна, че тази връзка отдавна е прекъсната.   Препланират неусвоените пари Почти е ясно, че два от трите проекта за модернизация на армията няма да се случат като договори до края на годината. Това налага препланиране на предвидените около 200 млн. лв., за да не бъдат загубени. За корабите МО вече е изпратило такова писмо до Министерството на финансите. За бойните машини все още не е. Оказва се, че е малък 90-дневният срок, който е даден за отговор на оферти. За самолетите се чака 1 октомври , за да станат ясни участниците в надпреварата да ни продадат изтребители. Не се изключва вариантът и там да има искане за препланиране на заложени за тази година средства.", "date": "2018.09.27", "title": " Нов живот за отбранителната индустрия\t\t\t"}
{"url": "https://trud.bg/%d1%82%d0%b5%d0%bb%d0%b5%d0%b2%d0%b8%d0%b7%d0%b8%d1%8f%d1%82%d0%b0-%d0%bd%d0%b0-%d0%b1%d1%81%d0%bf-%d1%82%d1%80%d1%8a%d0%b3%d0%b2%d0%b0-%d0%be%d1%82-%d0%b4%d0%b5%d0%ba%d0%b5%d0%bc%d0%b2%d1%80%d0%b8/", "text": "„Избрахме името „Българска свободна телевизия“, защото вярваме, че в нея ще бъде изразявано свободно мнението на хората, без страх, а истината и фактите да се представят такива, каквито са, без цензура“. Това каза председателят на НС на БСП Корнелия Нинова при внасянето на документите за лиценз на БСТВ в СЕМ. Тя заяви, че с откриването на медията, левицата иска да помогне на България- от 111-то място да се придвижи напред. „Искаме до декември, тази година, телевизията да стартира, но това зависи от СЕМ. Засега ще се разпространява по сателит и кабелната мрежа, ще има основно новини и публицистични предавания. Имаме и много подадени кандидатури за работа“, каза още лидерът на левицата. „Телевизията ще бъде обществена. Имаме желанието да бъде интересна и ще заложим на информацията и публицистиката“, заяви Любомир Коларов, управител на Българска свободна медия. Той добави, че обществото се нуждае, преди всичко, от точна, ясна и проверена информация, която да разкрие истината за ситуацията у нас и в чужбина. „Девизът на нашата телевизия ще бъде: „Бъди свободен“, обяви Любомир Коларов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Телевизията на БСП тръгва от декември по кабел и сателит"}
{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b8-%d0%b0%d1%80%d1%85%d0%b5%d0%be%d0%bb%d0%be%d0%b3%d0%b8%d1%87%d0%b5%d1%81%d0%ba%d0%b8%d1%8f%d1%82-%d1%81%d0%b5%d0%b7%d0%be%d0%bd-%d0%b8-%d0%bd%d0%b0/", "text": "Консервация на разкрити в предходни сезони части от крепостта Мисионис, която е на 7 км от Търговище, е извършена с по-голямата част от осигурените за проучванията средства. Това стана ясно на заключителна пресконференция, в която участва ръководителят на разкопките проф. Николай Овчаров, археологът Ангел Конаклиев, кметът на Търговище д-р Дарин Димитров и други. Според проф. Овчаров тази година са направени впечатляващи разкрития на две епископски резиденции от V и VІ век. Намерени са допълнителни данни за опожаряването на крепостта при завземането й през 1393 г. Овчаров припомни и за кръщелницата, баптистерий, която е открита и предстои да бъде експониран там под съответното защитно съоръжение, за да бъде видима, но и да се съхрани. Според него потокът туристи непрекъснато се увеличава и крепостта, позната в миналото като Крумово кале, наистина има възможност да се превърне в „перлата на Североизтока”. Археологът Конаклиев, от местния исторически музей, допълни, че този сезон е работено по разкриването на 7 нови сгради около базиликата. Разкопките тази година бяха финансирани с близо 150 000 лв. 2/3 от сумата беше отпусната от държавата след внесено искане от Общината, като беше записано, че те трябва да се използват и за консервация. От местната администрация в Търговище и дарители беше осигурена и останалата част от средствата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Приключи археологическият сезон и на Мисионис\t\t\t"}
{"url": "https://trud.bg/%d0%b4%d0%b4%d1%81-%d0%b7%d0%b0-%d1%87%d0%b0%d1%81%d1%82%d0%bd%d0%b8%d1%82%d0%b5-%d0%b4%d0%b5%d1%82%d1%81%d0%ba%d0%b8-%d0%b3%d1%80%d0%b0%d0%b4%d0%b8%d0%bd%d0%b8/", "text": "Димитрина Захаринова е управляващ съдружник в одиторско дружество “Захаринова Нексиа” ООД (www.ZaharinovaNexia.com). От края на месец май дружеството е част от международна одиторска мрежа Nexia international. Преподавател е във Висшето училище за застраховане и финанси в гр. София. Била е Директор на Националната Агенция за Приходите град София, съветник в ДАНС, както и директор на дирекция в Агенцията за държавна финансова инспекция. Регистриран одитор и данъчен консултант. Има двама сина и един внук. Дружество не е регистрирано по Закона за ДДС и осъществява дейност като частна детска градина. По силата на сключени договори провежда и извършва възпитателно-образователен процес за деца на възраст от 10 месеца до 7 години. Съгласно подписвания договор с клиентите, възложителят трябва да заплати гаранционен депозит в размер на една месечна такса. В договора са описани случаите, в които гаранционният депозит може да бъде използван и може да не бъде върнат. Такива възможни хипотези са: – при неплащане в срок на месечната такса, като в този случай гаранционният депозит подлежи на подновяване от страна на възложителя по договора; – при неспазване на едномесечния срок на предизвестието за прекратяване на договора; – при спазване на едномесечното предизвестие за прекратяване на договора се покрива стойността на таксата за месеца на предизвестието. При прекратяване на договора гаранционният депозит подлежи на връщане. Към настоящият момент, дружеството е получило депозити, платени от възложителите, но няма случай на използван (приспаднат) депозит, тъй като не е възникнала нито една хипотеза, предвиждаща възможност за използване на депозита. Поставени са следните въпроси: 1. Получаването на описаните депозити, представляват ли облагаема доставка по ЗДДС и формират ли облагаем оборот за регистрация по ЗДДС? 2. В случай, че получените депозити са облагаеми по смисъла на ЗДДС, кога възниква данъчното събитие – на датата на получаване на депозита или на датата, на която е извършено приспадане (използване) на депозита, за някоя от целите, описани в договора? Каква е съдебната практика? Предварителните плащания (задатък, капаро, предплата и др.), извършени във връзка с бъдещи доставки, имат различни облигационноправни функции. Те имат потвърдителна, гаранционна и обезщетително-наказателна функция. За определяне данъчното третиране на тези предварителни плащания е необходимо първо да се установи дали е налице конкретна доставка по смисъла на чл.8 и чл. 9 от ЗДДС, насрещна престация за която се явява предварителното плащане. Само при наличието на ясно идентифицирана доставка, по която извършеното предварително плащане представлява насрещна престация, следва да се приеме, че е налице авансово плащане на облагаема доставка. В Решение на Съда на Европейския съюз (СЕС) по дело С-419/02 е постановено, че плащания за доставки на стоки или услуги, които не са още ясно идентифицирани, не могат да бъдат предмет на ДДС. В Решение на СЕС по дело С-277/05 съдът напомня понятието за пряка връзка между доставената услуга и получената за нея насрещна престация, при която изплатените суми представляват една действителна насрещна престация за доставена индивидуализирана услуга и това в рамките на правните взаимоотношения, при които се разменят реципрочни престации. Според основните принципи на гражданското право всяка една от страните по договор е длъжна да го спазва и изпълнява. Задължението за спазване на договора не произтича от сключването на друго споразумение за тази цел. Задължението за изпълнение на договора не зависи и от евентуален депозит, гаранция, обезщетение, неустойка или задатък, а произтича от самия договор. Предвид обстоятелството, че задължението за доставка произтича от договора за доставка, а не от платения депозит, не е налице пряка връзка между доставената услуга и получената насрещна престация. В този смисъл е становище изх. №91-00-141 от 8 юни 2012 г., издадено в допълнение на становище изх. №91-00-1 от 5 януари 2009 г. на изпълнителния директор на НАП, изясняващо данъчното третиране по ЗДДС на предварителните плащания в зависимост от възможността да бъде идентифицирана конкретна доставка на стока или услуга, насрещна престация за която се явява предварителното плащане. Сходни мотиви също са изразени в Решение № 11121 от 12 август 2011 г. на ВАС по адм. д. № 464/2011 г. и в Решение №14999 от 8 декември 2010 г. на ВАС по адм.д. № 7287/2010 г. Допълненото становище изх. №91-00-141 от 8 юни 2012 г. се основава на цитираните решения на СЕС и ВАС. Във визираните документи е указано, че когато заплащането на сумата не може да бъде определено като насрещна престация към конкретна облагаема доставка, същото не може да се третира като плащане за нея и не обуславя изискуемост за ДДС за размера на плащането. Получаването на депозит облагаема доставка ли е? Предвид изложеното до тук и отчитайки, обстоятелството, че е предвидено с този паричен депозит да бъдат прихванати (покрити) евентуални бъдещи задължения по повод на доставка, като това прихващане е само способ за погасяване на насрещно вземане, без да се променя факта на тяхната дължимост и правната им природа, то може да се приеме, че на датата на плащане на депозита не е налице авансово плащане. В този случай гаранционният депозит не формира облагаем оборот за регистрация по ЗДДС, а потвърждава сключването на договора, гарантира изпълнението му и има чисто обезпечителен характер, който да служи за евентуално удовлетворяване претенциите на доставчика за вреди от неизпълнение на договора или върнат на възложителя. Кога средствата се отчитат в оборота? В случай, че депозитът не бъде върнат при спазване на едномесечно предизвестие за прекратяване на договора и послужи за покриване стойността на таксата за месеца на предизвестието, както и в случай, на неплащане в срок на месечната такса, то ще е налице плащане по възникнало преди това данъчно събитие по доставка. В тези случай в облагаемия оборот отражение следва да намери данъчната основа на извършената доставка, за която плащането се извършва посредством усвояването на депозита, а не размерът на депозита, тъй като сам по себе си усвоеният депозит не е предмет на самостоятелна доставка. В случай, че депозитът бъде използван и не бъде върнат поради неспазване на едномесечния срок на предизвестието за прекратяване по договора, то същият би могъл да се определи като плащане на неустойка. В този случай нито платеният депозит, нито неустойката по повод на която се усвоява, следва да се вземат предвид при определяне на облагаемия оборот, предвид разпоредбата на чл. 26, ал. 2 изр. второ от ЗДДС. В заключение, следва да се има предвид, че платеният депозит се счита за авансово плащане (цялостно или частично) по облагаема доставка от момента, в който са налице условията същият да бъде използван (приспаднат), съгласно сключения договор във връзка с облагаема доставка, преди да е възникнало данъчно събитие по ЗДДС. В този случай гаранционният депозит ще формира облагаем оборот за регистрация по ЗДДС, считано от датата на която възникне основанието да се счита като насрещна престация към конкретна облагаема доставка, по общите правила на закона. Настоящото становище е принципно и е въз основа на изложената в конкретния случай фактическа обстановка. В случаите, когато в производство, възложено по реда на Данъчно-осигурителния процесуален кодекс (ДОПК) се установят различни фактически обстоятелства, това становище не може да се използва като официално указание на НАП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " ДДС за частните детски градини"}
{"url": "https://trud.bg/%d0%b2%d0%bc%d1%80%d0%be-%d0%b2-%d1%88%d1%83%d0%bc%d0%b5%d0%bd-%d0%bc%d0%b5%d1%81%d1%82%d0%bd%d0%b0%d1%82%d0%b0-%d0%b2%d0%bb%d0%b0%d1%81%d1%82-%d0%be%d0%bf%d0%b8%d1%82%d0%b0-%d0%b4%d0%b0-%d1%80%d0%b0/", "text": "Остра реакция на ВМРО породи спорове в Общинския съвет на община Шумен. Представителят на партията разкритикува две докладни записки на кмета на община Шумен, свързани с разпореждане с общински имоти. Става дума за предложение за учредяване безвъзмездно право на ползване на общински имот в полза на циганска фондация „ИСКРА“ и за опит община Шумен да се разпореди с държавни имоти като ги предостави на Мюсюлманското вероизповедание за гробище и строеж на джамия. Благодарение на навременната и категорична позиция на представителя на ВМРО двата доклада не бяха приети. Съветникът от ВМРО гневно заяви, че с наближаване на изборите започват странни подаръци от местната власт към НПО-та и религиозни институции. Той направи заключение, че вероятно така се стоплят отношения с неформални и формални лидери, които могат да убеждават сериозни групи от избиратели. Деан Станчев заяви, че докладът за безвъзмездното даване на имот на циганска фондация е незаконосъобразен и нецелесъобразен. Той посочи няколко правни основания, които липсват в доклада, и попита защо имотът не се пусне на конкурс за наем, от което община Шумен ще получи приходи. Отделно от това, съветникът от ВМРО попита каква е ползата от дейността на тази фондация. Според него, тя отчита участие по различни проекти, но ефективно с нищо не е допринесла в обществен интерес. Що се отнася до казуса с държавните имоти представителят на ВМРО изтъкна, че е незаконно да се разглеждат доклади, в които няма проект за решение, а се иска от общинския съвет да се произнесе по принцип. Той окачестви това като висша форма на глупост. Станчев даде и солиден правен аргумент, че общинският съвет не може да взема решения да се разпорежда с държавна собственост. Заключението на Деан Станчев е, че с наближаването на изборите ще се внасят и приемат все повече подобни точки от общинските съвети в цялата страна. Започна предизборният флирт с електората, така заключи общинарят от ВМРО изказването си по време на сесията на Общинския съвет в Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " ВМРО в Шумен: Местната власт опита да раздаде предизборни подаръци на цигански НПО-та"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d0%bd%d0%b8-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%b2-%d0%b0%d1%82%d0%b8%d0%bd%d0%b0-%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d0%bf%d0%be/", "text": "Новоназначеният посланик на Република България в Атина Валентин Порязов връчи акредитивните си писма вчера на президента на Република Гърция г-н Прокопис Павлопулос. Двамата обсъдиха стратегическото партньорство между двете приятелски държави, техните общи интереси в региона и Европа. Членството на България и Гърция в Европейския съюз и НАТО и преодоляването на историческите противоречия по един безпрецедентен за региона начин превърнаха през последните десетилетия нашите две страни в траен и устойчив център на стабилността и сигурността в региона, даващ пример и на останалите ни съседи в Югоизточна Европа. Между България и Гърция съществуват общи интереси и потенциал за още по-тясно сътрудничество в практически всички сфери на обществения живот, икономиката, културата и човешките контакти, за чието реализиране е налице обща политическа воля. Разгледани бяха и актуални проблеми на регионалната и международната сигурност, както и ситуацията в прилежащите проблемни региони. Президентът на Гърция и посланикът на България се обединиха около становището, че рисковете за сигурността на Европа и предизвикателствата пред регионалната стабилност изискват още по-тясно сътрудничество нашите две партньорски и съюзнически държави. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Новият ни посланик в Атина Валентин Порязов връчи акредитивните си писма"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-100-%d0%ba%d0%b3-%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0-%d0%b2-%d0%b4%d0%be%d0%bc%d0%b0%d1%88%d0%bd%d0%b0-%d0%be%d1%80%d0%b0%d0%bd%d0%b6/", "text": "Вчера, служители на сектор „Криминална полиция“ в РУ – Пазарджик извършили проверка на къща в пазарджишкото с. Синитово, собственост на 53-годишен. В двора на имота криминалистите открили добре прикрита оранжерия със засадени общо 23 растения, съобщиха от пресслужбата на МВР. При направените полеви наркотестове е установено, че култивираната зеленина е марихуана, с височина между 2 и 3 метра и обща маса над 101 килограма. Освен това, в помещение към къщата са намерени в процес на сушене близо 1.8 кг листна маса и съцветия. Дрогата е иззета, а стопанинът – задържан в ареста с полицейска мярка за срок до 24 часа. По случая е образувано полицейско производство под наблюдението на прокуратурата. Разкриха домашна оранжерия с над 100 кг марихуана   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Откриха 100 кг марихуана в домашна оранжерия в пазарджишко село"}
{"url": "https://trud.bg/%d0%ba%d0%b0%d1%82-%d0%b8%d0%b7%d0%b4%d0%b0%d0%b4%d0%b5-%d0%b1%d0%bb%d0%b8%d0%b7%d0%be-2200-%d1%84%d0%b8%d1%88%d0%b0-%d0%b7%d0%b0-%d0%b4%d0%b5%d0%bd-%d0%b8-%d0%be%d1%82%d0%bd%d0%b5-%d0%bd%d0%b0/", "text": "Продължават проверките на полицията в рамките на ежедневния засилен контрол по пътищата на страната. Вчера полицейските екипи са проверили 5797 моторни превозни средства и 7500 души, съобщиха от пресслужбата на МВР. Издадени са 2219 фиша, 743 акта за установени административни нарушения, констатирани са 1097 случая на превишена скорост и са издадени 148 заповеди за принудителни административни мерки. Отнети са 51 свидетелства за управление на МПС – за неплатени задължения по ЗДвП. По време на осъществените проверки на място на гражданите са връчени общо 421 електронни фиша.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " КАТ издаде близо 2200 фиша за ден и отне над 50 книжки "}
{"url": "https://trud.bg/%d0%b2%d0%b0%d1%81-%d0%be%d0%b1%d1%8f%d0%b2%d0%b8-%d0%b7%d0%b0-%d0%bf%d1%80%d0%be%d1%82%d0%b8%d0%b2%d0%be%d0%ba%d0%be%d0%bd%d1%81%d1%82%d0%b8%d1%82%d1%83%d1%86%d0%b8%d0%be%d0%bd%d0%bd%d0%b8-%d1%82/", "text": "Пленумът на Върховния административен съд (ВАС), който се проведе вчера гласува три становища по конституционни дела. На него присъстваха 81 от върховните съдии, съобщиха от ВАС. По конституционно дело № 5 и № 6 от 2018 г. 78 от съдиите подкрепиха становището, че оспорените разпоредби – чл. 5, ал. 1, т. 6, чл. 27, чл. 28, чл. 29 и параграф 1, т. 2 от Закона за частната охранителна дейност, са противоконституционни. Делото в Конституционния съд е образувано по искане на Главния прокурор и на Президента на Република България. Със 79 гласа „за“ Пленумът на ВАС прие становище, че разпоредбата на чл. 225, ал. 3 от Закона за съдебната власт, е противоконституционна. Становището на върховните съдии е по конституционно дело № 9 от 2018 г., образувано по искане на състав на Върховния касационен съд. 58 от върховните съдии гласуваха становище, че Параграф 8 от Преходните и заключителни разпоредби на Закона за изменение и допълнение на Закона за банковата несъстоятелност, е противоконституционен. Становището е по конституционно дело № 11 от 2018 г., образувано в Конституционния съд по искане на Търговската колегия на Върховния касационен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " ВАС обяви за противоконституционни текстове от законите за частната охранителна дейност, за съдебната власт и за банковата несъстоятелност"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%b5-%d0%b3%d0%be%d1%82%d0%be%d0%b2%d0%b0-%d0%b7%d0%b0-%d0%b2%d1%81%d1%8f%d0%ba/", "text": "Европейската комисия е готова за всякакво развитие на преговорите с Великобритания, заяви говорителят на Европейската комисия Маргаритис Схинас, предаде  . Той отказа да потвърди информацията, че пред посланиците на страните от ЕС са били представени плановете на Комисията за завършване на преговорите без споразумение. Посланиците говорят от свое име. Ние като комисия, която е част от преговорния процес, сме готови за всякакви възможности и сценарии. Работим за сделка, без да пренебрегваме подготовката от различни ъгли, но, разбира се, няма да коментирам ситуацията на основата на онова, което определям като истории на ужаса“. Днес се очаква главният преговарящ по Брекзит Мишел Барние да се срещне с лидера на опозиционната британска Лейбъристка партия Джеръми Корбин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Европейската комисия е готова за всякакво развитие на преговорите за Брекзит"}
{"url": "https://trud.bg/%d1%81%d1%8a%d0%b7%d0%b4%d0%b0%d0%b2%d0%b0%d1%82-%d0%ba%d0%be%d0%bc%d0%bf%d1%8e%d1%82%d1%8a%d1%80%d0%bd%d0%be-%d0%bc%d0%be%d0%b4%d0%b5%d0%bb%d0%b8%d1%80%d0%b0%d0%bd%d0%b0-%d0%ba%d0%b0%d1%80%d1%82/", "text": "Стартира изпълнението на екологичен проект, насочен към опазване чистотата на Черно море и крайбрежните райони. Една от основните цели е създаването на компютърно моделирана карта на разпространението на твърдите отпадъци в неговата акватория. Проектът се нарича „Иновационни техники и методи за намаляване на морските отпадъци в крайбрежните райони на Черно море“ (BSB552 RedMarLitter). Той е финансиран по приоритет  2.2. „Повишаване на осведомеността и съвместни действия за намаляване на речните и морски отпадъци“ на съвместна оперативна програма „Черноморски басейн 2014-2020“. Водещ партньор е Фондация „Виа Понтика“, а останалите са Община Бургас, Университетът на Констанца в Румъния и Държавният университет на Тбилиси в Грузия. „Извън техническите дейности, които ще извършим, сериозно предизвикателство е работата с местните общности за промяна на нагласите към екологията“, каза при днешното представяне на проекта зам.-кметът на Община Бургас по европейски политики и околна среда Руска Бояджиева. Предстои експерти от трите държави да анализират натоварването, да проследят основните замърсяващи потоци и да се извърши почистване на отпадъци в избрани застрашени райони. Наличната информация ще бъде събрана в обща база данни. Проектът има за задача да открие пътя на основните потоци отпадъци, да ги свърже с въздушните и морските течения и да локализира потенциалните точки на концентрация. За постигането на тази задача ще бъде направена компютърна карта на разпределението на отпадъците, чиято цел е да се предвидят техните движения. Ще бъдат организирани трансгранични кампании за почистване. Целта е да се включат много доброволци, включително ученици, у които да се възпитава отношение към екологията на нашето море. По време на изпълнението ще бъде разработена Методика за идентифициране на горещи точки и Насоки за екологосъобразно управление на морските отпадъци, както и документален филм за проекта. Следващото събитие по проекта е семинар на тема „Въздействието на замърсяването с твърди отпадъци в Черно море и други аспекти на опазването на околната среда“, който ще се проведе в експоцентър „Флора“ в периода 2-3 октомври 2018 г. В него ще вземат участие изтъкнати учени и преподаватели, работещи в сферата на опазването на околната среда и устойчивото използване на природните ресурси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Създават компютърно моделирана карта на замърсяванията в Черно море с еко проект"}
{"url": "https://trud.bg/%d1%83%d0%b1%d0%b8%d1%85%d0%b0-%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b8-%d1%88%d0%b5%d1%84-%d1%81-%d0%bd%d0%be%d0%b6-%d0%b2-%d1%8e%d0%b6%d0%bd%d0%b0-%d1%84%d1%80%d0%b0%d0%bd%d1%86/", "text": "Началникът на полицията в Родез бе убит днес при атака с нож пред кметството на южния френски град, съобщи Би Би Си. Паскал Филое бил наръган три пъти насред улицата от мъж, известен на полицията. Радио „Франс инфо“ съобщи, че кучето на заподозрения било отнето преди седмица. След което той заплашил кмета и шефа на полицията. Паскал Филое – баща на три деца, починал в болница малко след атаката. Кметицата на 30-хилядния град Кристиан Тейседре казала, че нападателят е известен на полицията, тъй като обезобразил входната врата на кметството на 11 април. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Убиха полицейски шеф с нож в Южна Франция"}
{"url": "https://trud.bg/%d0%b4%d0%b2%d0%b5-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bc%d1%8a%d0%b6%d0%b0-%d0%ba%d0%be%d0%b9%d1%82%d0%be-%d0%be%d0%bf%d0%b5%d1%82%d0%bd%d0%b8/", "text": "Специализираният наказателен съд наложи наказание от две години „Лишаване от свобода“ на Михаил Михайлов, който преди три и половина месеца бе обвинен от Специализираната прокуратура за оскверняване на националния флаг и за хулиганство, съобщиха от пресслужбата на държавното обвинение. На 3 юни 2018 г. мъжът   от столичната Съдебна палата самият той пали националнен трибагреник, после го хвърля на земята и уринира върху него. Няколко часа по-късно мъжът бе задържан и обвинен. Резултатите от насрочената по делото съдебно-психиатрична експертиза показаха, че Михайлов не страда от психично заболяване и може да отговаря за деянията си. Съдът прие представените от прокуратурата доказателства и го призна за виновен. Михайлов остава в ареста, след като две съдебни инстанции уважиха искането на Специализираната прокуратура да бъде задържан под стража. Присъдата не е окончателна и може да бъде обжалвана пред Апелативния специализиран наказателен съд.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.09.27", "title": " Две години затвор за мъжа, който опетни българското знаме в София"}
{"url": "https://trud.bg/%d0%bd%d0%b0%d0%b4-130-%d0%ba%d0%be%d0%bd%d1%8f-%d1%89%d0%b5-%d1%81%d0%ba%d0%b0%d1%87%d0%b0%d1%82-%d0%bd%d0%b0-%d1%82%d1%83%d1%80%d0%bd%d0%b8%d1%80-%d0%b2-%d1%86%d0%b0%d1%80%d0%b0%d1%86%d0%be%d0%b2/", "text": "Най-добрите ни ездачи ще спорят за разпределение на награден фонд от 16 700 лева на турнира по прескачане на препятствия на базата „Фригопан“ в пловдивското село Царацово.  Националът Ангел Няголов идва с 4 коня, а Ивайло Бонев с три. В надпреварата ще се включат още Антон Дачински, Калин Неделчев… В петък е квалификацията от държавното първенство за млади животни, финалът е през октомври на същото място. През уикенда е откритият турнир, в който ездачите ще атакуват три приза – „Фригопан“, „Хисар“ и „Краси“. За първата купа ще скачат само мъже, а в останалите две ще могат да стартират още деца, юноши и аматьори. Големите ще си тръгнат с парични награди, а най-малките ще получат ваучери на стойност 1000 лева, срещу които ще могат да получат амуниции по избор.  Бизнесменът Димитър Консулов  осигурява близо 13 000 лева от наградния фонд за купите „Краси“ и „Хисар“, като изрази надежда в България да се възроди интересът към този изключително аристократичен и красив спорт. За турнира пристигат внушителен брой от 130 коня. Базата в Царацово е една от най-модерните у нас, като през този сезон родната федерация направи там 3 държавни първенства. Съоръжението разполага с отлична настилка за обездка и за прескачане на препятствия. А в момента продължава изграждането на хотел и ресторант.", "date": "2018.09.27", "title": " Над 130 коня ще скачат на турнир в Царацово"}
{"url": "https://trud.bg/%d0%b2-%d0%b1%d0%b0%d1%80%d1%81%d0%b0-%d0%bd%d0%b5-%d1%81%d0%b0-%d1%81%d0%bf%d0%be%d1%80%d1%82%d1%81%d0%bc%d0%b5%d0%bd%d0%b8/", "text": "В лагера на испанския шампион „Барселона“ няма спортсмени. На това мнения са от „Леганес“, скромният тим, който нанесе първо поражение на каталунците в Примера дивисион през сезона. Тимът от покрайнините на Мадрид взе скалпа на гранда с 2:1 и то след обрат. Филипе Коутиньо бе изведе „Барселона“ напред, но в рамките на 69 секунди „Леганес“ вкара два пъти – чрез Набил Ел Зар и Оскар Родригес. „Въпреки че ги победихме със сърце и раздаване, нито един техен играч или представител от щаба им не дойде да ни поздрави – заяви Иван Куеяр, вратар на „Леганес“. – Вярно е, че сме най-скромният отбор, но записахме първата си победа за сезона и то срещу „Барселона“. Разбирам, че няма човек, който обича да губи, но преди всичко трябва да можеш да показваш респект към по-добрите. В този мач ние бяхме такива и заслужено спечелихме“. Глава преклони и „Реал“. „Белия балет“ също допусна първо поражение в първенството. Воденият от Юлен Лопетеги тим капитулира срещу „Севиля“ (0:3). Според някои фенове, причината за загубата се крие в… проклиятие. „Реал“ пада винаги в първия си мач след наградите на ФИФА. Преди дни Лука Модрич бе избран за най-добър футболист, а дни по-късно дойде резила срещу „Севиля“. Всичко започна на 9-ти януари 2017-та. Тогава Кристиано Роналдо триумфира с приза, но шест дни по-късно „Реал“ загуби от същия съперник с 1:2. На 23-и октомври същата година се състоя следващата церемония на ФИФА. Тогава отново португалецът грабна наградата, но след нея „Реал“ пак загуби – този път от „Жирона“ с 1:2. Треньорът Лопетеги заяви, че не вярва проклятието да е причината за резултата, но цифрите показват друго.", "date": "2018.09.27", "title": " В „Барса“ не са спортсмени"}
{"url": "https://trud.bg/%d0%b2%d0%b0%d1%80-%d0%b2%d0%bb%d0%b8%d0%b7%d0%b0-%d0%b2-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b0%d1%82%d0%b0-%d0%bb%d0%b8%d0%b3%d0%b0/", "text": "Изпълнителният комитет на УЕФА одобри въвеждането на ВАР в Шампионската лига за сезон 2019/20. Системата за видеоповторения ще влезе в сила от август 2019 година, когато ще се играят елиминационните срещи за влизане в групите. ВАР ще се използва и във финала за Суперкупата на Европа през 2019-а. УЕФА ще вкара в употреба технология и на Ев,f 2020, в Лига Европа през сезон 2020/21 и за финала на Лигата на нациите през 2021г. „Вярваме, че въвеждането на ВАР през август 2019-а ще ни даде достатъчно време, за да задвижим тази солидна система, за да я приложим успешно в Шампионската лига, най-важното клубно състезание в света“, каза Александър Чеферин, президент на УЕФА. В същото време от европейската футболна централа наказаха Кристиано Роналдо от „Ювентус“ с един мач след червения картон, който получи срещу „Валенсия“ (2:0) на старта на тазгодишната Шампионска лига. Така португалецът ще пропусне домакинството на „бианконерите“ срещу „Йънг Бойс“ идната седмица, но ще може да се завърне на „Олд Трафорд“ за двубоя срещу бившия си отбор „Манчестър Юнайтед“. Португалецът беше изгонен в спорна ситуация, при която посегна на Джейсън Мурийо от противниковия отбор, а за ситуацията сигнализира един от допълнителните рефери. Роналдо претендираше, че не е направил нищо нередно и дори се разплака, когато видя червения цвят на картона.", "date": "2018.09.27", "title": " ВАР влиза в Шампионската лига"}
{"url": "https://trud.bg/%d0%b1%d0%b5%d1%80%d0%b1%d0%b0%d1%82%d0%be%d0%b2-%d0%b7%d0%b0-%d1%81%d0%ba%d0%b0%d0%bd%d0%b4%d0%b0%d0%bb%d0%b8%d1%82%d0%b5-%d0%b2-%d1%8e%d0%bd%d0%b0%d0%b9%d1%82%d0%b5%d0%b4-%d1%84%d1%83%d1%82/", "text": "„Във футбола не е важно кой има по голяма пишка“, обяви Димитър Бербатов, бивш нападател на „Манчестър Юнайтед“. Така българинът коментира скандалите между мениджъра на тима Жозе Моуриньо и френския национал Пол Погба. Отношенията между двамата се влошиха през последните дни, след като халфът си позволи публично да критикува тактиката на Специалния. След това Моу взе капитанската лента на Погба. А Бербатов смята, че двамата трябва да се разберат за доброто на клуба. „Ако сте капитан или заместник-капитан, няма нищо лошо да говорите от името на своите съотборници – заяви Бербатов. – Това обаче не трябва да става в медиите, защото не помага на никого. Двамата трябва да започнат да се държат като големи. Футболът е това, което става на терена, а не кой има по-голяма п*шка.“ Преди дни Бербатов застана зад Моуриньо и заяви, че той е правилният човек за „Юнайтед“.", "date": "2018.09.27", "title": " Бербатов за скандалите в „Юнайтед“: Футболът не е кой има по-голяма п*шка"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f-%d1%81-%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%bf%d0%be-%d0%b2%d1%80%d0%b5/", "text": "„Разговарях с британския премиер Theresa May по време второто издание на Глобалния бизнес форум на Майкъл Блумбърг в Ню Йорк“. Това написа в пост във фейсбук министър-председателят Бойко Борисов. „Фокусът на форума тази година е посветен на резките промени в икономиката, технологиите, климата, глобалните инвестиции и създаването на дългосрочните партньорства между различни сектори на обществения живот за постигане на устойчиво развитие“, пише още премиерът.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.27", "title": " Борисов разговаря с Тереза Мей по време на Глобалния бизнес форум на Майкъл Блумбърг (СНИМКА)"}
{"url": "https://trud.bg/%d0%bf%d0%b5%d1%82%d0%be-%d0%b4%d0%b5%d1%80%d0%b1%d0%b8-%d0%b7%d0%b0-%d1%81%d0%b2%d0%b0%d1%82%d0%b1%d0%b0%d1%82%d0%b0/", "text": "БФС назначи Ивайло Стоянов за главен съдия на мача между ЦСКА и „Левски“. Вечното дерби е в събота на националния стадион от 17 часа. Мача на мачовете в България е под №5 за рефера, известен с прякора Сватбата след участие тв риалити за бъдещи съпрузи. Стоянов ръководи един от миналогодишните сблъсъци. Тогава „Левски“ постигна победа с 2:0 над ЦСКА в първия полуфинален мач за Купата на страната. В последствие „червените“ бяха елиминирани след 2:2 в реванша. Последното дерби, което Ивайло Стоянов ръководи в първенството се игра на 15 октомври 2016-а. То завърши наравно 1:1. В миналото реферът е свирил още два двубоя, като и в двата случая краен победител е ЦСКА – с 3:0 и 3:1. През настоящия сезон Ивайло Стоянов е бил главен на 6 срещи. С толкова е и Станислав Тодоров, като двамата са свирили най-много мачове в Първа лига до сега. В тях Сватбата е вдигнал 26 жълти и 3 червени картона. Любопитното е, че играчите, които е изгонил са в един мач – този между „Витоша“ и „Дунав“, завършил 2:1. Реферът е отсъдил и 3 дузпи към момента – по една за „Витоша“, „Етър“ и „Лудогорец“. Все още не е водил мач на „Левски“ този сезон, но е бил главен на двубоя на ЦСКА срещу „Верея“ (4:0).", "date": "2018.09.27", "title": " Пето дерби за Сватбата"}
{"url": "https://trud.bg/%d0%b7%d0%b0%d0%ba%d0%be%d0%bd%d1%8a%d1%82-%d0%bd%d0%b0-%d1%81%d0%bf%d0%be%d1%80%d1%82%d0%b0-%d0%bc%d0%b8%d0%bd%d0%b0-%d0%bf%d1%80%d0%b5%d0%b7-%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0/", "text": "Проектът   за   нов   Закон   за   физическото   възпитание   и   спорта   мина   на   второ   четене   в   парламентарната   Комисия   по   въпросите   на   децата ,  младежта   и   спорта .  На   заседанието   присъстваха   министърът   на   младежта   и   спорта   Красен   Кралев ,  както   и   по – голямата   част   от   екипа ,  който   работи   през   последните   три   години   по   философията   и   текстовете   на   закона . Дебатът   продължи   над   четири   часа ,  като   много   от   текстовете   бяха   подкрепени   дори   от   представителите   на   опозицията .  Очаква   се   в   началото   на   следващата   пленарна   седмица   законът   да   бъде   гласуван   и   от   Народното   събрание   на   второ   четене .", "date": "2018.09.27", "title": " Законът на спорта мина през комисията"}
{"url": "https://trud.bg/%d1%83%d0%b4%d1%8a%d0%bb%d0%b6%d0%b8%d1%85%d0%b0-%d1%81%d1%80%d0%be%d0%ba%d0%b0-%d0%b7%d0%b0-%d0%b8%d0%b7%d0%bf%d1%8a%d0%bb%d0%bd%d0%b5%d0%bd%d0%b8%d0%b5-%d0%bd%d0%b0-%d0%bf%d1%80%d0%be%d0%b5%d0%ba/", "text": "Срокът за изпълнение на проект „Студентски практики – Фаза 1“ е удължен до 29 декември 2018 г. Желаещите да участват в проекта трябва да направят своята регистрация в информационната система на адрес  , като последната възможна дата за включване е 17 октомври 2018 г. За успешно проведено обучение в реална работна среда студентите получават стипендия в размер на 480 лв. В рамките на този етап ще бъдат реализирани допълнително 1650 практически обучения. Те трябва да приключат най-късно до 29 ноември 2018 г., тъй като изискуемите 240 часа за практическо обучение в реална работна среда отнемат средно около 2 месеца на всеки практикант. Основната цел на проект “Студентски практики – Фаза 1“, е да се увеличи практическата насоченост на висшето образование и да се засили гъвкавостта на завършващите висше образование спрямо динамиката на пазара на труда. По време на практиките в реална работна среда студентите получават нови знания, умения и компетентности по специалността, по която се обучават във висшето училище. Тези практически умения и компетентности все повече се търсят от работодателите и помагат на студентите при търсенето и намиране на работа след завършване на образованието им. Доказателство за това е фактът, че на над 17% от успешно завършилите своята практика спрямо общия брой студенти, участвали в проекта, е предложена работа. Това сочат резултатите от анкета, в която студентите сами са посочили този отговор. Проект „Студентски практики – фаза 1“, се изпълнява от Министерството на образованието и науката по Оперативна програма „Наука и образование за интелигентен растеж“, съфинансирана от Европейските структурни и инвестиционни фондове. Партньори на МОН са 48 висши училища от страната. До момента над 103 хиляди потребители са се регистрирали в информационната система на проекта, като над 82 хиляди са студенти. От тях 44 618 студенти са провеждали практическо обучение, а 43 801 са приключили успешно своята практика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Удължиха срока за изпълнение на проект „Студентски практики – Фаза 1“ до 29 декември"}
{"url": "https://trud.bg/%d1%81%d1%82%d0%b0%d0%bd%d0%b8%d0%bc%d0%b8%d1%80%d0%b0-%d0%b3%d0%be%d1%82%d0%b2%d0%b8-%d0%bd%d0%b0%d0%b4%d0%b5%d0%b6%d0%b4%d0%b0-%d0%b2-%d0%b1%d0%be%d0%ba%d1%81%d0%b0/", "text": "Бившата   световна   и   европейска   шампионка   Станимира   Петрова   е   станала   спаринг   партньор   на   младата   ни   надежда   в   дамския   бокс   Горяна   Стоева   кат до кг   преди   летните   олимпийски   игри   за   младежи   в   Буенос   Айрес .  Старши   треньорът   на   националния   отбор   за   девойки   Петър   Лесов   твърди ,  че  18- годишната   Стоева   е   в   най – добрата   си   форма   досега . „ Работихме   доста   върху   защитата   й   и   сега   хваща   дори   бързите   удари   на   Станимира  –  призна   специалистът . –  Акцентирахме   върху   детайли   за   всяка   една   от   предстоящите   й   съпернички   и   смятам ,  че   няма   непреодолима .  Според   мен   Горяна   може   да   се   бори   и   за   златния   медал .“ Стоева   има   европейска   титла   за   девойки   и   сребърен   медал   от   световно   първенство . „ Доволна   съм   от   опита ,  който   получих ,  защото   от   загубите   си   се   уча   най – много “,  призна   боксьорката .", "date": "2018.09.27", "title": " Станимира готви надежда в бокса"}
{"url": "https://trud.bg/%d1%84%d0%b5%d1%82%d0%b5%d0%bb-%d0%bf%d1%81%d0%b8%d1%85%d0%be%d0%bb%d0%be%d0%b3-%d0%bd%d1%8f%d0%bc%d0%b0-%d0%b4%d0%b0-%d0%bc%d0%b8-%d0%bf%d0%be%d0%bc%d0%be%d0%b3%d0%bd%d0%b5/", "text": "Себастиан   Фетел   не   смята ,  че   има   нужда   от   спортен   психолог ,  за   да   преодолее   напрежението   в   битката   за   титлата   във   Формула  1.  В   последните   състезания   германският   пилот   на  „ Ферари “  направи   решаващи   грешки ,  които   поставиха   Люис   Хамилтън   Мерцедес в   позицията   на   фаворит   за   пета   титла „ Мога   да   нося   напрежението пък   и   за   мен   то   не   е   толкова   голямо заяви   Фетел   преди   уикенда   в   Русия Аз   така   или   иначе   не   чета   какво   пишат   за   Формула повече   се   интересувам   от   футбола Според   пилота   ключът   към   добро   представяне   в   Сочи   еса   два   завоя  – 13- ия   и  14- ия . „ И   двата   са   много   сложни   и   технични ,  ако   се   справиш   добре   на   тях ,  ще   спечелиш   много   време ,  а   ако   сбъркаш ,  ще   изостанеш   доста “,  призна   пилотът .", "date": "2018.09.27", "title": " Фетел: Психолог няма да ми помогне"}
{"url": "https://trud.bg/%d1%81%d1%8a%d0%b7%d0%b2%d0%b5%d0%b7%d0%b4%d0%b8%d0%b5-%d0%b0%d1%82%d0%b0%d0%ba%d1%83%d0%b2%d0%b0-%d1%81%d0%be%d1%84%d0%b8%d0%b9%d1%81%d0%ba%d0%b8%d1%8f-%d0%bc%d0%b0%d1%80%d0%b0%d1%82%d0%be%d0%bd/", "text": "Куп   звезди   на   дългите   бягания   ще   пристигнат   за   Софийския   маратон . 35- ото   издание   на   надпреварата   е   на  14  октомври ,  а   тази   година   събитието   е   специално ,  тъй   като   е   част   от   инициативата  „ София  –  Европейска   столица   на   спорта “.  Очаква   се   на   старта   пред   националния   стадион  „ Васил   Левски “  да   застанат   над  4000  атлети   от   рекордните  45  страни . Най – сериозната   заявка   е   на   етиопецът   Доди   Фейера   Гемеда ,  който   идва   с   лично   постижение   от  2:09:42  часа ,  но   сериозна   конкуренция   се   очаква   да   е   Бармао   Кипроно   Кения ,  който   миналата   година   спечели   победа   с   рекорд   на   трасето   и   знае   какво   го   очаква   в   българската   столица .  Сред   останалите   кенийци   са   Марк   Ротич   и   Киплагат   Кипчирчир ,  които   са   с   личен   резултат   под  2:12  ч .  И   двамата   са   част   от  „NN Running Team“,  в   който   са   съотборници   със   световния   рекордьор   Елиуд   Кипчоге .  Ахмед   Насеф   Италия който   спечели   бяганията   във   Варна   и   Стара   Загора   пък   е   фаворит   за   джакпота   от  20 000  лв .,  а   при   жените   в   същата   позиция   е   Рут   Матебо   Кения Основните   й   съпернички   ще   са   сънародничката   й   Бети   Джематия ,  Клементине   Муканданга   Руанда ,  Марел   Ханене   Марок о   и   др . Общият   награден   фонд   е  60 000  лв .", "date": "2018.09.27", "title": " Съзвездие атакува Софийския маратон"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d1%88%d0%b5%d1%81%d1%82-%d0%b3%d1%80%d0%b0%d0%b4%d0%b0-%d0%b2%d0%b5%d1%87%d0%b5-%d0%bf%d0%be/", "text": "През 2016 г. в 4 града вече са постигнали нормите на качество на въздуха по отношение на фините прахови частици (ФПЧ) – това са Добрич, Сливен, Пирдоп и Девня, а през 2017 г. това се отнася за още 2 града – Гълъбово и Стара Загора. Това съобщиха от пресслужбата на МОСВ. По предварителни данни за тази година Варна също постига такъв резултат. Дотук 6 града заедно с Варна устойчиво излизат от превишенията на нормите за ФПЧ. Това съобщи министърът на околната среда и водите Нено Димов на конференция днес в София, на която беше представен проектът на Национална програма за подобряване качеството на атмосферния въздух (2018-2024 г.). Той подчерта, че са необходими съвместни действия на всички институции и местната власт за прилагане на мерките и постигане на конкретни резултати. Проектът на Национална програма за подобряване на качеството на въздуха 2018-2024 г. е разработен въз основа на споразумение за предоставяне на консултантски услуги между МОСВ и Световната банка (СБ) в подкрепа на управлението на качеството на въздуха и е в сила от 28 декември 2016 г. Документът съдържа мерки, насочени към намаляване на емисиите и подобряване качеството на атмосферния въздух. В представянето участваха вицепремиерът Валери Симоенов, постоянният представител на Световната банка Фабрицио Дзарконе, кметът на София Йорданка Фандъкова и представители на екипа от СБ, разработил проекта. „Преди година и половина правителството пое ангажимент за разработване на програма за борба срещу замърсяването на въздуха и този ангажимент е изпълнен. Днес с помощта на СБ и усилията на МОСВ имаме този документ в изпълнение на приоритета на коалиционното управление в сферата на околната среда“, заяви при откриването на конференцията вицепремиерът Валери Симеонов. Той допълни, че този приоритет не е издигнат само заради евентуални санкции и наказателната процедура от съда на ЕС, но е ангажимент, поет към обществото, свързан със здравето на българските граждани, децата и нашите родители. Вицепремиерът Симеонов подчерта, че за подпомагане на общините в прилагането на мерките за чистота на въздуха има предвидени 115 млн. лв. Средствата са по Оперативна програма „Околна среда“. Той посочи отговорностите на отделните министерства по прилагане на мерките и увери, че ще следи за прилагането им. „В Световната банка сме благодарни за възможността да работим с България са опазването на ресурсите на държавата. Ключов приоритет е да помагаме на правителството на управлява и съхранява ресурсите на страната. Работим, за да подпомогнем дневния ред на Министерството на околната среда и водите и това ни даде възможност да предоставим нашия опит на световно ниво“, обясни Фабрицио Дзарконе. Министър Нено Димов каза, че в станциите за мониторинг се следят около 10 показатели и по всички България е постигнала изискванията по закон и нормите на ЕС, с изключение на ФПЧ. Според него по-тежката задача освен на национално ниво, е на местната власт, която трябва да реализира мерките и те са конкретни за съответната община. „Най-трудната задача е мисленето на всеки един от нас, защото докато ние не свикнем да мислим по определен начин, който не ни позволява да изгаряме забранени горива, трудно ще може която и да е от властите да преодолее този проблем“, категоричен беше министърът. Той очерта мерките, които са предприети досега. С промени в Закона за движение по пътищата е създадена връзката на полицията с пунктовете за технически преглед, която позволява при сериозни нарушения, включително при отсъствие на катализатор, да се извърши служебна дерегистрация на превозното средство. На второ място е промяната в режима за изкупуване на катализатори в пунктовете за вторични суровини, а на трето – новите екотакси на МПС. Министърът припомни, че основните източници на замърсяване са битовото отопление и транспорта. „Затова усилията ни са насочени и към промени в Закона за чистотата на атмосферния въздух, който е на финалната права преди приемане от Министерския съвет. В него е предвидена система за проверка за съдържание на сяра и пепел във въглищата и брикетите“, обясни той. „С тази програма ще продължат мерките, които вече предприемаме. Предстои след като бъде представена окончателно от екипа на СБ, да бъде внесена в Министерския съвет“, допълни Димов. Столичният кмет Йорданка Фандъкова също отбеляза напредъка на София в прилагането на мерки за подобряване качеството на атмосферния въздух. Тя изрази задоволство от факта, че и СБ извежда приоритети, които Столичната община вече е начертала. През 2017 г. е приета програма със 100 мерки за намаляване на замърсяването на въздуха в града през следващите години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Министър Нено Димов: Шест града вече постигат нормите за чистотата на въздуха"}
{"url": "https://trud.bg/%d1%81%d0%b8%d0%bb%d0%bd%d0%b8-%d0%b1%d1%83%d1%80%d0%b8-%d0%b2-%d0%b3%d1%8a%d1%80%d1%86%d0%b8%d1%8f-%d0%b8-%d1%81%d0%bd%d1%8f%d0%b3-%d0%b2-%d0%bf%d0%bb%d0%b0%d0%bd%d0%b8%d0%bd%d0%b0%d1%82%d0%b0-%d0%bf/", "text": "Времето в Гърция се влошава още повече, съобщават метеоролозите на фона на необичайно ранен сняг на планината Парнас. Сега бушува бурята, която предизвика силен спад на температурите. Фериботите не пътуват, много пристанища са затворени, на някои места има затворени училища. Тази вечер се очаква образуване на силен средиземноморски циклон с валежи и още по-силни ветрове. Бурята ще се движи на изток през Пелопонес, а в събота се очаква да стигне Крит и островите в Егейско море. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Силни бури в Гърция и сняг в планината Парнас"}
{"url": "https://trud.bg/%d0%be%d1%80%d0%b3%d0%b0%d0%bd%d0%b8%d0%b7%d0%b0%d1%82%d0%be%d1%80%d0%b8%d1%82%d0%b5-%d0%bd%d0%b0-%d0%be%d0%b1%d0%b8%d1%80%d0%b0-%d0%b2-%d1%80%d0%be%d0%b6%d0%b5%d0%bd%d1%81%d0%ba%d0%b8%d1%8f-%d0%bc/", "text": "Обирджиите от Роженския манастир – 44-годишният Стефан Матеев и 21-годишният Юксел Митев остават в ареста, реши Окръжният съд в Пловдив днес, предаде  . Срещу двамата мъже Районната прокуратура в Сандански повдигна обвинение в това, че на 18 септември в съучастие с още две лица са извършили грабеж в Роженския манастир. Стефан Матеев е обвинен и в държане на огнестрелно оръжие без надлежно разрешение. Окръжният съд намери, че е налице обосновано предположение двамата да са извършили престъпленията, в които са обвинени. Налице са данни, че при мярка, различна от „задържане под стража“ има опасност Юксел Митев, който работи и живее в чужбина, да се укрие. По отношение на Стефан Матеев съдът прецени, че няма опасност да се укрие, но съществува опасност да извърши престъпление, както и да въздейства върху свидетели. Определението е окончателно и не подлежи на протест и обжалване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Организаторите на обира в Роженския манастир остават в ареста"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%bf%d1%80%d0%b8%d0%b5%d0%bc%d0%b0-%d0%b5%d0%b2%d1%80%d0%be-2024/", "text": "Германия победи Турция в битката за Евро 2024. Това разкри Александър Чеферин, президентът на УЕФА, минути след края на гласуването. В него участие взе и президентът на БФС Борислав Михайлов, който е част от изпълнителния комитет на европейската футболна централа. Важното решение пък бе взето в Нион, Швейцария.  Чеферин допълни още, че вотът е бил оспорван. За Турция това е втори неуспешен опит да приеме голям футболен турнир и общо трети след Евро 2016 и Олимпийските игри през 2020 г.  За последно пък Германия бе домакин на Мондиал 2006, спечелен от Италия. През 1988 г. Западна Германия прие европейските финали, когато Марко ван Бастен и холандските „лалета“ грабнаха единствената си титла.  В същото време стана ясно, че легендата на Бундестима, бившият бранител Филип Лам, ще вземе главна роля в организацията на турнира.    ", "date": "2018.09.27", "title": " Германия приема Евро 2024"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%b8%d1%81%d0%ba%d0%b0%d1%82-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%bd%d0%b0-%d1%84%d0%b5%d0%b9%d1%81%d0%b1/", "text": "Евродепутатите смятат да поискат от Европейската агенция за киберсигурност и защита на данните да направи проверки на най-голямата безплатна социална мрежа Фейсбук след скандала с фирмата „Кембридж Аналитика“, предаде Асошиейтед прес. В проекторезолюция, внесена днес в комисията по граждански свободи и правосъдие на Европейския парламент, се настоява Фейсбук да приеме „цялостна и независима проверка на платформата й, като бъде проучена защитата на данните и сигурността на личните данни“. Председателят на парламентарната комисия Клод Мораес подчерта, че „политиките и действията на Фейсбук не само потенциално изложиха на опасност личните данни на гражданите, но повлияха и върху изборните резултати и доверието, което гражданите възкагат на дигиталните технологии и платформи“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Евродепутати искат проверка на Фейсбук"}
{"url": "https://trud.bg/%d0%bf%d1%80%d0%be%d0%b5%d0%ba%d1%82%d0%b8%d1%80%d0%b0%d1%82-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b8%d1%82%d0%b5-%d0%b7%d0%b0-%d1%81%d0%ba%d0%be%d1%80%d0%be%d1%81%d1%82-%d0%be/", "text": "Магистралите ще се проектират за скорост от 100 до 140 км/ч според терена. Това предвижда Наредба за проектиране на пътищата, която вече е обнародвана в “Държавен вестник”. Ако автомагистралата минава през равнина, проектната скорост ще бъде 140 км/ч, при хълмист терен – 130 км/ч, а при планински – 120 км/ч. При тежки теренни условия автомагистралите ще могат да се проектират за скорост от 100 км/ч, а скоростните пътища ще бъдат с проектна скорост 90 км/ч. За първокласните пътища е посочена максимална допустима проектна скорост от 100 км/ч. В пътните участъци с по-сложно движение ще се поставя осветление с цел осигуряване на по-голяма видимост и безопасност. Изискването се отнася за пътните възли на магистралите и скоростните пътища, както и за пътните възли и кръстовищата на първокласните пътища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.27", "title": " Проектират магистралите за скорост от 100 до 140 км/ч\t\t\t"}
{"url": "https://trud.bg/%e2%80%8b%d0%bf%d0%be%d0%b6%d0%b0%d1%80-%d0%b8%d0%b7%d0%b1%d1%83%d1%85%d0%bd%d0%b0-%d0%b2-%d1%81%d1%82%d1%80%d0%be%d1%8f%d1%89-%d1%81%d0%b5-%d0%bd%d0%b5%d0%b1%d0%be%d1%81%d1%82%d1%8a%d1%80%d0%b3%d0%b0/", "text": "Пожар избухна днес в строящ се небостъргач за Националната банка на Кувейт, предаде Асошиейтед прес. Около 2500 работници са избягали от горящата сграда в столицата Кувейт. Банката описа пожара като „частичен“ и каза, че огнеборците са изгасили 90 процента от него. Засега няма информация за причината. Предвижда се 62-етажната сграда да бъде висока около 300 метра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " ​Пожар избухна в строящ се небостъргач в Кувейт"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%b1/", "text": "Държавният глава на Македония Георге Иванов призова гражданите на югозападната ни съседка да бойкотират референдума за името, заявявайки, че от страната се иска да извърши „историческо самоубийство“, предава АФП. „Гласуването на референдум е право, а не задължение“, подчерта Иванов в реч пред Общото събрание на ООН. „На 30 септември няма да изляза и да гласувам и знам, че Вие, моите съграждани, ще вземете същото мъдро решение“, допълни македонският президент от трибуната на ООН. Македонците ще гласуват в неделя за новото име на страната им. Промяната, договорена през юни, е необходима за преодоляване на 27-годишния спор между Скопие и Атина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Президентът на Македония призова за бойкот на референдума за името"}
{"url": "https://trud.bg/%d0%b3%d0%be%d1%81%d0%bf%d0%be%d0%b4%d0%b0%d1%80%d0%b8-%d0%bd%d0%b0-%d0%b5%d1%84%d0%b8%d1%80%d0%b0-%d0%b0%d0%ba%d0%be-%d0%b8%d0%bd%d1%81%d1%82%d0%b8%d1%82%d1%83%d1%86%d0%b8%d0%b8%d1%82%d0%b5/", "text": "Екипът на „Господари на ефира“ изразява своята признателност към българското общество и медии, за солидарността и подкрепата към нашия колега Димитър Върбанов. Това съобщават от предаването относно агресията към журналиста. Публикуваме оповестената позиция от екипа на „Господари на ефира“ без редакторска намеса: Както е добре известно вече, репортерът на предаването имаше сблъсък със служители на склада – обект на разследване на „Господари на ефира“ от юни тази година. Той беше изхвърлен от тях, докато се опитваше да си свърши работата. Митко Върбанов беше настанен във великотърновската болница за временно наблюдение, с диагноза леко мозъчно сътресение. За щастие /този път/ журналистът се размина без сериозни наранявания. Същевременно обаче, не можем да не споменем факта, че дотук въобще нямаше да се стигне, ако институциите си бяха свършили работата навреме. Прокуратурата и Агенция по храните получиха сигнал по този случай от „Господари на ефира“ още през юни месец. Ние съответно получихме обещание, че складът с храни с изтекъл срок на годност, ще бъде затворен и храните – унищожени. Почти 4 месеца по-късно складът продължава да работи необезпокоявано и опитът на нашия репортер да продължи разследването завърши по този начин. Изключително обезпокояващ е фактът, че опитите за саморазправа с журналисти в нашата държава зачестяват. Реакцията ни срещу всеки такъв случай трябва да е остра и категорична, за да не допуснем това да се превръща в ежедневие. Настояваме институциите да реагират навреме, когато получават сигнали за нарушения и неспазване на Закона, за да не допуснем в бъдеще, при някоя подобна саморазправа да се стигне до наистина трагични последствия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.27", "title": " „Господари на ефира“: Ако институциите си бяха свършили работата навреме, нямаше да се стигне до случая с Митко Върбанов"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%82%d1%80%d0%b8%d0%bc%d0%b0%d1%82%d0%b0-%d0%bc%d1%8a%d0%b6%d0%b5-%d0%b2%d0%b7%d1%80%d0%b8%d0%b2%d0%b8%d0%bb%d0%b8-%d0%b1%d0%b0%d0%bd%d0%ba/", "text": "Тримата старозагорски обирджии са задържани в Пловдив при съвместна операция на пловдивската и старозагорската полиция, предаде  .  в кв. „Железник” в Стара Загора. Извършителите задигнаха между 50 и 60 000 лева. Те са били с маски и са действали бързо. Образувани са две досъдебни производства – за кражба и за взривяване. Съвсем близо до взривения банкомат се намира Второ полицейско управление в Стара Загора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Задържаха тримата мъже, взривили банкомат в Стара Загора"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d1%8f-%d0%b0%d0%b2%d1%80%d0%b0%d0%bc%d0%be%d0%b2%d0%b0-%d0%b2%d1%8a%d0%b2%d0%b5%d0%b6%d0%b4%d0%b0%d0%bd%d0%b5%d1%82%d0%be-%d0%bd/", "text": "Въвеждането на тол системата ще помогне за подобряване на пътната безопасност. Очаква се тя да генерира сериозен ресурс, който ще бъде инвестиран в нови пътища и рехабилитация. Това каза в Банско регионалният министър Петя Аврамова, която откри семинар за оперирането на тол системите в Европа, предаде  . В семинара участие взеха пътни експерти от Словения, Гърция, Словакия, Унгария и Белгия, от които страната ни ще черпи опит при въвеждането на Националната система за електронно събиране на пътни такси от 2019 година. Все още не е ясно за кои пътища в страната ще се събират тези такси. Не е ясно и колко ще струват. „Доста от нещата са свършени, труден старт на въвеждането на тол системата. Има избран изпълнител, но голяма част от дейностите са работа на АПИ, която трябва да въведе тази тол система. Към АПИ ще има и звено тол управление. Предстои назначаване на работещи в това тол управление, като 240 от тях ще бъдат в самата система за управление, а останалите ще бъдат в районите в цяла България като контролни функции, хора, които ще упражняват с автомобили контролни функции по пътищата в страната“, каза Аврамова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Министър Петя Аврамова: Въвеждането на тол системата ще помогне за подобряване на пътната безопасност"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b5%d0%bd-%d0%b7%d0%b0-%d0%be%d1%82%d1%80%d0%b0%d0%b2%d1%8f%d0%bd%d0%b5%d1%82%d0%be-%d0%bd%d0%b0-%d1%81%d0%ba%d1%80%d0%b8%d0%bf%d0%b0%d0%bb-%d0%b1%d0%b8%d0%bb-%d0%bf/", "text": "Единият от двамата руснаци, обвинени от Лондон за отравянето на бившия шпионин Сергей Скрипал и дъщеря му Юлия, е полковник от руското военно разузнаване (ГРУ), с над 20 отличия, включително орден “Герой на Руската федерация”, присъден му от президента Владимир Путин през 2014 г. Това разкри разследване на британския сайт “Белингкат”. Става въпрос за Руслан Баширов, който всъщност е 39-годишният полковник Анатолий Чепига от управление за спецоперации на ГРУ, с мисии в Чечня и Украйна зад гърба си, твърди разследването. Официални британски представители не коментираха разкритията, с изключение на военни министър Гевин Уилямсън, който написа в туитър, че самоличността на единия отровител е установена, но впоследствие постът му бе изтрит без обяснения. Говорителката на МВнР в Москва Мария Захарова отхвърли твърденията на разследването, като посочи, че за тях няма доказателства.  ", "date": "2018.09.27", "title": " Обвинен за отравянето на Скрипал бил полковник от ГРУ\t\t\t"}
{"url": "https://trud.bg/%d0%bc%d0%b2%d0%bd%d1%80-%d0%b2%d1%8a%d0%b7%d0%bc%d0%be%d0%b6%d0%bd%d0%be-%d0%b5-%d0%bf%d0%be%d0%bb%d0%b5%d1%82%d0%b8%d1%82%d0%b5-%d0%bd%d0%b0-%d1%80%d0%b0%d0%b9%d1%8a%d0%bd%d0%b5%d1%8a%d1%80/", "text": "Във връзка с информации, получени от посолствата на Република България в Нидерландия, Испания, Португалия и Германия относно предстоящи стачни действия на пилотите на авиокомпания „Ryanair“, Министерството на външните работи предупреждава българските граждани, пътуващи от и до посочените страни в петък, 28 септември т.г., че е възможно да има отменени полети. Това съобщиха от пресслужбата на МВнР. Министерството на външните работи препоръчва на българските граждани, които имат планирани полети с авиокомпанията на тази дата, да се осведомяват своевременно за всички възможни промени и да следят актуалните разписания на полетите. В случай на нужда гражданите могат да се свържат с превозвача за получаване на необходимото съдействие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.27", "title": " МВнР: Възможно е полетите на „Райънеър“ от и до Испания, Португалия, Германия и Нидерландия да бъдат отменени заради стачки"}
{"url": "https://trud.bg/%d0%ba%d0%bd%d0%b8%d0%b3%d0%b0-%d1%81%d1%8a%d0%b1%d1%80%d0%b0-%d0%b8%d1%81%d1%82%d0%b8%d0%bd%d0%b8-%d0%b7%d0%b0-%d0%b6%d0%b0%d0%bd-%d0%b2%d0%b8%d0%b4%d0%b5%d0%bd%d0%be%d0%b2/", "text": "Най-големите български учени в историческата наука, интелектуалци, общественици и политици се събраха за премиерата на книгата “В правителството на Жан Виденов”. Тя е част от дневника на акад. Илчо Димитров – по това време министър на образованието, науката и технологиите (от 5 януари 1995 до 4 март 1997 г.). Уникалният дневник на големия български учен и политик е предоставен на издателство “Захарий Стоянов” от неговия син чл. кор. проф. Иван Илчев, бивш ректор на Софийския университет. “Това е дневник със солидна основа за оценката на правителството, белязало прехода”, каза пред аудиторията акад. Васил Гюзелев, един от най-близките приятели на покойния акад. Илчо Димитров. Спомени за него разказаха други негови близки приятели като акад. Благовест Сендов, акад. Георги Марков, проф. Искра Баева. “Годините от 1995-1997 са най-важните от прехода и това, че все още се спори по тях, показва значението им”, заяви проф. Баева. Книгата за времето на Жан Виденов е 1000 печатни страници. По обем това са всъщност 4 от годишниците, в които са дневниците – общо те са 32, обясни проф. Илчев.      ", "date": "2018.09.27", "title": " Книга събра истини за Жан Виденов\t\t\t"}
{"url": "https://trud.bg/%d0%b8%d0%b4%d0%b2%d0%b0-%d0%ba%d0%b8%d1%82%d0%b0%d0%b9%d1%81%d0%ba%d0%b8-%d0%b3%d0%b8%d0%b3%d0%b0%d0%bd%d1%82-%d0%b7%d0%b0-%d0%b4%d1%80%d0%b5%d1%85%d0%b8/", "text": "Китайският текстилен гигант Orient International Holding оглежда България за новата си фабрика в Европа. Страната ни е единствената посетена от цяла Източна Европа на този етап, като представителите на гиганта, след посещението у нас, са заминали за Западна Европа. Това каза за “Труд” Десислава Дончева, председател на Българо-китайската камара за индустриално развитие. Гостите са предложили и обмен на работна ръка – наши специалисти да стажуват месец във фабрика в Китай за сметка на фирмата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Идва китайски гигант за дрехи\t\t\t"}
{"url": "https://trud.bg/%d0%b2%d1%8a%d0%bd%d1%88%d0%bd%d0%be-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b2-%d0%b3%d1%8a%d1%80%d1%86%d0%b8%d1%8f/", "text": "Във връзка с информация, получена от Посолството на Република България в Атина, Министерството на външните работи предупреждава българските граждани, пътуващи за или пребиваващи на територията на Гърция, че през тази нощ съществува много висока вероятност от образуване на средиземноморски циклон в южната част на Йонийско море, съобщават от пресслужбата на МВнР. Очаква се движението на циклона „Ксенофон“ да се развие в източна посока, съпроводено от силни валежи и ветрове в по-голямата част на Пелопонес и Крит в събота сутринта (29.09), след това в Атика, Евбея и Цикладите, а в неделя сутринта (30.09) да достигне до островите на източното Егейско море и вероятно Додеканезите. В сила е забрана за отплуване на кораби от пристанищата Пиреа, Рафина и Лаврио.  Поради лошото време в петък, 28 септември, всички училища и детски градини в общините Свети Димитър, Алиму, Аргируполис Елинику, Глифада, Калитеа, Мосхато, Неа смирни и Пальо Фалиро няма да работят. Българските граждани, пребиваващи или пътуващи за посочените райони следва да бъдат внимателни и да изпълняват инструкциите и препоръките на местните власти, в случай че бъдат издадени такива. При нужда сънародниците ни могат да се свържат с Посолството на Република България в Атина на телефон: +30 693 70 96 220.  Сигнали и молби за съдействие при бедствени ситуации на български граждани се приемат денонощно и на телефонните линии на Дирекция „Ситуационен център“: +359 2 948 24 04; +359 2 971 38 56 или имейл: crisis@mfa.bg. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Външно предупреди българите в Гърция за предстоящ средиземноморски циклон в южната част на Йонийско море"}
{"url": "https://trud.bg/%d1%84%d0%b8%d1%80%d0%bc%d0%b0-%d0%be%d1%82-%d1%82%d1%80%d0%be%d1%8f%d0%bd-%d0%b5-%d0%bd%d0%b0-%d0%b5%d0%b4%d0%bd%d0%b0-%d1%81%d1%86%d0%b5%d0%bd%d0%b0-%d1%81-%d0%b3%d0%b8%d0%b3%d0%b0%d0%bd%d1%82%d0%b8/", "text": "Компанията взе 4 златни медала на Пловдивския панаир Възможно ли е една фирма от малък български град като Троян да стане лидер в световната индустрия, и то във високотехнологичен сегмент като 4.0? Отговорът на този въпрос е „да“, а доказателството е „Елпром Троян“. „Троян е третият електрифициран град у нас, а „Елпром“ поставя началото на приложението на тока не само в бита, а и в промишлеността, като произвежда първите трансформатори. Те стават основа за индустриалното производство на електромотори. Това е индустрията 2.0, в която „Елпром Троян“ е пионер. Следва индустриална революция 3.0, която влиза в механизацията на производството, а днес стигаме до индустриална революция 4.0, която е дигитализацията, и тук отново сме лидер“, проследява историята на успеха собственикът и управител на „Елпром Троян“ Младен Мондешки. Наградите в историята на предприятието са много, сред най-престижните е призът на германската икономика за иновации, а на 74-ия международен технически панаир в Пловдив „Елпром Троян“ взе и 4 златни медала, както и отличието за панаирна експозиция, което го прави рекордьор сред тазгодишните медалисти на изложението. „Ние сме на една сцена със световните гиганти в индустрия 4.0. И това не е изненадващо, защото „Елпром Троян“ е единственото предприятие у нас, което има институт по научно-развойна дейност“, обяснява Мондешки. Във времената на индустрия 3.0 „Елпром Троян“ е бил лидер на Балканите – най-големият завод за производство на електромотори в тази част на Европа. „Този завод е бил на нивото на „Сименс“ и АЕГ още тогава и е бил генератор на почти всички рационализации до 1989 г.“, допълва управителят. В смутните години на прехода е имало времена на рязане на техника за скрап, но това е в миналото и сега „Елпром Троян“ продължава да се развива, защото предприятието е успяло да запази кадрите си. Златните медали за иновации на панаира са за спирачни и предпазни системи, които гарантират превенция от аварии и са революционни достижения от най-ново поколение. Като цяло радващо е, че български изобретения обраха златните медали на Международния технически панаир. Общо 29 експоната бяха отличени в конкурса за иновации, а 17 от тях са разработки на наши предприятия. Наградите бяха връчени на церемония във Виенския павилион на Международен панаир Пловдив, който организира деловия форум. Световна новост е и отличеният със златен медал супермощен слънчев колектор за топла вода на производител от Силистра. Скоро на пазарите в Европа и САЩ ще се появи интегрирана бизнес система – облачно решение от висок клас, на наша софтуерна фирма. Панаирно злато спечели и система с фискална памет за бензиностанции на самообслужване, която пести разходи за персонал. Приз получи и битумен продукт, с чиято помощ фрезован отпадъчен асфалт може отново да се използва при ремонти на пътища. Минимандра за малки количества сирене, кашкавал, прясно и кисело мляко също е сред призьорите. Носител на авторитетната награда стана и автомобилът KUV 100 на индийската марка „Махиндра“. Тя дебютира у нас на „Ауто сити Пловдив 2018“. Конкурсът се проведе в пет категории: „Машиностроене“, „Електроника и електротехника, роботика, информационни технологии, телекомуникации, офис техника“, „Транспорт и автосервизно оборудване“, „Енергетика и екология, технология и управление на водите, химическа промишленост“ и „Строителство“. Есенният панаир продължава до 29 септември.", "date": "2018.09.27", "title": " Фирма от Троян е на една сцена с гиганти като АЕГ и “Сименс”\t\t\t"}
{"url": "https://trud.bg/%d0%b1%d0%be%d0%b3%d0%b0%d1%82%d1%81%d1%82%d0%b2%d0%be%d1%82%d0%be-%d0%bd%d0%b8-%d0%bd%d0%b0%d1%80%d0%b0%d1%81%d0%bd%d0%b0-10-%d0%bf%d1%8a%d1%82%d0%b8/", "text": "Богатството на българите нарасна 10 пъти за периода от 2000 до 2017 г. Общите финансови активи в България са се увеличили от 7 млрд. на 69 млрд. евро като тук влизат депозити, ценни книжа, застраховки и пенсии по частни партиди. Това пише в последното издание на Allianz Global Wealth Report. Финансовите активи на глава от населението в България нарастват 11 пъти за 17 години и от 880 евро достигат 9760 евро. Като се извадят задълженията на хората, се оказва че нетните финансови активи на човек са 7680 евро, което ни нарежда на 38-мо място от 53 държави в света. След нас са Русия, Румъния, Украйна и Сърбия, където тази сума е съответно 4590 евро, 4520 евро, 2040 евро и 880 евро. На първо място в класацията по размер на нетните финансови активи на глава от населението е Швейцария със средна сума от 173 990 евро, следвана от САЩ и Швеция. По този показател страни като Холандия и Белгия са доста по-напред в класацията от Германия, която остава чак на 18-та позиция. “Има тясна връзка между финансовите активи и доходите. Често хората с по-нисък доход нямат никакви финансови активи или те са много малки като стойност. Само когато хората са в групите на средните и високите доходи имат такива активи”, пише в анализа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.27", "title": " Богатството ни нарасна 10 пъти\t\t\t"}
{"url": "https://trud.bg/%d0%b1%d0%b5%d0%bd%d1%8f%d0%bc%d0%b8%d0%bd-%d0%bd%d0%b5%d1%82%d0%b0%d0%bd%d1%8f%d1%85%d1%83-%d0%b8%d1%80%d0%b0%d0%bd-%d0%b8%d0%bc%d0%b0-%d1%82%d0%b0%d0%b5%d0%bd-%d1%8f%d0%b4%d1%80%d0%b5%d0%bd-%d1%81/", "text": "Министър-председателят на Израел Бенямин Нетаняху заяви, че Иран има таен ядрен склад в Техеран, държейки в ръката си карта и изображение на безобидно изглеждаща сграда, предава АФП. „През май ние изложихме мястото на тайния ядрен архив на Иран. Днес разкривам мястото на второ съоръжение, тайният ядрен склад на Иран“, заяви Нетаняху пред Общото събрание на ООН. Израелският премиер добави, че „тайният“ склад се използва за „съхранението на огромни количества оборудване и материали от тайната ядрена програма на Иран“. „Иран не е захвърлил своята цел да развитие ядрено оръжие… Бъдете сигурни, че това няма да се случи. Това, което Иран крие, Израел ще разкрие“, заяви Нетаняху. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.27", "title": " Бенямин Нетаняху: Иран има таен ядрен склад в Техеран"}
{"url": "https://trud.bg/%d0%ba%d0%b0%d1%82-%d1%81%d0%b5-%d1%85%d0%b2%d0%b0%d0%bb%d0%b8-%d0%bd%d0%be%d0%b2%d0%b8%d1%82%d0%b5-%d0%bd%d0%b8-%d0%ba%d0%b0%d0%bc%d0%b5%d1%80%d0%b8-%d0%b7%d0%b0%d1%81%d0%b8%d1%87%d0%b0%d1%82-%d0%b4/", "text": "Лазерни камери на триноги могат да засичат за скорост до 250 км/ч и са ефективни при снимане на магистрали. Това съобщи главен инспектор Румен Рапчев, началник на сектор “Пътен контрол” на демонстрация край Благоевград. В опит да опровергае публикацията на “Труд” под заглавие: , от КАТ извадиха и показа една от 28-те си камери на магистрала “Струма”. Главният инспектор обаче пропусна да отбележи, че в материала пише за “фабричната настройка”, която е за снимане до 130 км/ч. Колкото до твърдението за “невъзможност използването им на автомагистрали”, то е взето от становището на главен комисар Христо Терзийски, писано в първите дни септември. Рапчев каза още, че само на магистрала “Тракия” край Пазарджик през септември са снимани 850 водачи с превишена скорост, без да уточни с коя камера. Докато в документа, изготвен от най-големия му пряк началник Терзийски пише, че камерите в Пазарджик и Хасково са дефектирали и “не могат да бъда приведени в режим на заснемане”. Все пак Рапчев доблестно потвърди за посочените в публикацията повреди на камерите в Благоевград, Русе, Разград и Ловеч, както и фактът, че вече са поправени. И отбеляза, че като всяко техническо средство и новите камери на КАТ дават дефекти, но веднага се дават на ремонт и това не ощетява шофьорите. Проблемите за снимането под ъгъл спрямо пътя, или от мост днес не бяха коментирани.   Адвокат Петър Славов: Да се поиска експертиза на устройството При обжалване на електроните си фишове хората могат да започнат да се позовават на докладните от служители на МВР, които работят с тези камери, за да поискат от съда да назначи техническа експертиза на устройството. Това каза пред “Труд” адвокат Петър Славов, който като депутат в 43-то НС работи по поправките в Закона за движение по пътищата. “Проблем е, че пътните полицаи вече не прилагат копие от снимката от камерата към самия електронен фиш, но в съда са длъжни да я покажат. Тогава може да се види дали номерът на автомобила е ясно четим, дали не е снимана друга кола, или има друга грешка, която да даде основание за отмяна на електронния фиш”, добави Славов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " КАТ се хвали: Новите ни камери засичат до 250 км/ч\t\t\t"}
{"url": "https://trud.bg/%d1%81%d0%b0%d1%89-%d0%bf%d1%80%d0%be%d0%b1%d0%b2%d0%b0%d1%85%d0%b0-%d1%83%d1%81%d0%bf%d0%b5%d1%88%d0%bd%d0%be-%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d0%b8%d0%b7%d1%82%d1%80/", "text": "Американските изтребители Ф-35 бяха използвани за първи път в бойна мисия – в афганистанската провинция Кандахар. Няколко от тези невидими за вражеските радари бойни машини са излетели от USS Essex. “Операцията беше успешна“, каза официален представител пред АФП. Използваните самолети са били Ф-35B, който вариант се използва от корпуса на морските пехотинци и могат да излитат от къси писти и да кацат вертикално. Израелската армия заяви, че Обетованата земя е първата страна в света използвала Ф-35 в бойни операции. Ф-35 се смята за най-скъпата оръжейна система в историята на САЩ, с прогнозна цена от около 400 млрд. долара. Вашингтон има цел да бъдат произведени 2500 от тези самолети през следващите години. При пресмятане на разходите за обслужване и поддръжка на Ф-35 за периода, докато в тази бойна машина има живот – 2070 г., общите разходи по програмата се очаква да достигнат 1500 милиарда.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.27", "title": " САЩ изпробваха успешно за първи път изтребители Ф-35 в бойна мисия в Афганистан"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b1%d1%81%d0%bf-%d0%bd%d0%b5-%d1%81%d0%b5-%d0%b8%d0%bd%d1%82%d0%b5%d1%80%d0%b5%d1%81%d1%83%d0%b2%d0%b0%d1%82/", "text": "БСП ежедневно търсят само конфронтацията и не се интересуват от нищо друго, освен от това да съсипят страната. Те вече ще имат още един инструмент за популяризиране на техните лъжи. Тяхната нова телевизия ще бъде телевизия на лъжата. Това заяви председателят на ПГ на ГЕРБ и зам.-председател на партията Цветан Цветанов пред над 500 представители на ГЕРБ-София от всички 24 райони на столицата. Това се случи по време на представянето на ръководствата на районните структури на ГЕРБ-София, което се проведе тази вечер в НДК. „Президентът Радев и БСП са едно цяло. Румен Радев не е обединител на нацията, той не гради мостове. Единственото, което прави, е координирано с БСП да се опитват да съсипят държавата“, посочи Цветанов. По думите му на предстоящите догодина европейски избори БСП ще заложи на антиевропейско говорене с надеждата ГЕРБ да се провали и да има предсрочни избори. „От БСП тръгнаха из страната, за да представят своята визия, с което само показаха колко чужди са им проблемите на хората. При ГЕРБ е точно обратното – нашата сила е именно непрекъснатият ни контакт с гражданите“, обясни председателят на ПГ на ГЕРБ. Цветан Цветанов подчерта, че с председателството на Съвета на ЕС, България трайно се е утвърдила като сериозен фактор на Балканите. По думите му европейската перспектива пред Западните Балкани отново стана възможна, благодарение на България и премиера Бойко Борисов. „Председателството приключи изключително успешно, а БСП говорят само за негативи. Доколкото разбрах, днес са се срещнали с европейски посланици, като и пред тях са се изложили, защото предложената от тях визия категорично не кореспондира с реалното състояние и икономическите показатели на страната. Нинова настоява да бъдем като страните от Вишеградската четворка, но тя забравя, че именно за тези страни се очаква да получат с 24% по-малко средства за кохезионна политика, докато България ще получи с 2 млрд. лв. повече“, уточни Цветанов. Председателят на ПГ на ГЕРБ коментира и темата с оставките на тримата министри. „Те не заслужаваха да си тръгнат, но с поемането на политическата отговорност от тяхна страна бяха пресечени всички внушения и провокации, които неизменно щяха да последват“, отбеляза той. Цветанов призова всички от ГЕРБ-София да продължат отличната си работа. „Давайте гласност на всичко това, което правим и сме постигнали както в София, така и в цялата страна. Екипът на Йорданка Фандъкова в общината и екипите на кметовете от ГЕРБ в цялата страна постигат всекидневно нови резултати в интерес на гражданите. Има обаче хора, които искат само да рушат и които забравиха как изглеждаше София през 2005 година и ние трябва да им напомняме как изглеждаше столицата и страната ни преди години“, каза още той. По думите му след като ГЕРБ е дошла на власт в София, градът е придобил съвсем различен облик. „След нас хората вече имат завишени критерии, а това ни задължава ежедневно да надграждаме постигнатото“, допълни зам.-председателят на ГЕРБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Цветан Цветанов: БСП не се интересуват от нищо друго, освен да съсипят страната (ВИДЕО)"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d1%80%d0%b5%d0%b4-%d0%b3%d0%b5%d1%80%d0%b1-%d1%81%d0%be%d1%84%d0%b8%d1%8f-%d0%bf%d0%be%d1%81%d1%82%d0%b8%d0%b3%d0%bd%d0%b0%d1%85%d0%bc/", "text": "Имаме силен екип и успяхме да реализираме много големи проекти, които сериозно подобриха живота на хората в София. Трябва да имаме очи да видим тези успехи, защото те са повод за самочувствие. С тези думи зам.-председателят на ГЕРБ и кмет на София Йорданка Фандъкова се обърна към над 500 представители на ГЕРБ-София от всички 24 райони на столицата. Това се случи по време на представянето на ръководствата на районните структури на ГЕРБ-София, което се проведе тази вечер в НДК. По думите на кмета на София днес пред ГЕРБ има много сериозен противник. „Това е популизмът и манипулациите на нашите политически опоненти, които напоследък прерастват в откровени лъжи“, обясни Фандъкова. Тя подчерта, че ПП ГЕРБ е силна, когато е сред хората. „На гражданите трябва да казваме истината и пред тях да поемаме реални ангажименти“, уточни зам.-председателят на ГЕРБ и допълни, че днес е лесно да си популист и да обещаваш, защото нищо не зависи от теб. На свой ред областният координатор на ГЕРБ-София и административен секретар на партията Цветомир Паунов благодари на районните структури за тяхната активност и отбеляза, че всички те трябва да запазят тази инерция за предстоящите догодина европейски и местни избори. „В последните няколко месеца София интензивно се развива и се превръща във все по-добро място за живот“, посочи Цветомир Паунов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Фандъкова пред ГЕРБ-София: Постигнахме големи успехи и трябва да имаме очи да ги видим"}
{"url": "https://trud.bg/%d1%80%d0%b0%d0%b7%d0%bd%d0%be%d0%b1%d0%be%d0%b9-%d0%b7%d0%b0-%d0%b1%d1%8e%d0%b4%d0%b6%d0%b5%d1%82%d0%b0-%d0%b2-%d0%ba%d0%b0%d0%b1%d0%b8%d0%bd%d0%b5%d1%82%d0%b0-%d0%bd%d0%b0-%d0%b8%d1%82%d0%b0%d0%bb/", "text": "Несъгласията съживиха слуховете за оставка на финансовия министър Разнобоят в италианския кабинет по повод бъдещия бюджет на страната се засили вчера, часове преди заседанието на правителството, на което финансовите планове трябваше да бъдат обсъдени, предаде Ройтерс. Несъгласието е основно между управляващите антисистемни партии “Пет звезди” и “Лига” от една страна и министъра на икономиката и финансите Джовани Триа, който не принадлежи към нито една от формациите. “Пет звезди” и “Лига” притискат Триа да заложи в бюджета изпълнение на основните им предизборни обещания, цената за което ще е увеличаване на бюджетния дефицит. Триа смекчи първоначалната си позиция, че той не бива да надвишава 1,6% от БВП за 2019 г., като склони да го увеличи до 1,9%. Среди в управляващите партии обаче настоявали за дефицит над 2% от БВП, което обаче ще премине “червените линии” на Брюксел, които той е склонен да позволи. Тези разногласия съживиха слуховете, че Триа ще се оттегли от поста, а от партийните среди дори се появиха и призиви той да подаде оставка. Ключовите обещания, които “Пет звезди” и “Лига” настояват да се изпълнят, са базов доход от 780 евро месечно за италианците на социални помощи, намаляване на възрастта за пенсиониране и въвеждане на плосък данък. До вчера все още не бе ясно как ще бъдат финансирани тези мерки. Брюксел нервно очакваше обявяването на параметрите на бюджета (който трябва да бъде приет до 20 октомври), като официално никой не пожела да коментира плановете на управляващите в Рим. Неофициално обаче източници от Брюксел признават, че се боят от рискове за икономиката на Италия, които биха могли да се прехвърлят и към други страни от еврозоната.", "date": "2018.09.27", "title": " Разнобой за бюджета в кабинета на Италия\t\t\t"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%bd%d0%b0-%d1%82%d1%80%d1%8a%d0%bc%d0%bf-%d0%b2-%d0%bd%d0%b0/", "text": "Китай отхвърли като “необосновани обвинения” думите на президента на САЩ Доналд Тръмп, че Пекин се меси в предстоящите през ноември в САЩ междинни избори, предаде ДПА. Обвинението бе изречено на воденото от Тръмп заседание на Съвета за сигурност на ООН късно в сряда. “Китай се опитва да се меси в изборите през ноември 2018 г. срещу моето правителство”, заяви US президентът. “Те не искат да спечеля или ние да спечелим, тъй като съм първият президент, противопоставил се на Китай по въпроса за търговията”, разясни Тръмп, без да даде доказателства или повече подробности за евентуалната намеса на Пекин.  В отговор китайският външен министър Ван И подчерта, че страната му “отдавна се придържа към принципа за ненамеса във вътрешните работи на други държави”. Пред Съвета за сигурност Ван И призова другите държави да спазват хартата на ООН и “да не се намесват в нашите вътрешни работи”. Тръмп освен това обяви, че в “най-близко бъдеще” ще се срещне отново със севернокорейския лидер Ким Чен Ун, като обеща скоро да съобщи времето и мястото на следващите им разговори. Първата им историческа среща бе на 12 юни в Сингапур.", "date": "2018.09.27", "title": " Китай отхвърли обвинения на Тръмп в намеса в US вота\t\t\t"}
{"url": "https://trud.bg/%d0%b8%d0%bd%d0%b6-%d1%81%d0%b2%d0%b5%d1%82%d0%be%d1%81%d0%bb%d0%b0%d0%b2-%d0%b3%d0%bb%d0%be%d1%81%d0%be%d0%b2-%d0%b0%d0%bf%d0%b8-%d1%80%d0%b5%d0%bc%d0%be%d0%bd%d1%82%d0%b8%d1%82%d0%b5-%d0%bd%d0%b0/", "text": "„Продължават ремонтите по магистралите „Тракия” и „Хемус”, като целта ни е те да приключат преди зимния период. Това каза в Банско председателят на Управителния съвет на Агенция „Пътна инфраструктура“ инж. Светослав Глосов пред медии. Той взе участие в семинара за Тол системата, а преди това инспектираха с министър Петя Аврамова строителството на АМ СТрума-лот 3. „Лятото не можехме да правим ремонти, защото трафикът беше много усилен, затова сега се работи с усърдни темпове“ ,каза още Глосов. На четири участъка на АМ „Тракия” и толкова за АМ „Хемус” се подменят на места конструктивни елементи, като това са виадукти, които се нуждаеха от тези ремонти и не бяха доста дълго ремонтирани. Създадена е организация на движението, но проблем е когато недобросъвестни шофьори карат в аварийната лента и се получава тапа от три ленти”, каза още Глосов. Той разясни,че ремонтът на мостовите съоръжени ще продължи и през следващата година, като голяма част от тях са по магистралите. Тези съоръжения са обследвани и е с приоритизиран ред, по който трябва да бъдат ремонтирани, за да се подобри тяхното състояние. „До зимния сезон се надяваме да отворим цялата магистрала „Хемус”, с изключение на тунела „Витиня“, в лява страна в посока София. Този тунел има конструктивни проблеми в самата тръба. Оказа, че лявата тръба има проблеми и поне една година ще продължат ремонтите на тунела”, каза още Глосов в Банско. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Инж. Светослав Глосов, АПИ: Ремонтите на „Тракия” и „Хемус” трябва да приключат преди зимния период"}
{"url": "https://trud.bg/%d1%82%d1%80%d1%83%d1%81-%d0%be%d1%82-52-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b0%d0%b7%d0%bb%d1%8e%d0%bb%d1%8f-%d1%8e%d0%b6%d0%bd%d0%b0-%d0%b3%d1%8a%d1%80%d1%86%d0%b8%d1%8f/", "text": "Земетресение с магнитуд от 5,2 по скалата на Рихтер е регистрирано в Южна Гърция в 13:21 часа, показва справка на официалната интернет страница на Европейския средиземноморски сеизмологичен център (EMSC). Епицентърът на труса е бил на 252 км югозападно от столицата Атина и на 126 км югозападно от Каламата, на дълбочина от 10 км под земната кора. Към настоящия момент не се привеждат данни за пострадали и материални щети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Трус от 5,2 по Рихтер разлюля Южна Гърция"}
{"url": "https://trud.bg/%d1%82%d1%83%d0%b1%d0%b5%d1%80%d0%ba%d1%83%d0%bb%d0%be%d0%b7%d0%b0%d1%82%d0%b0-%d0%b5-%d1%83%d0%b1%d0%b8%d0%bb%d0%b0-16-%d0%bc%d0%bb%d0%bd-%d0%b4%d1%83%d1%88%d0%b8/", "text": "СЗО мобилизира 13 млрд. долара срещу заразата Туберкулозата остава най-смъртоносната болест в света и само за 2017 година заразата е отнела живота на 1,6 млн. души. Тези данни бяха оповестени в рамките на общото събрание на ООН в Ню Йорк пред световните лидери. 40 млн. ще се нуждаят от лечение на туберкулоза до края на 2022 година, а Световната здравна организация (СЗО) се ангажира да работи в партньорство с всяка страна, която има необходимост от профилактика на заболяването, отбеляза генералният директор Тедрос Гейбрейесус. Държавните и правителствени ръководители, участвали в първата среща на високо равнище на ООН по въпросите на туберкулозата, се съгласиха да мобилизират 13 милиарда долара годишно до 2022 г. за прилагане на превенцията срещу туберкулозата. Други 2 милиарда долара ще бъдат заделени за изследвания. Експертите признават, че настоящият темп на напредък на заразата застрашава перспективите за постигане на глобалните цели за прекратяване на туберкулозата. Днес туберкулозата остава най-смъртоносната инфекциозна болест в света: през 2017 г. тя е убила 1,6 милиона души, включително 300 000 души с ХИВ. Пак през миналата година 10 милиона души са се разболели от туберкулоза, става ясно от данните на СЗО, изнесени пред световните лидери. За трети път през 2018 г. тази седмица в България се провеждаха безплатни прегледи за туберкулоза в лечебни заведения за диагностика и лечение на туберкулозата по програма “Подобряване на устойчивостта на Националната програма по туберкулоза” към Министерство на здравеопазването, финансирана от Глобалния фонд за борба срещу СПИН, туберкулоза и малария. През месеците март и юни 2018 г. общо анкетирани за туберкулоза у нас са 6 489 лица. На 3 296 лица в риск от туберкулоза са извършени медицински прегледи и допълнителни изследвания. Открити са 71 лица с туберкулоза и 229 лица с латентна туберкулозна инфекция, на които е започнато лечение, отбелязаха по време на информационната кампания от министерството на здравеопазването.", "date": "2018.09.27", "title": " Туберкулозата е убила 1,6 млн. души\t\t\t"}
{"url": "https://trud.bg/%d0%b2-%d0%bf%d0%b5%d1%82%d1%8a%d0%ba-%d0%b5-%d0%b4%d0%b5%d0%bd-%d0%bd%d0%b0-%d1%82%d1%80%d0%b0%d1%83%d1%80-%d0%b2-%d0%ba%d0%b0%d1%81%d0%bf%d0%b8%d1%87%d0%b0%d0%bd-%d0%b7%d0%b0-%d0%b6%d0%b5%d1%80/", "text": "Ден на траур е обавен в Каспичан утре за жертвите на  . Прокуратурата   на задържания за жестокото четворно убийство в Каспичан. 64-годишният Петър Петров остава в ареста. Предстои прокуратурата да поиска постоянното му задържане, както и да му бъде изготвена психиатрична експертиза.  между роднини е основният мотив за тежкото престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " В петък е ден на траур в Каспичан за жертвите на четворното убийство"}
{"url": "https://trud.bg/%d0%bd%d0%b0%d0%b4-400-%d0%b4%d0%b5%d1%86%d0%b0-%d1%89%d0%b5-%d0%b2%d0%b7%d0%b5%d0%bc%d0%b0%d1%82-%d1%83%d1%87%d0%b0%d1%81%d1%82%d0%b8%d0%b5-%d0%b2-%d0%bf%d1%8a%d1%80%d0%b2%d0%b8-%d1%84%d0%be%d0%bb/", "text": "Над 400 деца от страната ще вземат участие в Първи фолклорен фестивал „Ритми и багри“ в Благоевград. Началото на събитието, което събира едни от най- успешните детски състави, ще бъде поставено на 5 октомври от 19.00 часа на площад „Македония“. Инициативата се организира от Община Благоевград и Център за личностно и творческо развитие на децата на Благоевград. В продължение на два дни – 5 и 6 октомври жители и гости на областния център на Пиринско ще имат възможност да се потопят в богатството от фолклор. На 6 октомври от 10.00 часа на площад „Македония“ ще бъдат представени участниците във фестивала. От 18.00 часа ще бъде и официалното закриване на събитието. Благоевград ще бъде представен от два танцови ансамбъла- „Пиринче“ и „Пиринска китка“. Съставите са с богата история, много награди и участия в страната и чужбина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.27", "title": " Над 400 деца ще вземат участие в Първи фолклорен фестивал „Ритми и багри“ в Благоевград"}
{"url": "https://trud.bg/%d0%b0%d0%ba%d0%b0%d0%b4%d0%b5%d0%bc%d0%b8%d1%87%d0%bd%d0%b8%d1%82%d0%b5-%d1%81%d1%80%d0%b5%d0%b4%d0%b8-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%be%d0%b1%d1%81%d1%8a%d0%b4%d0%b8%d1%85/", "text": "Народните представители от ПГ на „БСП за България“ проф. Анелия Клисарова, проф. Румен Гечев и доц. Георги Йорданов се срещнаха с академичните среди във Варна, за да обсъдят „Визия за България“, като представиха основните предложения във Визията и подробно- частта за висшето образование, съобщиха от пресслужбата на партията. На срещата присъстваха представители от ръководството и на петте университета в морската столица. Те заявиха, че са запознати с проекта на БСП и направиха много предложения за промени и реорганизация на висшето образование. Те констатират няколко проблема, които години наред не се решават. „Принципът- парите да следват студентите не е работи. Това изкривява качеството на образованието, защото кара университетите да приемат хора без норматив от знания“, изтъкнаха те. Учените приеха, че трябва да има долна граница на брой студенти за всяко учебно заведение, но не и да бъдат стимулирани университетите да приемат максимален брой учащи. За тях назначаването на ректор е абсурдно. По думите им, дори във време на фашизъм, това не се е случвало. Те се обявиха и срещу роенето на университетите, като обясниха, че в момента е прекалено голям броят им в страната. От частния университет бяха категорични, че трябва да има равнопоставеност на всички студенти у нас. „Не бива да има деление между учащите в частните и държавните висши учебни заведения“, казаха те. По думите на ръководителите на учебните заведения се наблюдава задълбочаване на централизацията във висшето образование. „Когато министерството иска от нас препоръка или мнение по някой проблем, времето за това е кратко – ден, два, или три. Това е отбиване на номера. „Искаме да вървим към дигитално поколение и да ги учим на това, а същевременно от нас се очаква да се върши работа все повече на хартиен носител. Бюрократичността води до ниски резултати“, добавиха те. По думите им Националната агенция по акредитация на университетите трябва да се реорганизира, защото унижава и учебните заведения, и самите академични среди.  „По отношение на акредитационната система, предлагаме дигитализация и онлайн система за подаване на документи за акредитация. Тези кашони и папки с хартии ще отпаднат. По програмата ЕРАЗЪМ направиха, за няколко години, пълно преобръщане на системата. Тя е отворена, онлайн и добре контролирана. Подаването на документи става само и единствено онлайн. Тя работи и в България вече близо 4 години. Щом тя работи, и то на европейско ниво, може и у нас да действа акредитационната система на този принцип“- коментираха ръководителите на университетите. Те бяха категорични, че в момента оценките за университетите са изключително субективни и дадоха работещо мнение- как да се промени това. „Трябва да се намери начин да се задържат студентите след завършване у нас, да бъдат възнаградени. Например- да се сключи договор със студента по медицина, да се финансира неговото образование и издръжка, но после да остане определено време в България, за да работи. След това може да иде навсякъде. Не може най-бедната страна в ЕС да плаща образованието на студентите и после те да заминават. Румъния вече е решила този въпрос. В САЩ също. Това е световна практика и на големи фирми, които сключват договор със студентите и после те работят за тях.“ Това каза народният представител от ПГ на „БСП за България“ проф.Румен Гечев. „Ние искаме, като плаща държавата, в това обучение да има възвръщаемост. Тази идея е доказала своите преимущества в много страни. Днес твърдим, че няма лекари и медицински сестри. Трябва да се намери механизъм да бъдат възнаградени, за да останат“, каза още той. Според професора в момента няма нито един наш университет в класацията на първите 1000 и дори първите 500. „Трябва държавна политика в тази насока“, препоръча той. По думите му, държавата трябва да види къде е проблемът и да насочи средства в тази насока. Гечев посочи, че Китай за 10 години е вкарал редица свои университети в класацията на първите 100. „Няма и добра обратна връзка със студентите. Не може да се пренебрегва тяхното мнение. То е изключително важно“, заключи той.  „Ако допуснем университетите да бъдат напълно управлявани, те престават да бъдат университети“, заключиха представителите на академичните среди в морската ни столица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.27", "title": " Академичните среди във Варна обсъдиха „Визия за България“ с депутати от левицата"}
