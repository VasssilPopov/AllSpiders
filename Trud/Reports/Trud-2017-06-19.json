{"url": "https://trud.bg/%d0%bd%d0%b8%d0%bc-%d0%bd%d0%b0-%d0%b5%d0%ba%d1%81%d0%bf%d0%b5%d0%b4%d0%b8%d1%86%d0%b8%d1%8f-%d0%b7%d0%b0-%d0%b8%d0%ba%d0%be%d0%bd%d0%b8-%d0%be%d1%82-%d0%bc%d0%b0%d0%ba%d0%b5%d0%b4%d0%be%d0%bd%d0%b8/", "text": "Шефът на Националния исторически музей (НИМ) проф. Божидар Димитров реагира остро в открито писмо заради изявленията на Анатолий Карпов пред bTV за произхода на кирилицата от Византия. И директно организира експедиция до Охрид:. „Във връзка с някои пропуски в образованието на важни чуждестранни държавни дейци по повод произхода на кирилицата, кръщението на Русия, кой какви книги е разнасял по света, НИМ организира експедиция до град Охрид в „македонската земя”, за да заснеме две старинни икони.“ Проф. Димитров е поръчал и копия на иконите, които ще бъдат поставени на съответното място в средновековната експозиция на НИМ. Иконите са от епохата на Възраждането и едната е на Св. св. Кирил и Методий, като на нея пише „Просветители български”. Шефът на НИМ специално отбелязва и допълнителния надпис върху иконата: “Тия и се написаха буквите български. Празникът им е на 11 май”. Втората икона, който ще бъде изложена чрез копие в НИМ е на „Св.Седмочисленици” и над образите на светиите пише „Св.Седмочисленици Просветители болгарски”. „Та това може да дойде от „македонската земя” в края на Х век. Български просветители и български букви. По признание на самите местни зографи, рисували иконите“, зъвършва писмото си проф. Божидар Димитров.", "date": "2017.06.19", "title": " НИМ на експедиция за икони от Македония"}
{"url": "https://trud.bg/%d1%80%d1%83%d1%81%d0%b8%d1%8f-%d1%81%d0%bf%d1%80%d1%8f-%d1%81%d1%82%d0%be%d1%82%d0%b8%d1%86%d0%b8-%d1%85%d1%83%d0%bb%d0%b8%d0%b3%d0%b0%d0%bd%d0%b8-%d0%be%d1%82-%d1%81%d1%82%d0%b0%d0%b4%d0%b8%d0%be/", "text": "Стотици руски хулигани са със забрани да влизат на мачове от турнира за Купата на конфедерациите. Правителството направи специални паспорти за мачовете от малкото световно, които всички местни фенове носят на вратовете си. На тях има снимка и всички данни на притежателя.Много издадени паспорти обаче са били отнети в деня на откриването, когато Русия победи Нова Зеландия с 2:0. И по този начин купените билети са станали безполезни. Полицията не дава никакво обяснение за действията си, а забраната от сега вече важи и за Мондиал 2018.Началникът на обединените руски фенове Александър Шпригин е един от пострадалите. Хулиганът, който два пъти бе гонен от Франция на Евро 2016, каза, че знае за поне още 50 случая като неговия.„Не съм нарушил закона и на мач никога не са ме арестували”, твърди Шпригин.Най-много пострадали има от агитките на московските „Локомотив” и „Динамо”. При това те нямат нищо общо с черния списък от 191 хулигани, които нямат право да влизат на никакво спортно събитие в Русия. Те отдавна бяха отрязани за паспорти за Купата на конфедерациите.Руските служби уведомяват феновете за отнемането на документа по мейла и не позволяват никакви оплаквания. Нито пък дават обяснения за решението. Преди година на Евро 2016 от УЕФА заплашваха да изхвърлят Русия от турнира заради поведението на хулиганите.", "date": "2017.06.19", "title": " Русия спря стотици хулигани от стадионите"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-313/", "text": "Александър Паунов, депутат от БСП в 44 НС, 68 г.Ани Георгиева, Управител на Спа Хотел „Хебър“, яз.Батак.Андрей Калудов, режисьор, 70 г.Кристина Милева, манекенка.Майстор Миро, сръбски кулинар, 64 г.Маргарит Тодоров, създател на „Домейн Бойар“, 69 г.Румен Бояджиев-син, музикант и композитор, 38 г.Сергей Цветарски, председател на НСИ, 59 г.София Касидова, финансов експерт.Проф. д.ик.н. Стати Статев, ректор на УНСС, заместник-председател на Съвета на ректорите, член на УС на БНБ, 62 г.Тотю Младенов, бивш министър на труда и социалната политика, 53 г.", "date": "2017.06.19", "title": " Днес да почерпят"}
{"url": "https://trud.bg/%d0%b1%d1%83%d1%81-%d1%81%d0%b5-%d0%b2%d1%80%d1%8f%d0%b7%d0%b0-%d0%b2-%d0%bf%d0%b5%d1%88%d0%b5%d1%85%d0%be%d0%b4%d1%86%d0%b8-%d0%ba%d1%80%d0%b0%d0%b9-%d0%b4%d0%b6%d0%b0%d0%bc%d0%b8%d1%8f-%d0%b2-%d0%bb/", "text": "Няколко души бяха ранени, част от тях тежко, след като бял ван се вряза в пешеходци, излезли след молитва от джамията при Финсбъри Парк в Лондон.Около 10 души са били ударени, когато превозното средство е излязло от пътя малко след полунощ. Според непотвърдена информация след това от автомобила е излязъл мъж и е наръгал с нож поне една от жертвите.Характерът на нападението напомня много за случилото се преди две седмици при „Лондон Бридж“, съобщават британски медии, но уточняват, че все още не е ясно дали се касае за терористична атака.Информацията за инцидента все още е много противоречива. Някои съобщават, че шофьорът, който е арестуван, е бял човек. Според някои свидетели шофьорът просто е загубил контрол над волана. Има съобщения, че той е бил повален на земята от граждани и дошлите малко по-късно полицаи са го арестували.Районът е отцепен от полицията, разследването продължава. При инцидента, станал около 20 минути след полунощ местно време, е имало много хора по улиците, тъй като е последната седмица от Рамазана.От Мюсюлманския британски съвет потвърдиха, че атаката е била насочена срещу поклонниците и допълниха: „Нашите молитви са с жертвите“.Междувременно британският премиер Тереза Мей заяви в декларация, че мислите й са с ранените. „Това е ужасяващо. Всички мои мисли са с ранените, с обичните им хора и със спасителните екипи, работещи на място”, заяви тя.Лидерът на опозиционната Лейбъристка партия Джереми Корбин заяви, че е шокиран от нападението с ван срещу богомолци. „Мислите ми са с хората и с общността, засегната от това ужасяващо събитие”, написа той в „Туитър”.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Бус се вряза в пешеходци край джамия в Лондон\t\t\t"}
{"url": "https://trud.bg/%d0%b1%d1%83%d0%b7%d0%bb%d1%83%d0%b4%d0%b6%d0%b0%d0%bd%d1%81%d0%ba%d0%b0-%d1%87%d0%b8%d0%bd%d0%b8%d1%8f-%d1%81-%d0%bc%d0%b5%d1%88%d0%b0%d0%bd%d0%b0-%d1%81%d0%ba%d0%b0%d1%80%d0%b0/", "text": " Най-после! На 25-ата година откакто на БСП й взеха „чинията“ на Бузлуджа, тя отново поиска да влезе в партийното портфолио.През 2011 година тогавашният премиер Бойко Борисов подписва решение на Министерския съвет, с което одържавеният през 1992 година монумент се връща безвъзмездно на столетницата. Упълномощава се областният управител на Стара Загора да финализира сделката. Това обаче не се случва. Изоставеният от десетилетия паметник се руши и разграбва, влезе като снимачен фон на американския екшън „Механикът: Възкресение“ с Джесика Алба и Джейсън Стейтъм, но така и не възкръсна (виж карето). Дори през пролетта на тази година служебното правителство на проф. Огнян Герджиков а-ха да го върне на държавата, но и това не стана.„Чинията“ с мешана скара се прехвърля през годините – никой не я иска, на никой не му стиска да я поддържа и да я превърне поне в туристическа забележителност. Скарата отдавна е изстинала и вкиснала, за претопляне и дума не може да става.По ирония на съдбата паметникът попада на два пъти в престижната глобална класация за „Най-красивите изоставени места по света“. Веднъж му е отредено 25-о място, а през 2013 година е обявен дори за номер 1.„Чинията“ на върха е номер едно и по други показатели. Решение за изграждането на Дом-паметник на Комунистическата партия се взима от Секретариата на ЦК на БКП на 11 март 1971. Строежът му започва през 1974 г. и се финансира с дарения на стойност 14 186 000 лв. Дом-паметникът е открит на 23 август 1981 г., пише в официалните документи от онова време.Проектът е дело на известния архитект Георги Стоилов.Сградата има визуална прилика с Олимпийския стадион в Монреал, както и с постройка проектирана около 1955 г. от Франк Лойд Райт на гръцка православна църква в Уисконсин, САЩ. В строежа участват някогашните строителни войски и доброволци-бригадири. Ръководител на грандиозния обект е командирът на старозагорската строителна дивизия генерал Делчо Делчев.Дом-паметникът се състои от куполна зала и 70-метров двоен пилон. На върха на пилона са монтирани 2 петолъчки с размери 6,50/12 м. Тържествената зала е с диаметър 42 м и височина 14,5 м и е декорирана с мозайки с обща площ от 550 кв. м. Мозайките пресъздават борбите на БКП и изграждането на социалистическо общество. В коридора около залата има 14 художествени композиции, дело на известни български и чужди творци.В петолъчката на върха на пилона са били монтирани осветителни тела с мощност 150 киловата и по проект светлината от тях трябвало да се вижда от румънския бряг на река Дунав, а през нощта и в ясно време – от брега на Бяло море в Беломорска Тракия. След 1990 година звездите са изпочупени, твърди се, че е стреляно по тях с автоматично оръжие. Само за тях, направени от изкуствен рубин, внос от СССР, са платени над 600 хиляди тогавашни лева.Днес огромната композиция, в която били излети 3 милиона куб. м бетон и вложени 2-3 хиляди тона желязо, е изоставена и на практика няма стопанин. Частна фирма пое ангажимент по охраната, но това не може да спре доразрушаването й. Таванът на „чинията“ е пробит на много места, дъжд и сняг проникват във вътрешните пространства, паната отдавна са изкъртени. Заварена метална врата спира достъпа на посетители, но те проникват през дупките в конструкцията. Така „чинията“ оживява във фотогалерии у нас и по света.А отскоро казанлъшки фотограф организира там сватбени церемонии за младоженци.През годините има няколко проекта тя да бъде възстановена и да й се вдъхне нов живот. Вероятно част от тях има предвид и ръководството на БСП в лицето на Корнелия Нинова, щом си я поиска отново с писмо до премиера Бойко Борисов. Преди шест години, още в първия си мандат, той поднесе на тепсия същата „чиния“ на тогавашния лидер на социалистите Сергей Станишев, но до прехвърляне не се стигна.Младата архитектка Дора Иванова лансира пред автора на композицията арх. Георги Стоилов и пред археолога проф. Николай Овчаров идеята си домът-паметник да се превърне в монумент на националната историческа памет (отдолу нагоре – античен период, Средновековие, Османско робство, социализъм, настояще – това е основното й предложение). Иванова вижда запазването на монумента и като , музей на комунизма, мултифункционална зала, хотел или ресторант. Това се случи преди около две години, но оттогава нищо не е направено. Изчисленията сочеха, че за санирането на сградата ще трябват поне 2,5 милиона лева. Имаше идея и за виртуална 3D разходка из  руините на комплекса, също дело на млади ентусиасти. В деня, в който новият президент на България Румен Радев стъпи в длъжност, CNN излъчи специален филм за комунистическия паметник.Ако „чинията“ на Бузлуджа бъде ремонтирана и превърната в музей, ресторант или хотел, то тя може да носи сериозни приходи на БСП. Особено на фона на перспективата държавните партийни субсидии да бъдат жестоко орязани. Ще доживеем ли да си хапнем историческа мешана скара на върха на Балкана? Джейсън Стейтъм каца с хеликоптер на покриваПаметникът на Бузлуджа влезе във филм с Джейсън Стейтъм в началото на 2016 година. „Механикът – Възкресение“ е втора част на хитовата лента, която екшън актьорът засне в България. Във филма Стейтъм прелита над три континента, за да спаси своята любима, в ролята е Джесика Алба. Главният герой преживява страхотни опасности. В един момент Стейтъм се озовава и в България.В кадрите са снимани сцени от Варна, София и Бузлуджа, където емблематичният паметник се превръща в хеликоптерна площадка.Филмът е с бюджет от 40 млн. долара.", "date": "2017.06.19", "title": " Бузлуджанска чиния с мешана скара\t\t\t"}
{"url": "https://trud.bg/%d0%b8-%d0%b4%d0%bd%d0%b5%d1%81-%d1%89%d0%b5-%d0%b2%d0%b0%d0%bb%d0%b8/", "text": "И днес облачността ще е предимно значителна, a на много места отново ще има валежи. Повече слънчеви часове ще има над северозападните и югозападните райони, където и дневните температури ще са по-високи, показва справка в сайта на НИМХ при БАН. Максималните температури ще са предимно между 20° и 25°.В планините ще е облачно и с валежи от дъжд, над 2300-2400 метра – от сняг. Ще духа силен, по високите и открити части – бурен североизточен вятър. Максимална температура на височина 1200 метра – около 13°, на 2000 метра – около 6°.По Черноморието облачността ще е предимно значителна и отново ще има превалявания, временно интензивни и придружени с гръмотевици. Ще духа умерен и силен север-североизточен вятър. Максималните температури ще са между 20° и 23°. Температурата на морската вода е 19-22°. Вълнението на морето ще е 2-3 бала.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " И днес ще вали"}
{"url": "https://trud.bg/%d1%86%d1%81%d0%ba%d0%b0-%d0%b8-%d0%b4%d1%83%d0%bd%d0%b0%d0%b2-%d0%b7%d0%b0%d0%b5%d0%b4%d0%bd%d0%be-%d0%bd%d0%b0-%d0%b6%d1%80%d0%b5%d0%b1%d0%b8%d1%8f/", "text": "Представители на ЦСКА и „Дунав“ (Русе) ще присъстват заедно на жребия за Лига Европа. „Червените“ ще бъдат представяни от почетния президент Димитър Пенев, докато изпълнителния директор Ивайло Петков ще е човекът на „драконите“ в Нион. Един от тях със сигурност ще се разкара напразно, тъй като днес ще стане ясно кой от двата отбора ще играе в Лига Европа.„Дунав“ все още очаква формалната зелена светлина, за да получи заслуженото си място в Европа, като това се трябва да се случи след заседанието на УЕФА в понеделник, когато ще се утвърди окончателният списък с участващи отбори – пише тимът от Русе на своя сайт. – Надяваме се да използваме своя „Градски стадион“ в Русе, който очаква формално разрешение от УЕФА, за Първия и Втория предварителен кръг на Лига Европа“.Снощи ЦСКА започна с мачовете в подготвителния си лагер на австрийска земя за купата „Щубай“. „Червените“ стартираха в тристранния турнир срещу „Вакер“ (Австрия) и „Габала“ (Азербайджан).", "date": "2017.06.19", "title": " ЦСКА и „Дунав“ заедно на жребия"}
{"url": "https://trud.bg/%d1%81%d1%8a%d0%b4%d1%8a%d1%82-%d1%89%d0%b5-%d0%bd%d0%b0%d0%bf%d1%80%d0%b0%d0%b2%d0%b8-%d0%bf%d0%be%d1%80%d0%b5%d0%b4%d0%b5%d0%bd-%d0%be%d0%bf%d0%b8%d1%82-%d0%b4%d0%b0-%d0%b4%d0%b0%d0%b4%d0%b5-%d1%85/", "text": "Специализираният наказателен съд ще направи нов опит да даде ход на делото за атентата на летище „Сарафово“.На 18 юли 2012 г. в 17:23 часа атентатор самоубиец се взриви до автобус с израелски туристи на паркинга пред терминала. Загинаха 7 души, сред които българският гражданин Мустафа Кьосов.Подсъдими по делото, задочно, са Мелиад Фарах – с австралийско и ливанско гражданство и Хасан ел-Хадж Хасан – с канадско и ливанско гражданство.Бащата на загиналия Мустафа Кьосов е депозирал граждански иск за половин милион лева. Делото обаче се отлага на няколко пъти заради проблеми с призоваването на пострадалите и близките на загиналите от Израел.(Източник: АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Съдът ще направи пореден опит да даде ход на делото за атентата на летище „Сарафово“"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba%d1%8a%d1%82-%d0%bd%d0%b8-%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%bd%d1%8f%d0%bc/", "text": "Няма информация за пострадали български граждани, твърде рано е да се говори за този аспект на . Това заяви посланикът ни във Великобритания Константин Димитров, след по . „Това, което знаем е, че шофьорът на буса е задържан. Полицията в Лондон потвърждава за една жертва на атаката“, посочи той.Идентификацията е бавен и деликатен процес, не може да се очаква информация за това в следващите часове, предвид действията на властите при предходни атаки. Местопроизшествието е в Северен Лондон, оживено място, информира още посланик Димитров.„Следвайки стила на британските власти, те едва ли биха се ангажирали в първите минути да обявят, че случилото се е терористичен атентат. До началото на деня ще имаме пълна картина на станалото“, арабистът проф. Владимир Чуков.„На базата на отделни показания, моят анализ сочи, че виждаме повторение на това на Лондон бридж. Знакът може би този път обаче е обратен. С оглед на ставащото през последните седмици в Лондон. Много проблеми са се наслоили очевидно в британското общество и те трябва да бъдат решени“, каза още проф. Чуков.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Посланикът ни във Великобритания: Няма информация за пострадали български граждани при атаката на джамия в Лондон"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0%d1%82-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5-%d0%b7%d0%b0-%d0%b1%d1%80%d0%b5%d0%ba%d0%b7%d0%b8%d1%82-%d0%b2-%d0%b1%d1%80%d1%8e/", "text": "Почти година след референдума във Великобритания за членството й в Европейския съюз, днес започват преговорите за брекзит в Брюксел.Това се случва в сложната ситуация след слабите резултати на британския премиер Тереза Мей на отминалите избори и критиките към властта след големия пожар в жилищен блок в Лондон, взел много жертви.Министърът на Великобритания по брекзит Дейвид Дейвис ще се срещне с ръководителя на преговорния екип на ЕК Мишел Барние в Брюксел, където ще започнат разговорите за разтрогване на продължилия 44 години съюз.При първия етап от преговорите ще се търси споразумение за съдбата на европейските граждани, установили се във Великобритания и на британците, живеещи в ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Започват преговорите за Брекзит в Брюксел"}
{"url": "https://trud.bg/%d1%87%d0%be%d0%b2%d0%b5%d0%ba-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%bf%d1%80%d0%b8-%d1%81%d0%b1%d0%bb%d1%8a%d1%81%d1%8a%d0%ba-%d0%bc%d0%b5%d0%b6%d0%b4%d1%83-%d0%b1%d1%83%d1%81-%d0%b8/", "text": "Мъж е загинал при пътен инцидент, станал тази сутрин на пътя Мездра- Ботевград, при разклона за Ребърково, съобщиха от МВР.Сигналът е подаден малко след 6 часа. По първоначални данни са се ударили ТИР и микробус. Водачът на буса е загинал на място. Работата по установяване на причините за инцидента продължават.Движението на моторни превозни средства се пренасочва през Ребърково.На място има пътни полицаи, които регулират движението.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Човек е загинал при сблъсък между бус и камион край Ребърково"}
{"url": "https://trud.bg/%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc%d1%8a%d1%82-%d0%b2-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d0%b5-%d0%bd%d0%b5%d0%b2%d0%b0%d0%bb%d0%b8%d0%b4/", "text": "85% от гласувалите на местния референдум в Стара Загора са поискали местността „Бедечка“ да бъде превърната в парк, става ясно от публикуваните от ОИК резултати. Референдумът не премина необходимия минимум от 40% избирателна активност, за да бъде прието решението за валидно.От общо 143 172 имащи право на вот, до урните са отишли едва 22 082 души (15,42%). 18 984 от гласувалите, са отбелязали „Да“ на бюлетината, а 3130 – „Не“. Невалидните бюлетини са 123.Гражданите трябваше да изразят мнението си за бъдещето на „Бедечка“ – дали местността да бъде застроена или превърната в парк. Въпросът на местното допитване бе: „Да бъде ли извършено отчуждаване на частните незастроени имоти в квартал „Бедечка“, по реда на Закона за общинската собственост и Закона за устройство на територията, при граници: от изток – бул. „Хан Тервел“, от запад – ул. „Ив. Вазов“, от север – алеята към предприятие „Труд“ и от юг – ул. „Христина Морфова“? На територията на отчуждените имоти да се изгради парк, за сметка на бюджета или активи на Община Стара Загора.“АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Референдумът в Стара Загора е невалиден, едва 15% отидоха до урните\t\t\t"}
{"url": "https://trud.bg/%d0%b5%d0%b4%d0%b8%d0%bd-%d1%87%d0%be%d0%b2%d0%b5%d0%ba-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%bf%d1%80%d0%b8-%d0%b8%d0%bd%d1%86%d0%b8%d0%b4%d0%b5%d0%bd%d1%82%d0%b0-%d0%b2-%d0%bb%d0%be/", "text": "Един човек е загинал, а други осем са настанени в болница, след като в северната част на Лондон.Британските антитерористични части разследват инцидента, съобщиха от полицията.48-годишният шофьор на превозното средство е бил „задържан от гражданите на място на инцидента и след това е бил арестуван от полицията“, допълниха британските власти.По-късно тази сутрин британският министър-председател Тереза Мей ще проведе извънредно заседание във връзка с инцидента. Мей подчерта, че полицията разглежда инцидента като „потенциална терористична атака“.", "date": "2017.06.19", "title": " Един човек е загинал при инцидента в Лондон\t\t\t"}
{"url": "https://trud.bg/%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0-%d1%81%d0%b8%d0%bb%d0%b5%d0%bd-%d0%b2%d1%8f%d1%82%d1%8a%d1%80-%d0%b2-8-%d0%be%d0%b1%d0%bb%d0%b0%d1%81%d1%82%d0%b8-%d0%b4%d0%bd%d0%b5%d1%81/", "text": "Жълт код за силен вятър е обявен в 8 области на страната днес, показва справка на сайта на НИМХ при БАН.Предупреждението е за областите Кърджали, Хасково, Ямбол, Сливен, Бургас, Шумен, Варна и Добрич, където се очаква вятър със скорост 14-17 м/сек и пориви до 20-22 м/сек.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Жълт код за силен вятър в 8 области днес"}
{"url": "https://trud.bg/%d0%bf%d0%b0%d1%80%d1%82%d0%b8%d1%8f%d1%82%d0%b0-%d0%bd%d0%b0-%d0%bc%d0%b0%d0%ba%d1%80%d0%be%d0%bd-%d0%bf%d0%b5%d1%87%d0%b5%d0%bb%d0%b8-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0/", "text": "Партията на новия президент на Франция Еманюел Макрон убедително печели .Центристката партия на Макрон „Република, напред“ и съюзеното с нея Демократично движение (МоДем) спечелиха мнозинство на вчерашния втори тур на парламентарните избори.Партията ще има между 350 и 360 депутати от общо 577 в Националното събрание – значително над абсолютното мнозинство от 289 депутатски мандата, сочат последните резултати. 56% от избирателите не са гласували.Дясната партия на Републиканците и центристките й съюзници получават между 126 и 136 депутатски мандата, следвани от социалистическата партия с 44-46 депутати, пред радикалната левица и комунистите.Министър-председателят на Франция Едоар Филип заяви, че по-голямата част от гласоподавателите са „предпочели надеждата пред гнева, оптимизма пред песимизма, доверието пред оттеглянето“, предава France 24.„Преди година никой не си представяше политическо обновление като това. Ние дължим това на желанието на президента на страната да даде нов живот на демокрацията. Ние също така дължим това на френския народ, който искаше да даде ново лице на националното представителство“, подчерта премиерът.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Партията на Макрон печели парламентарните избори"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%bd%d0%b0%d1%80%d0%be%d0%b4%d0%bd%d0%be%d1%82%d0%be-%d1%81%d1%8a%d0%b1%d1%80%d0%b0%d0%bd%d0%b8%d0%b5/", "text": "Силната опозиция мобилизира мнозинството– Г-н Главчев, БСП ви обвиниха, че не мислите за пенсионерите, отхвърляйки тяхното предложение за преизчисляване на пенсиите. Какво ще направи ГЕРБ по отношение на тази чувствителна социална група?– Като председател на Народното събрание ще коментирам предложенията на всички групи. Ясно е, че когато и да има предложения, свързани с доходите на пенсионерите, те винаги ще са закъснели. България е на опашката по доходи в ЕС. Нормално е всяка политическа група да предложи начин за увеличението им. За съжаление, някои от идеите са откровена спекула. Едни партии остават на твърди реалистични позиции, а други бягат във фантастиката. За да се случи нещо в разходната част на бюджета, трябва да има източник на приходи. Другото означава увеличаване на дефицита, поемане на дългове… Убеден съм, че никой не би искал да се случи нещо подобно. Не мисля, че е редно българите да се делят на пенсионери и непенсионери. Нима доходите на младите хора не са ниски?! Знаем, че е голям броят на пенсионерите, че пенсиите им са мизерни, но нима заплатите на лекарите, на учителите и на други категории работещи са високи?-Какво всъщност ще се случи с пенсиите?– В програмата на управляващата коалиция е записано – от първи юли минималната пенсия ще стане 180 лв. и преди края на годината – 200 лв. Това е заложено и има средства от повишените приходи на НОИ. Коалицията “Обединени патриоти” прояви разбиране и след като им бяха показани разчети от финансовото министерство и от НОИ, те се съгласиха на плавна стъпка. Това не означава, че минималната пенсия никога няма да стане 300 лв. Дай Боже, да стане и повече. Всичко зависи от приходите.– Много шум се вдигна и около друг законопроект – за мажоритарния избор на депутатите и за намаляването на субсидиите на партиите от 11 лв. на 1 лв. Опозицията обвини ГЕРБ в популизъм. Защо не осигурихте подкрепа за промените?– Какво означава популистки предложения? Имаше референдум, референдум означава глас на народа. Казахме, че трябва да се съобразим с поисканото от суверена. Предимствата на мажоритарната и на пропорционалната система би трябвало да се разискват преди референдума, а не постфактум.– Нали не сте забравил, че и ГЕРБ мълчахте, когато в парламента трябваше да се обсъдят въпросите за референдума на Слави Трифонов?– Мога да се съглася, че от всички парламентарни групи, включително и от нашата, референдумът бе подценен. Когато има Инициативен комитет неговата задача е да проведе разяснителна кампания. След като има такъв резултат, очевидно този комитет си е свършил работата. Докато останалите, които са били на противоположно мнение, не са направили същото. Спомнете си, какво се случи във Великобритания. Там имаше жестоки спорове какви ще са последиците от излизането от ЕС. Едните казваха, че ще стане много зле, другите казваха, че ще е супер. С минимална разлика спечелиха онези, които поискаха излизане от ЕС. Никой не си помисли от политиците във Великобритания да не се съобрази, с това което са поискали гражданите. А в България слушаме мариновани изказвания по темата какво се случи на референдума…– Какви са тия мариновани изказвания?– От рода “да има смесена система”. Няма такъв въпрос на референдума. Ще продължа с аналогията с Великобритания. Ако действаха като някои от нашите политици, там би следвало да има обструкции от типа на: „Не сте достатъчно дорасли, за да можете да проумеете каква е същността на въпроса”. Виждате, че се прокрадват и такива твърдения, които показват абсолютно подценяване на суверена. Смисълът на пряката демокрация е всички да кажат какво мислят. Хората са различни – кой дорасъл, кой недорасъл, но принципът на пряка демокрация е да се питат всички. Във Великобритания, ако бяха тръгнали с нашия подход, можеха да кажат: “Дайте да направим нещо междинно – Шотландия нека да си остане в ЕС, а пък Уелс и Англия да излязат”. Нищо подобно не се случи там, само Шотландия обяви, че иска да си проведе референдум. Но при нас няма Шотландия и Уелс…– Няма ли отново да внесете промени в Изборния кодекс, или действащия ви харесва? Хората дадоха ясен знак, че искат смяна на модела.– Хората поискаха промяна на изборната система и то по определен начин. Доста сериозна част от българските избиратели казаха точно какво искат. Ние искахме и продължаваме да искаме да изпълним волята на суверена.– Слушайки дебата по промените в Изборния кодекс ми направи впечатление, че всички партии говореха напористо по темата мажоритарен вот и нямаше нито едно изказване по другата, за намаляването на субсидията. Не беше ли субсидията истинската причина за препъване на промените?– Не мога да кажа дали е така. В проекта ни беше включено и намаляването на субсидията от 11 лв. на 1 лв. ГЕРБ не казваме, че мажоритарният вот е по-добър, нито че е по-добре субсидията да е 1 лв., но след като суверенът го е поискал, ние сме длъжни да се съобразим. Вече имаме резултат от референдум и несъобразяването с него, означава неглижиране на пряката демокрация.– Как се чувствате като председател на Народното събрание, останал на поста, благодарение на четири гласа?– Това е реалността на управлението на ГЕРБ и патриотите – четири гласа разлика – 122 на 118. Вотът на недоверие към мен показа, че твърдението “Воля” е патерица на властта” издиша.– След като останахте на поста младите лъвчета в БСП тръгнаха по телевизионни студия и заобясняваха, че Цецка Цачева им липсва…– И на мен ми липсва. Да, тя е изявен парламентарист. Но изявени парламентаристи са и Михаил Миков, Янаки Стоилов, Атанас Мерджанов. На мен ми липсват те.– Трудно ли се работи в парламент с толкова многобройна и така ожесточена опозиция?– Това мобилизира мнозинството. Опозиция и мнозинство са като скачени съдове. Когато има силна опозиция и мнозинството се изявява с по-голяма сила. Проблемът е по-скоро друг. Добре би било и опозицията, и управляващите да са по-обрани в изказванията си, да има повече политически дебати и по-малко лични нападки. Когато има политически тези винаги оставям депутатите да си ги развият. Дори и още десет пъти да ми поискат оставката, няма да си променя стила. Обвиненията срещу мен бяха, че не съм прекъснал оратор, който прави изявление от името на парламентарна група. Не си спомням случай в парламентарната практика, когато да е прекъсвано подобно изявление и да се отнеме думата на оратора.– Не ви ли притеснява острия тон и нападките, които са извън границите на политическото говорене?– Езикът меко казано е остър. Няма да се връщам на това, кой е дал тон, по-скоро ще апелирам да се престане. За съжаление, дневният ред на политиците се разминава с дневния ред на онези, които са ги изпратили да ги представляват в НС.– Кажете какво ще направите, за да доближите дневния ред на политиците, до този на обществото?– Време е да започнем да се занимаваме с теми, които интересуват избирателите. И не само да се занимаваме, но и да ги решаваме. Когато тръгнеш да се занимаваш с тема, каквато е мажоритарният вот, те питат дали това не е популизъм. Какво трябваше да направим с мажоритарния вот, за да не кажат, че сме популисти? Дори и с пенсиите нещата изглеждат по подобен начин. Добре е да насочваме вниманието на избирателите си към неща, които може да се случат, вместо да ги залъгваме с фантазии. Смисълът на работата на парламента, а и на всяко едно управление, е гражданите да почувстват подобрение в живота си. Ако не се случва това, политиците си отиват, сменят ги с други.– Парламентът е с най-нисък рейтинг сред институциите. Имате ли идея как може да се промени това?-Вече казах, че трябва да се доближим до дневния ред на обществото. Другата стъпка е качествено законодателство. Трябва да правим такива закони, които да решават проблемите на избирателите.– От доста време депутатите са превърнати в хора, които натискат копчето за гласуване. Повечето законопроекти се пишат от МС. Кога ще се промени това?– Ще ви опровергая. Преди няколко дни една неправителствена организация представи данни, според които твърде много законопроекти се пишат от народните представители. Организацията се занимава със социология на законодателството, изследва и какви са последствията от приетите закони. Обясниха, че многото проекти, внесени от депутати, са индикатор за лобизъм.– Не е ли време да се приеме Закон за лобизма?– Това е въпрос на политическа воля. Както за закон за лобизма, така и за антикорупционен закон.– Подсетихте ме. Кажете докъде стигна антикорупционният закон.– Подготвят го в правосъдното министерство, защото стигнахме до извода, че е по-добре да дойде от Министерски съвет. Там се извършва цялостна оценка на въздействието.– Мандатът ще ви стигне ли за писане на закона и изготвяне на оценката за въздействието му?– Очакваме съвсем скоро от правосъдното министерство да приключат работата по закона. Правосъдният министър Цецка Цачева увери, че се работи много активно по закона. Важното е да се създаде добър нормативен акт. Знаете, че към предишния вариант имаше много критики. И тогава казвахме, че задължително трябва да има подобен закон, насочен към висшите етажи на властта. Липсата на подобен закон сваля рейтинга на всички, които са на власт. Предложението на ГЕРБ за облекчаване на административната тежест и за по-малък контакт на гражданите с чиновниците е стъпка от борбата с корупцията по средните етажи. Когато представител на фирма или гражданин общува с по-малко инстанции и чиновници, възможността за корупционен натиск намалява значително.– Електронното управление е най-ефикасното лекарство срещу чиновническата корупция. Кога ще заработи то?– Истина е, че когато има електронно управление, корупцията се свежда до минимум. Надяваме се съвсем скоро и електронното управление да заработи пълноценно. Нашият гостДимитър Главчев е роден на 15 август 1963 г. в София. Средното си образование завършва в столичното 35 СОУ “Добри Войников”(тогава ГРЕ “Михаил Калинин”) през 1981 г.Висше образование получава в УНСС (тогава ВИИ”Карл Маркс”) със специалност “икономист-счетоводител”. Главчев е магистър по международни икономически отношения от УНСС. Той е дипломиран експерт-счетоводител и регистиран одитор.Главчев бе депутат от партия ГЕРБ в 41-вото, 42-рото и 43-тото Народно събрание. Заместник-председател на 43-тото Народно събрание.", "date": "2017.06.19", "title": " Председателят на Народното събрание Димитър Главчев пред „Труд“: Незачитането на референдума е неглижиране на пряката демокрация"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8-%d1%82%d1%83%d1%80%d0%b8%d1%81%d1%82-%d1%81%d0%b5-%d0%bd%d0%b0%d1%85%d0%b2%d1%8a%d1%80%d0%bb%d0%b8-%d0%b2%d1%8a%d1%80%d1%85%d1%83-%d0%bf%d0%b5/", "text": "Руски и германски турист са изправили на нокти полицаите край морето през уикенда.В Слънчев бряг, в бийч бар „Кабана” е бил задържан 26-годишният немски турист Т.Г. Той безпричинно блъснал момиче, което се забавлявало в заведението, а после се сбил последователно с управителя, охранителя и бармана. Не стига това, но и буйствал и при задържането си.По случая е образувано бързо полицейско производство.В Созопол 47-годишният руски турист Д.И. крещял и се заканвал на персонала на хотела, в който отседнал- на ул. „Одеса“ в града. Същият продължил с противоправното си поведение и спрямо дошлите на място полицейски служители, което наложило задържането му за срок до 24 часа и съставянето на акт по Указа за борба с дребното хулиганство. Наложена му е административна санкция – глоба в размер на 500 лв., съобщиха от ОД на МВР.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Германски турист се нахвърли върху персонал и полицаи в бар в Слънчев бряг\t\t\t"}
{"url": "https://trud.bg/%d0%bf%d1%8a%d1%80%d0%b2%d0%b8-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b8-%d1%80%d0%b5%d0%b0%d0%ba%d1%86%d0%b8%d0%b8-%d1%81%d0%bb%d0%b5%d0%b4-%d0%bf%d0%be%d0%b1%d0%b5/", "text": "Министърът на външните работи на Норвегия беше един от първите чуждестранни лидери, поздравили френския президент Еманюел Макрон за победата на втория тур от парламентарните избори, предава France 24.„Поздравления за Еманюел Макрон за изключителните резултати на изборите за парламент във Франция“, написа Бьорге Бренде в туитър.По-рано германският канцлер Ангела Меркел и лидерът на германските социалдемократи Мартин Шулц също отправиха своите поздравления към френския държавен глава.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Първи международни реакции след победата на Макрон"}
{"url": "https://trud.bg/%d0%b5%d1%81-%d0%be%d0%b1%d1%81%d1%8a%d0%b6%d0%b4%d0%b0-%d0%be%d1%82%d1%82%d0%b5%d0%b3%d0%bb%d1%8f%d0%bd%d0%b5%d1%82%d0%be-%d0%bd%d0%b0-%d1%81%d0%b0%d1%89-%d0%be%d1%82-%d0%bf%d0%b0%d1%80%d0%b8%d0%b6/", "text": "Очаква се, в свое заключение, 28-те правителства на Европейския съюз единодушно да изразят разочарованието си от  за борба с климатичните промени, информира .Въпросът ще бъде обсъден от министрите на околната среда в Люксембург.Те ще продължат и преговорите по двете законодателни предложения за намаляване на емисиите на парникови газове в сектори, които не са обхванати от схемата за търговия с емисии.Строителството, транспортът, отпадъците, земеделието и горите засягат голяма част от вредните емисии на Европа.В Париж беше поет ангажимент за намаляване на газовете от тези сектори на 30 % до 2030 г. спрямо нивата от 2005 г.Все още не е приета схемата, която определя коя държава с колко трябва да съкрати замърсяването си.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " ЕС обсъжда оттеглянето на САЩ от Парижкото споразумение за климата"}
{"url": "https://trud.bg/%d0%b2%d1%8a%d0%bd%d1%88%d0%bd%d0%b8%d1%82%d0%b5-%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%bd%d0%b0-%d0%b5%d1%81-%d1%83%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d1%81%d0%b0%d0%bd/", "text": "На редовно заседание в Люксембург, външните министри на Евросъюза ще удължат с 1 година санкциите, свързани с окупирания от Русия Кримски полуостров, информира .Рестриктивните мерки се отнасят за европейски лица и фирми, които нямат право да изнасят определени стоки и технологии в Крим, нито да купуват от там стоки и суровини.Мерките забраняват европейските инвестиции на кримска територия.По време на работен обяд, министрите ще обсъдят дипломатическата криза в Персийския залив, свързана с Катар.Ситуацията в Ирак и сътрудничеството с НАТО в отбраната също са част от дневния ред.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Външните министри на ЕС удължават санкциите за Крим"}
{"url": "https://trud.bg/%d0%b1%d0%bb%d0%b8%d0%b7%d0%be-66-%d0%bc%d0%bb%d0%bd-%d0%b4%d1%83%d1%88%d0%b8-%d1%81%d0%b0-%d0%bd%d0%b0%d0%bf%d1%83%d1%81%d0%bd%d0%b0%d0%bb%d0%b8-%d0%b4%d0%be%d0%bc%d0%be%d0%b2%d0%b5%d1%82%d0%b5/", "text": "Опустошителните конфликти, насилието и преследването в държави като Сирия и Южен Судан са принудили рекордните 65,6 млн. души да напуснат домовете си до края на 2016 г. Това съобщиха от ООН, предаде АФП.„В края на 2016 г. в света е имало 65,6 млн. души, които са били насилствено разселени“, се казва в изявление на Агенцията на ООН за бежанците, в което се подчертава, че данните са „безпрецедентно високи“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Близо 66 млн. души са напуснали домовете си до края на 2016 година"}
{"url": "https://trud.bg/%d1%81%d1%8a%d0%b4%d0%b8%d0%b8%d1%82%d0%b5-%d0%b8%d0%b7%d0%b1%d1%80%d0%b0%d1%85%d0%b0-%d0%bd%d0%be%d0%b2%d0%b8%d1%82%d0%b5-%d1%87%d0%bb%d0%b5%d0%bd%d0%be%d0%b2%d0%b5-%d0%bd%d0%b0-%d0%b2%d1%81%d1%81/", "text": "Председателят на Избирателната комисия на Общото събрание на съдиите Светла Димитрова обяви, че при проведеното вчера повторно гласуване за членове на ВСС от състава на Съдийската колегия са  избрани: Красимир Шекерджиев, Атанаска Дишева, Олга Керелска, Боряна Димитрова и Севдалин Мавров, съобщават от ВСС.Изборите се проведоха в два тура. В съботния ден само  успя да се пребори за място в съдийската квота, след като спечели повече от половината действителни гласове – 988 гласа от общо 1951.Светла Димитрова съобщи, че вчера са гласували 1922 от имащите право на глас 2238 съдии. Общият брой на подадените действителни гласове е 1912 броя. Няма недействителни бюлетини при електронното дистанционно гласуване. Недействителните хартиени бюлетини са 10.С хартиена бюлетина са гласували 467-ма души, а чрез системата за електронно дистанционно гласуване 1455-ма съдии.От действителните бюлетини подадени в избирателните секции гласовете са разпределени, както следва:1. Атанаска Дишева – 809 гласа, 2. Боряна Димитрова – 690 гласа, 3. Вера Цветкова – 111 гласа, 4. Владимир Вълков – 403 гласа, 5. Георги Георгиев – 208 гласа, 6. Емил Дечев – 523 гласа, 7. Ерна Павлова – 413 гласа, 8. Илияна Балтова – 204 гласа, 9. Калин Баталски – 553 гласа, 10. Красимир Шекерджиев – 835 гласа, 11. Красимира Милачкова – 128 гласа, 12. Красимира Костова – 134 гласа, 13. Любомир Нинов – 66 гласа, 14. Методи Лалов – 193 гласа, 15. Мирослав Йорданов – 139 гласа, 16. Мирослав Начев – 132 гласа, 17. Николай Гунчев – 214 гласа, 18. Олга Керелска – 709 гласа, 19. Пламен Дацов – 207 гласа, 20. Райна Мартинова – 120 гласа, 21. Роман Николов – 144 гласа, 22. Светлозар Рачев – 304 гласа, 23. Севдалин Мавров – 576 гласа, 24. Станислав Георгиев – 427 гласа, 25. Татяна Жилова – 86 гласа, 27. Янко Янев – 208 гласа.При посочените резултати няма кандидат събрал повече от половината действителни гласове, поради което и на основание чл. 29л, ал. 4, изречение второ от ЗСВ за избрани се считат събралите най-много гласове.На основание чл. 29л, ал. 6 от ЗСВ при равен брой гласове избраният кандидат се определя от избирателната комисия чрез жребий, проведен в присъствието на заинтересованите кандидати.Решение на Избирателната комисия и протоколи на Избирателна секция №1 и Избирателна секция №2 от проведения днес избор за членове.Съгласно чл. 29н, ал. 4 от ЗСВ решението на Избирателната комисия подлежи на обжалване в седемдневен срок от обявяването му чрез Съдийската колегия на ВСС пред състав, състоящ се от трима съдии от ВКС и двама съдии от ВАС.", "date": "2017.06.19", "title": " Съдиите избраха новите членове на ВСС"}
{"url": "https://trud.bg/%d0%b5%d0%b4%d0%b2%d0%b0-%d0%b5%d0%b4%d0%b8%d0%bd-%d0%bd%d0%b0-%d0%b2%d1%81%d0%b5%d0%ba%d0%b8-4-%d0%bc%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d0%bc%d0%be%d0%b6%d0%b5-%d0%b4%d0%b0-%d0%bf/", "text": "Едва 30% от българите над 18 години спортуват. Още по-малък е броят на умеещите да плуват, сочи проучване на „Сова Харис“ за 2016 година. Едва 20-23% от населението у нас може да плува, а в Германия това са близо близо 92-95% от хората, коментира по БНТ акад. Христо Григоров – председател на БЧК.Според експертите в най-старата хуманитарна организация у нас, въвеждането на плуването като задължителна дисциплина в училище касае бъдещето на една здрава и просперираща България.От 1 юни работното време на спасителите е от 8:00 до 18:00 часа. Според нормативите на всеки 100 метра плажна ивица трябва да има спасителен пост.Според статистиката в България, за периода 2013-2016 г., 63% от удавянията са в незащитени вътрешни водоеми. Основната причина за удавяне при децата е оставянето им без надзор и липсата на познания как да се грижат за собствената си безопасностАКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Едва един на всеки 4-ма българи може да плува"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b8%d0%ba%d0%be%d0%bb%d0%b0%d0%b9-%d0%bf%d0%b5%d1%82%d1%80%d0%be%d0%b2-%d0%b4%d0%be-2-%d0%b3-%d1%82%d1%80%d1%8f%d0%b1%d0%b2%d0%b0-%d0%b4/", "text": "Темите на Естонското председателство ще бъдат електронно здравеопазване и антибиотичната резистентност. Беше добре да се дефинира категорично темата, която ще касае българското председателство в ресор здравеопазване, заяви здравният министър проф. Николай Петров по БНТ.Много широко е дискутирана темата за затлъстяването при децата в резултат на неправилно хранене. Ние развихме, задълбочихме и това е нашето намерение. Като втора тема на нашето председателство се обсъжда темата за достъпа до лекарствени продукти. Има се предвид проблемите, които многократно сме обсъждали, лекарствени продукти, които въобще не стъпват на нашия пазар, такива, които са в недостиг, допълни проф. Петров.По думите му първата тема е приета. По мое предложение темата нездравословно хранене при децата ще бъде разширена не само във връзка със затлъстяването, а и във връзка с някои заболявания, а защо не и в посока на това, че нашите деца все повече се променят, появяват се заболявания, които са нетипични за детската възраст. Има процес на подмладяване на множество заболявания, което също може да бъде обвързано с качеството на храните, коментира здравният министър.В края на юли ще има неформален съвет на министрите в Естония. Николай Петров е договорил наша група от експерти да останат, ако трябва една седмица, за да вземат всички добри модели. След това ще бъдат докладвани на ниво Министерски съвет и ще започне реализирането им.Проф. Петров заяви още, че трябва да бъде изградена системата за електронно здравеопазване. „Вторият стълб, който касае структурите на министерството на здравеопазването – лечебни заведения, доболнична помощ предстои да се изградят и то при едно много важно условие – тотална свързаност, защото електронните системи на НЗОК и на доболнична система трябва да работят като един организъм. Това е електронно здравеопазване. В НС се взе такова решение вече има зададени срок, мърдане няма. До 2 години трябва да имаме функциониращи електронно здравеопазване.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Министър Николай Петров: До 2 г. трябва да имаме функциониращо електронно здравеопазване"}
{"url": "https://trud.bg/%d0%b3%d1%80%d0%b8%d0%bc%d0%b8%d1%80%d0%b0%d0%bd%d0%b8%d1%82%d0%b5-%d1%81%d1%82%d1%83%d0%b4%d0%b5%d0%bd%d1%82%d0%ba%d0%b8-%d0%b8%d0%b7%d0%ba%d0%b0%d1%80%d0%b2%d0%b0%d1%82-%d0%bf%d0%be-%d0%b2%d0%b8/", "text": "Момичетата с грим изкарват по-високи оценки на изпит. Причината е, че той повишава самочувствието им и това подобрява паметта им, съобщи в. Мейл он сънди, цитиран от „„.Учените от Харвард и университета на Киети в Италия са работили със 186 студентки, следващи еднаква специалност. Те били разделени в три групи, като едно от условията било да са със сходен коефициент на интелигентност.Момичетата от първата група слагали грим, другите слушали музика, а третите рисували. След това ги изпитали върху раздел от учебник, който току-що са прочели. Използвалите козметика изкарали с от 10 до 20% по-високи оценки от останалите две групи.„Жените слагат грим, за да повишат самочувствието си, като знаят, че са по-привлекателни. Това ги кара да се чувстват по-добре под стрес. Позитивните емоции увеличават достъпа до информация в паметта“ – обясняват учените в сп. „„.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Гримираните студентки изкарват по-високи оценки на изпит"}
{"url": "https://trud.bg/%d0%bf%d0%be%d0%bb%d0%b8%d1%82%d0%ba%d0%be%d1%80%d0%b5%d0%ba%d1%82%d0%bd%d0%b8%d1%82%d0%b5-%d0%bb%d0%b8%d0%b1%d0%b5%d1%80%d0%b0%d0%bb%d0%bd%d0%b8-%d0%b1%d0%be%d0%bb%d1%88%d0%b5%d0%b2%d0%b8%d0%ba%d0%b8/", "text": "Патологичната параноя на съвременните прогресивни либерали срещу Тръмп, хората с консервативни нагласи и всички онези, които не са съгласни с доминиращата политически коректна догма, приема все по-тревожни измерения. Суровата омраза на съвременното западно мултикултурно „сошъл джъстис“ ляво се излива в директни и завоалирани заплахи за живота на американския президент и неговите избиратели.Журналисти, активисти и знаменитости фантазират физическото премахване на Тръмп, нормализират призивите за атентати срещу него и членовете на неговата администрация, композират демонизиращ, дехуманизиращ наратив, в който всеки несъгласен с тяхната авторитарна представа за политическия пейзаж заслужава да падне под боядисания в цветовете на дъгата ботуш на възбудения либерален гняв.Преди броени дни комедиантката, актриса и ко-водеща на новогодишната програма на CNN Кати Грифин участва във фотосесия, която напомни за клиповете с обезглавявания на мюсюлманската терористична групировка „Ислямска държава“. Тя позира пред обектива с окървавена маска, направена да изглежда като току-що отрязаната глава на Доналд Тръмп. Рапърът Снуп Дог пусна клип, в който убива клоун, стилизиран като 45-ия президент на САЩ. А от няколко седмици трупата на „Пъблик тиътър“ в Ню Йорк играе на открито пиесата на Шекспир „Юлий Цезар“, в която Цезар е докаран едно към едно с Тръмп. На финала има дълга сцена, в която Цезар/Тръмп e намушкан от жени и представители на малцинства. Кръвта му бавно изтича, той агонизира пред погледа на жена си, която е решена като двойничка на Мелания Тръмп, а публиката – съставена предимно от либерали от горната средна класа на Ню Йорк – се тресе в оргия от еуфория.За тях това не е просто някаква художествено компрометирана, порядъчно провокативна модерна интерпретация на класическо шекспирово произведение. За тези прогресивни елити това е възможност да съпреживеят реалистична репрезентация на съкровената си фантазия – убийството на Доналд Тръмп. Пиесата се явява нещо като извратен симулакрум на колективното публично бълнуване по насилствената смърт на президента.Много анализатори извън прогресивния балон останаха втрещени от лекотата, с която се нормализира поривът за покушение срещу действащ държавен глава на най-старата и стабилна демокрация на планетата. Явлението беше дефинирано като „Анти-Тръмп порнография на насилието“. Пиесата е спонсорирана от „Ню Йорк Таймс“, а много либерални журналисти и общественици изказаха своето възхищение от представлението като един водещ от CNN дори го определи за „шедьовър“.Извън опитите за намиране на художествени основания и вдъхновения за физическото премахване на демократично избран президент, в реалния живот кръвта вече тече по авенютата на властта. Преди дни ултралевият анти-Тръмп активист Джеймс Ходжкинсън стреля по републикански конгресмени във Вашингтон и рани тежко един от тях – Стив Скалис. После полицията откри в дома на Ходжкинсън списък с републиканци за екзекутиране. Фейсбук стената на психясалия прогресивен левичар е пълна с призиви срещу Тръмп, вижда се, че той редовно е следял и харесвал либерални мейнстрийм медии и предавания, които истерично атакуват администрацията на президента и републиканската партия.Режисьорът на филмовия хит „Отмъстителите“ и водещ холивудски либерал Джос Уедън написа преди време в своя профил в „Туитър“, че желае да види как „носорог изнасилва до смърт“ водещия републиканец и говорител на конгреса Пол Райън. Актрисата Сара Силвърман призоваваше армията да свали Тръмп с въоръжен военен преврат. Авторът и активист Дан Савидж написа, че желае „всички републиканци да са мъртви“. Мадона каза, че иска да взриви Белия дом. Сценаристът Дейвид Саймън призова хората да грабнат тухлите. Водещият Лари Уилмър бръщолевеше как би „удушил Тръмп с възглавница“. Друг водещ – Стивън Колбер – пусна колаж с главата на Стивън Милър, набучена на кол. Милър е един от най-приближените служителни на Тръмп.Оргията от либерална омраза срещу Тръмп се разгръща и ралива в статии, предавания, клипове, филми, сериали, статуси, пиеси, песни… Американският политически и културен живот не помни подобна освирепяла, озъбена пропаганда срещу един човек. Но не е само Тръмп. Той е аватар на всичко, което съвременните прогресивни елити ненавиждат и желаят да бъде изтрито от лицето на Земята. Възходът на Тръмп символизира събуждането от мултикултурната кома и отхвърлянето на парализиращата политическа коректност, която диктува на народите от западния свят, че те трябва да се подчинят на една авторитарна доктрина.Според тази доктрина критиката срещу ислямския екстремизъм е расизъм, белите хетеросексуални християни са носители на вродена привилегия и със самото си съществуване репресират етническите, расови, религиозни и сексуални малцинства. Тези малцинства са жертви на патриархалния, колонизаторски, империалистически бледолик запад и трябва да бъдат промотирани на всяка цена и защитавани със специални закони.Всяка по-остра критика срещу оруелския новоговор, двумисъл и престъпмисъл на съвременния постмодерен политкоректен либерализъм е реч на омразата и тя трябва да бъде смазана. С всички средства. Модерните розови болшевики не желаят да участват в дебат. Те искат да отменят дебата и да затворят устата на опозицията веднъж завинаги.Затова и в повечето западни университети и колежи е направо опасно да имаш консервативни възгледи. Разярени тълпи от индоктринирани „воини за социална справедливост“ палят собствените си университети, чупят частна собственост и нападат с насилие лектори и автори, които са посочени от пропагандата като „политически некоректни“.Големите, доскоро престижни, медии нормализират насилието срещу инакомислещите. Лицемерието и двойните стандарти са новите журналистически принципи. „Официалната лъжа“ диктува всички опоненти да бъдат дискредитирани, а всички съюзниници – независимо от това колко одиозни са – да бъдат промотирани. Затова ислямистката Линда Сарсур е обгрижвана от големите либерални медии, а смелата феминистка и критичка на ислямизма Аян Хърси Али е цапана методично в отвратителна клеветническа кампания, подкрепена от уважавани журналисти и „лидери на мнение“.Вирусът на „розовия прогресивен фанатизъм“ се промъква бързо и лесно в обществения организъм и работи отвътре за разрушаването му. Един цитат приписван на Чърчил описва ситуацията с тревожна точност – „Бъдещите фашисти ще се наричат анти-фашисти!“", "date": "2017.06.19", "title": " Политкоректните либерални болшевики са жадни за кръв"}
{"url": "https://trud.bg/%d0%bb%d0%b5%d1%82%d0%b8%d1%89%d0%b5-%d1%81%d0%be%d1%84%d0%b8%d1%8f-%d0%be%d1%82%d1%87%d0%b5%d1%82%d0%b5-13-%d0%bf%d0%be%d0%b2%d0%b5%d1%87%d0%b5-%d0%bf%d1%8a%d1%82%d0%bd%d0%b8%d1%86%d0%b8-%d0%b8/", "text": "Общо 559 542 пътници са мпреминали през летище София за месец май, което е ръст от 36,4% спрямо същия период на предходната година, отчетоха от аеропорта.Пътувалите по международни редовни линии са се увеличили с 35%, а ръстът по вътрешни линии е повече от 2 пъти спрямо миналата година или 23 973 души. Увеличение от 5% отбелязват и пътувалите с чартърните полети с 8 387 превозени пътници.През май кацналите и излетели самолети са 5 043, което е ръст от 13,4% спрямо същия месец на предходната година. Сравнявайки с показателите от май 2016 г. се наблюдава увеличение на самолетодвиженията по вътрешните маршрути с 43% и със 17% по международни редовни линии.Обработените товарни и пощенски пратки за периода са общо 1 944 тона или 32,5% повече от предходната година.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Летище София отчете 1/3 повече пътници и товари за май"}
{"url": "https://trud.bg/1900-%d0%b4%d1%83%d1%88%d0%b8-%d1%81%d0%b0-%d0%bc%d0%b8%d0%bd%d0%b0%d0%bb%d0%b8-%d0%bf%d1%80%d0%b5%d0%b7-%d0%bf%d0%b8%d1%80%d0%be%d0%b3%d0%be%d0%b2-%d0%b7%d0%b0-%d1%82%d1%80%d0%b8-%d0%b4%d0%bd/", "text": "1900 души потърсиха помощ в Спешното отделение на  „Пирогов“ за последните 3 дни. От тях 200 се наложи да останат за лечение. 90 от преминалите са здравнонеосигурени граждани, съобщиха от пресцентъра на лечебното заведение.39-годишната жена, транспортирана в УМБАЛСМ „Н. И. Пирогов” вчера след катастрофата в района на Кресненското дефиле, е настанена в Централна реанимация на болницата. Пациентката има политравма. Екипът прилага най-съвременен протокол при лечението й.Екип на Детската травматология е оперира 14-годишно момче, пострадало при инцидент на пешеходна пътека на бул. „Владимир Вазов” в София през миналата седмица. По време на неколкочасовата операция, лекарите са коригирали многофрагментно счупване, засягащо лакътната става. На пациента са поставени 2 плаки, които стабилизираха счупването. Така не се налага продължително носене на гипсова имобилизация. Интервенцията е преминала успешно и ръката на пациента се възстановява нормално. Той е настанен в реанимация, контактен и адекватен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " 1900 души са минали през „Пирогов“ за три дни"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%bc%d0%be%d1%81%d0%ba%d0%be%d0%b2%d1%81%d0%ba%d0%b8-%d0%b1%d0%b4%d0%b6-%d1%89%d0%b5-%d0%bf%d0%be%d0%bb%d1%83%d1%87%d0%b8-224-%d0%bc%d0%bb%d0%bd-%d0%bb%d0%b2/", "text": "„Длъжни сме да спрем войната по пътищата, не само заради срещите на министри с премиера Бойко Борисов”, заяви министърът на транспорта Ивайло Московски по . По думите му битката е комплексна и изисква сериозен ангажимент от няколко държавни институции. „Имаме задължение да поправим неща в системата, но зависи от манталитета на самите хора”, категоричен е Московски.Според него премахването на предупредителните табели за наличието на камери по пътищата ще даде добър резултат. „Тези табели нямат никаква превантивна стойност. По-добре да не знаем къде има камери, за да можем респективно през цялото си пътуване да бъдем на щрек”, коментира министърът.Предстои законът за пътищата да бъде разделен на три отделни закона: един, който да отговаря за пътните знаци и маркировката, втори, касаещ подготовката, квалификацията и категорията на водачите и трети, който да е за техническата част на превозните средства.Транспортният министър потвърди, че БДЖ ще получи помощ от държавата в размер на 224 млн. лв. По този начин ще може да продължи стратегията по оздравяване на железниците. „Вероятно формата ще бъде безлихвен заем от държавния бюджет, тези пари ще трябва да бъдат възстановени в някакъв момент”, поясни Московски. Той е категоричен, че дружеството може да бъде оздравено. „Във всички контролни органи съществува риск от корупция”, коментира арестите в ДАИ транспортният министър. По думите му начинът, по който се провеждат изпитите в момента, на практика пресича всякакви варианти за преписване.Той добави, че е възможно държавата да започне да купува автомобили, с които се да се провеждат изпитите по кормуване. „Никой не може да види какво се случва на педалите на изпитващия от дясно на кандидата, никой не може да следи как е фиксирана камерата в колата”, коментира Московски.„Всичко чух от автошколите като упреци към държавата, колко от тях са подали сигнал, че поне един от техните школници е рисков? Няма нито един, нула!”, възмути се министърът.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Ивайло Московски: БДЖ ще получи 224 млн. лв. като безлихвен заем от бюджета"}
{"url": "https://trud.bg/%d1%88%d0%b2%d0%b5%d1%86%d0%b8%d1%8f-%d0%b2%d1%8a%d0%b2%d0%b5%d0%b6%d0%b4%d0%b0-sms-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8%d1%82%d0%b5%d0%bb%d0%bd%d0%b0-%d1%81%d0%b8%d1%81%d1%82/", "text": "Шведският авариен контролен център ще изпраща под формата на кратки текстови съобщение предупреждения към гражданите, които се намират в потенциално опасни зони, пише вестник The Local.Съобщенията ще бъдат изпращани като форма на предупреждение за различни инциденти като пожар, изтичане на газ или терористични атентати.За целта службите работят съвместно с мобилните оператори, за да създадат специалната SMS-предупредителна система, уточняват медиите в скандинавското кралство.В страната вече има разработена подобна система, известна като VMAs, но предупрежденията, изпращани чрез нея, достигнат само до потребители на конкретни абонаменти, припомнят от редакцията. В бъдеще всеки, който носи със себе си мобилен телефон, ще получава предупредителните известия.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Швеция въвежда SMS-предупредителна система\t\t\t"}
{"url": "https://trud.bg/%d1%81%d0%b8%d0%bd%d0%b4%d0%b8%d0%ba%d0%b0%d1%82%d0%b8%d1%82%d0%b5-%d0%b2-%d0%bc%d0%b2%d1%80-%d0%bf%d0%be%d0%b4%d0%b3%d0%be%d1%82%d0%b2%d1%8f%d1%82-%d0%bf%d1%80%d0%be%d1%82%d0%b5%d1%81%d0%bd%d0%b8/", "text": "Управителният съвет (УС) на Синдикалната федерация на служителите в Mинистерство на вътрешните работи (СФСМВР) намира не само за изненадваща, но и за неприемлива позицията на министъра на вътрешните работи, изразена във връзка с решенията, взети на заседание на Съвета за социално партньорство в МВР, провело се на 15 юни 2017 г. Това съобщават от СФСМВР.На свое заседание на 24 и 25 юни УС на СФСМВР ще обсъди и вземе решения за местата, формите и началната дата на активни протестни действия – в столицата и страната – срещу ниските трудови възнаграждения в системата на МВР. Федерацията започва и разговори с други синдикални организации – както в системата на МВР, така и извън нея – за участие и подкрепа на тези протестни действия.От федерацията посочват още: „Реакцията на министър Радев към Съвета за социално партньорство в МВР буди най-малкото недоумение, тъй като съгласно Закона за Министерството ва вътрешните работи „Съветът осъществява социалния диалог, като разрешава въпросите, свързани с трудовите и служебните отношения и със социално-икономическите права и интереси на служителите, в дух на сътрудничество, взаимни отстъпки и зачитане интересите на всяка от страните“.Със своето изказване министърът на вътрешните работи показва, че или не е запознат с функциите на Съвета за социално партньорство, или не смята да се съобрази с основни принципи на демократичната държава – като този за равнопоставеността на партньорите в социалния диалог. Очевидно министър Радев приема Съвета за социално партньорство като експертна работна група, с чиито решения и позиции той не се чувства обвързан по никакъв начин. Нещо повече, министърът с лека ръка задраска постигнатия в Съвета консенсус по три изключително важни за служителите въпроса – увеличението на заплатите и обвързването им със социално измерим показател, решаването на проблема с компенсиране на служителите, неполучавали с години униформено облекло и необходимостта от нов закон за МВР. Аргументите на Федерацията по тези въпроси са внесени писмено в Съвета за социално партньорство и ако министърът не е запознат с тях, проблемът очевидно не е у СФСМВР.Главният извод, който УС на СФСМВР прави от изложените факти е, че Съветът за социално партньорство очевидно не е подходящият формат за провеждане на преговори за увеличаване на основните заплати на служителите в МВР. Представителите на Федерацията ще продължат да участват в работата на Съвета, но УС на СФСМВР отправя покана към министъра за започване на преговори с личото му участие. Всеки опит подобни преговори да се възложат на някой с по-нисък ранг Федерацията ще приеме единствено като опит за отлагане и протакане.(Длъжни сме да добавим, че с писмо от 12 юни УС на СФСМВР поиска среща с министъра, на която да му бъдат изложени така липсващите му аргументи. Това писмо все още е без отговор и ако министърът не е запознат и с него, проблемът отново трябва да се търси в сградата на ул. „6-и септември“.)“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Синдикат в МВР подготвя протестни действия заради ниските трудови възнаграждения"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b5-%d0%b8%d0%b7%d0%b1%d1%8f%d0%b3%d0%b0%d0%bb-%d0%be%d1%82-%d0%bf%d1%80%d0%be%d1%81%d0%bb%d0%be%d0%b2%d1%83%d1%82-%d0%b8%d0%bd%d0%b4%d0%be%d0%bd/", "text": "Български гражданин е избягал от прословутия индонезийски затвор Керобокан заедно с още трима осъдени, съобщи WAtoday.Индонезийската полиция съобщи, че четирима затворници чужденци са избягали от затвор, намиращ се в Денпасар, столицата на курортния остров Бали.Бегълците са се измъкнали през дупка в стена и дълъг 15 метра тунел с вода, който води към една от главните улици.След избягалите е 43-годишният българин Димитър Николов Илиев. Другите трима са 33-годишният Шон Едуард Дейвидсън от Австралия, 31-годишният Сайед Мохамед Саид от Индия и 50-годишният малайзиец Тий Кок Кинг.Бягството им било установено днес по време на сутрешната проверка в затвора Керобокан.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Българин е избягал от прословут индонезийски затвор"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d1%80%d0%b5%d1%85%d0%b0%d0%b1%d0%b8%d0%bb%d0%b8%d1%82%d0%b0%d1%86%d0%b8%d1%8f%d1%82%d0%b0-%d0%bd%d0%b0-155-%d0%ba%d0%bc-%d0%be%d1%82-%d0%bf%d1%8a%d1%82-ii/", "text": "Стартира рехабилитацията и реконструкцията на 15,563 км от път II-29 Варна – Добрич. Основният ремонт на второкласния път, който е най-кратката връзка между Румъния с курортите по българското Черноморие и свързва Добрич и Варна, се финансира от ОП „Региони в растеж“ 2014-2020 г. чрез Европейския фонд за регионално развитие.По проекта ще се ремонтират два участъка, които са на територията на областите Варна и Добрич. Първият започва на 500 м след разклона за с. Любен Каравелово и завършва при разклона за с. Крумово, а вторият е в близост до разклона за с. Дебрене и е до отбивката за с. Стефаново. Трасето преминава през центъра на село Стожер. Очаква се предвидените ремонтни дейности да приключат до края на април 2018 г.Пътят не е обновяван повече от 10 години и с рехабилитацията на участъците ще се повиши безопасността на движение, ще се подобри връзката между населените места в региона, ще се увеличат възможностите за предоставяне на гражданите на качествени и конкурентни здравни, социални и образователни услуги. По-добрата инфраструктура е и предпоставка за увеличаване на инвестициите в региона и откриването на нови работни места. С основния ремонт на път II-29 Варна – Добрич ще бъде осигурен бърз транспортен достъп на жителите от с. Стожер, с. Стефан Караджа, гр. Генерал Тошево, с. Кардам и с. Йовково до ж. п. гара Варна, летище Варна, гр. Добрич и ГКПП Кардам на границата с Румъния.Изпълнител на проекта лот 4 е ДЗЗД „ПХ – ДОБРИЧ“, в което участват: „ХИДРОСТРОЙ“ АД и „ПЪТСТРОЙ БУРГАС“ ЕООД. Строителният надзор ще осъществява „ПЪТИНВЕСТ-ИНЖЕНЕРИНГ“ АД, а авторският надзор – „ТРАНСКОНСУЛТ-22“ ООД.Общата стойност на проекта BG16RFOP001-7.001-0004, Лот 4 „Път ІІ-29 Варна – Добрич от км 20+394.73 до км 23+199.86 и от км 25+342 до км 38+100.31, с обща дължина 15,563 км, области Варна и Добрич“ е 8 952 652,89 лв. с ДДС. Финансирането от Европейския съюз е 85% – 7 609 754,96 лв. с ДДС. Националното съфинансиране е 15% – 1 342 897,93 лв. с ДДС.", "date": "2017.06.19", "title": " Започна рехабилитацията на 15,5 км от път II-29 Варна – Добрич"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0%d1%82%d0%b0-%d0%bd%d0%b0-%d0%b3%d1%8a%d1%80%d1%86%d0%b8%d1%8f/", "text": "В резултат от влошеното състояние на икономиката минималната работна заплата е понижена от 876.6 евро на 683.8 евроСтраната има най-големия търговски флот в светаТемата за Балканските икономики няма как да бъде пълна, без да отделя внимание на Гърция. Гръцката икономическа политика служи за урок какво не трябва да се прави и как краткосрочното мислене води до повече вреди, отколкото ползи. Допреди няколко години страната беше едноличен лидер на полуострова според стандарта на живот, но понастоящем ситуацията е коренно променена.През годините от началото на Световната финансова криза Гърция трайно регистрира свиване на икономиката си, като най-неблагоприятно е развитието през периода 2009-2013 г. Единствено през 2014 г. се реализира макар и минимален растеж от 0.4%. В резултат от това доходът на човек от населението според паритета на покупателната способност се понижава от 96% през 2006 г. до 68% през 2015 г. от средния за ЕС. Така тя е изпреварена по този показател от някои от страните от бившия социалистически лагер, като Чешката република, Естония, Литва, Полша, Словения и Словакия, докато Унгария се изравнява с нея.Население и човешки ресурсиИкономическата криза в страната пречупи дългосрочната тенденция за нарастване на броя на населението от предходните поне двадесет години. В началото на 2011 г. се достига максимум на броя на населението, като през следващите години тенденцията е този брой да се понижава. Така за период от пет години населението се понижава с почти 340 хил. човека и през 2016 г. е приблизително колкото това през 2000 г. (около 10.8 млн. души). Факторите за това развитие са свързани както с по-ниските доходи, така и с понижението на раждаемостта.Образованието е относително добре развито. Две от висшите училища се класират сред 500-те най-добри в света – Националният технически университет в Атина и Университетът Аристотел в Солун.Общо развитиеИкономическият растеж в реално изражение през първото тримесечие на 2017 г. е 0.4% на годишна база и 0.4% на тримесечна база. Според първия показател Гърция се нарежда на последно място в ЕС, докато според втория единствено Великобритания е с по-нисък растеж от 0.2%. През 2016 г. гръцката икономика е в застой спрямо предходната година. Вътрешното търсене нараства слабо с 0.5%, движено най-вече от частното и правителственото индивидуално потребление.Структурата на гръцката икономика е силно доминирана от сектора на услугите, които през 2016 г. генерират 80.2% от добавената стойност, следвани от индустрията – с едва 15.8%, и селското стопанство – 4%. По този начин тя се различава от средната структура за ЕС, при която относителният дял на индустрията е значително по-висок за сметка на услугите.Гърция има най-големия търговски флот в света, който представлява приблизително 1/6 от глобалния товарен капацитет. Този отрасъл генерира около 4.5% от БВП и над 150 хил. работни места. Основата за развитието на флота е поставена след Втората световна война, когато се използват кораби на старо, продадени от американската армия. През 60-те години на ХХ век се предприемат мащабни частни инвестиции от местните корабни магнати Онасис и Нархос.Друг важен отрасъл е туризмът. През 2016 г. общите приходи достигат 12.75 млрд. евро, като страната е посетена от 24.8 млн. туристи. Най-доходоносните дестинации са Източно Егейският регион (3.1 млрд. евро) и остров Крит (3.1 млрд. евро). Средните разходи за едно посещение в страната възлизат на 449 евро, а за еднодневен престой – 67 евро.Фискална политикаГърция може да бъде определена като фискално най-недисциплинираната държава в Европейския съюз (ЕС) и еврозоната. От приемането на еврото като законно платежно средство през 2001 г. до края на 2015 г. средният непретеглен размер на бюджетния дефицит е 8.4% от БВП, докато държавният дълг никога не е спадал под 100% от БВП. Основната причина за това е политиката за щедри разходи за заплати в бюджетния сектор и високи пенсии спрямо приходите в държавния бюджет.Реализираният през периода на членство в еврозоната икономически растеж до голяма степен е резултат от фискални стимули, като се оказва неустойчив в по-дългосрочен период. Тази политика е насърчавана от евтиното финансиране преди кризата, когато лихвените проценти по държавните дългове не само в Гърция но и в цялата еврозона се доближават до тези на Германия поради подценяването на риска от неплатежоспособност.Световната финансова и икономическа криза обаче променя ситуацията. Предпочитанията на инвеститорите към висококачествени активи, наличието на дълг надвишаващ 130% от БВП и високите дефицити водят до бърза загуба на доверие в способността на гръцкото правителство да обслужва задълженията си. Така лихвените проценти рязко се повишават, а страната става символ на поредния етап – дълговата криза.В тази ситуация, непозната преди това и заплашваща целостта на еврозоната, се намесват както европейските, така и световните институции. Те препоръчват политика на свиване на бюджетните дефицити и овладяване на държавния дълг. Това означава намаляване на държавните разходи за заплати и пенсии, увеличаване на пенсионната възраст от 57 на 67 години и за мъжете, и за жените, свиване на публичните инвестиции, повишаване на данъчни ставки, разширяване на данъчната основа и т.н. Според Международния валутен фонд стълбовете на устойчивото възстановяване на гръцката икономика са структурните реформи и намаляването на държавния дълг. Пакетът от мерки вече е гласуван от гръцкия парламент, но въпреки предишното намаление държавният дълг остава сериозен проблем, тъй като достига приблизително 180% от БВП. В средата на юли на Гърция предстои изплащането на значителни суми, за което ще й бъде необходима подкрепата на Европейския механизъм за стабилност.След почти 10 години Гърция успява да преодолее дисбалансите в държавния бюджет. Така от дефицит от 15% от БВП през 2009 г. гръцкият бюджет реализира излишък от 0.7% от БВП през 2016 г. Социалната цена на фискалната консолидация обаче се оказва твърде висока. Средната работна заплата през 2016 г. е с 20.4% по-ниска, отколкото през 2008 г. Заетостта намалява от 66.3% на 56.2%, коефициентът на безработица се повишава от 7.8% до 23.6%, а дългосрочната безработица нараства от 3.7% до 17% съответно през 2008 г. и 2016 г. От водеща на Балканите според показателя доход на човек от населението според паритета на покупателната способност страната вече изостава значително от Словения, докато е възможно скоро да бъде настигната от Румъния, Хърватия и Турция.Парична политикаТъй като Гърция е член на Европейския икономически и паричен съюз, паричната й политика се определя от Европейската централна банка. Тоест тя е съобразена със състоянието на целия съюз, а не на отделна сравнително малка икономика, каквато е гръцката. Важен момент при провеждането на операциите по рефинансиране от ЕЦБ е, че от 2016 г. тя отново приема като обезпечение гръцките държавни облигации, въпреки че те не отговарят на изискванията за минимален кредитен рейтинг. По този начин се подобрява ликвидната позиция на гръцките банки, които са в силно затруднено финансово състояние, и заедно с това се повишава ликвидността на самите инструменти. От друга страна това означава, че ЕЦБ непряко рефинансира гръцката държава, като по този начин допринася за неспазване на фискалната дисциплина. В резултат от пониженото покупателна способност през периода 2013-2015 г. се наблюдава леко понижаване на индекса на потребителските цени с 3.3%. Сериозен спад обаче се реализира при цените на недвижимите имоти поради по-ниското търсене, за което допринася и повишението на данъчните ставки върху имотите.Регулации и среда за бизнесГърция не предлага особено благоприятна среда за правене на бизнес. Според класацията на Световната банка през 2017 г. страната заема 61 място, което я нарежда след Македония (10), Румъния (36), България (39) и Сърбия (47), но преди Турция (69). Предимствата на гръцката икономика са свързани с условията за презгранична търговия и защитата на миноритарните акционери, които до голяма степен са резултат от членството в ЕС. Сериозни недостатъци се наблюдават при регистрирането на собственост и прилагането на договорите. Усложнената ситуация с банките в страната от своя страна води до затруднен достъп до кредит. В резултат от влошеното състояние на икономиката минималната работна заплата е понижена от 876.6 евро на 683.8 евро.Като цяло примерът на Гърция показва, че членството в еврозоната не освобождава властите от отговорност по отношение на провежданата от тях икономическа и най-вече фискална политика. Още приемането на Гърция е съпроводено със скандал, тъй като се оказва, че представените данни не са коректни и всъщност бюджетният дефицит е по-висок от декларирания. Историята след това обаче е дори по-показателна. Продължителният период на твърде високи дефицити, както спрямо установените правила, така и спрямо потенциала на икономиката да расте, водят страната до кризи в публичните финанси и банковия сектор. Последиците от тях ще се усещат в Гърция и в цялата еврозона още дълго време.", "date": "2017.06.19", "title": " Икономиката на Гърция"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%b4%d0%b5%d0%b1%d0%b5%d0%bb%d0%b5%d1%86-%d0%b8-%d0%ba%d0%b8%d0%bb%d0%b8%d1%84%d0%b0%d1%80%d0%b5%d0%b2%d0%be-%d0%b4%d0%b0%d0%b4%d0%be%d1%85%d0%b0/", "text": "В Дебелец и Килифарево дадоха курбани заради наводнението, което преди три години заля двете градчета и части от Велико Търново. Инициативите бяха организирани от кметовете Снежана Първанова и Димитър Събев. Десетки жители на Дебелец и Килифарево се събраха край преминаващата и през двете селища река Белица, за да се помолят за здраве и благоденствие. Сред гостите бе и кметът на Община Велико Търново Даниел Панов.Даниел Панов припомни, че през юни 2014 г. Велико Търново, Дебелец и Килифарево са били за пример на цяла България как се действа адекватно при кризи.„Справихме се с последиците от голямото наводнение, защото бяхме заедно, бяхме единни. С общи усилия, с помощта на бизнеса, неправителствени организации и доброволци успяхме да възстановим нормалния ритъм на живот в пострадалите селища от нашата община”, обърна се Даниел Панов към събралите се жители на Дебелец и Килифарево.И в двете градчета бяха отслужени литургии и водосвети.Голямото наводнение през юни 2014 г. заля десетки къщи в Килифарево и Дебелец и още 40 жилищни имота във Велико Търново. С помощта на кмета Даниел Панов, бизнеса и неправителствени организации бяха осигурени необходимите строителни материали, електроуреди и мебели, които бяха дарени на собствениците на пострадалите къщи.С финансови средства от фонд „Солидарност” бяха възстановени улици в трите града и още няколко села, засегнати от бедствието.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Жители на Дебелец и Килифарево дадоха курбани заради наводнението преди 3 г"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b2%d0%ba%d1%81-%d1%81%d0%b5-%d0%bf%d0%be%d1%81%d1%82%d0%b0%d0%b2%d0%b8-%d0%bd%d0%b0%d0%b4-%d0%b7%d0%b0/", "text": "Когато миналия петък по обяд Сметната палата информира, че имуществените декларации за 2017-та година на лицата, заемащи висши държавни длъжности, са на разположение в публичния й регистър, едва ли някой е очаквал, че това може да се превърне в началото на края на злополучния мандат на т.нар. “председател” на Върховния касационен съд Лозан Панов.За всеобща изненада се оказа, че от общо 36 лица – 25-те члена на Висшия съдебен съвет, главният съдебен инспектор и 10-мата инспектори в ИВСС, единствен Лозан Панов не е спазил изискването на чл. 2, ал. 1, т.15 от Закона за публичност на имуществото на лицата, заемащи висши държавни длъжности и не е подал декларацията си в Сметната палата. И докато мнозина се чудеха как е възможно председателят на Върховния съд на Република България да не спази нормативното изискване и да попадне в обща група с емблематичната депутатка от предишния парламент Анна Баракова, ситуацията ескалира до степен, че Лозан Панов дори си позволи да се поставя над закона.За да оправдае неподаването на имуществена декларация, Панов използва интернет-страницата на ВКС, за да атакува Сметната палата. В сайта на ВКС се появи нарочно съобщение, в което се твърди, че считано от 1 януари 2017 г., председателят на ВКС нямал задължения да дава публичен отчет пред Сметната палата, а да подава декларации само пред Инспектората на ВСС. Фактът, че използва институционалния сайт на Върховния съд, а не се обръща към Сметната палата в лично качество, още повече, че в случая става въпрос за личните и тези на семейството му собствености и доходи, е показателен за това как Лозан Панов еднолично се разпорежда с най-висшата съдебна инстанция в държавата, без изобщо да има подобни правомощия. Нещо повече, с поведението си Панов за пореден път, еднолично и осъзнато, въвлича ВКС в междуинституционален спор, без изобщо да се съобразява и да се е допитал до мнението на върховните съдии, чийто авторитет бива употребяван.Опитът на Лозан Панов да прикрие нарушението на закона и по-важното – желанието доходите и собствеността, неговите и тези на семейството му, да останат скрити от обществото, бе много бързо пресечен. Изключително навременната реакция на Сметната палата окончателно изобличи Панов и го постави в ситуацията на нарушител, който или не познава законите, или поставя себе си над тях. Което и от двете да е, показва тоталната несъвместимост на лицето Лозан Панов със заеманата от него длъжност – председател на ВКС. В цитирания по-горе текст от Закона за публичност на имуществото на лицата, заемащи висши държавни длъжности, ясно е описано, че точно 36 лица следва да направят публични имуществените си декларации. Единствен Лозан Панов не го е направил. Логичният въпрос, който следва, е защо?Декларациите, които лицата, заемащи висши държавни длъжности подават пред Сметната палата, са публични и лесно могат да бъдат открити в специален регистър, който позволява направата на справка и за предходни години. С измененията в законодателната рамка, наистина от настоящата година, магистратите – съдии, прокурори, следователи, вече представят декларациите си за имущество и интереси пред Инспектората на ВСС. И точно тук откриваме две съществени подробности. Едната е свързана с факта, че във Висшия съдебен съвет и в Инспектората на съдебната власт има представители, които не идват от съдебната власт – например, адвокати. Още повече, че законодателят много правилно е запазил изискването имуществените декларации, както членовете на ВСС, а така също и на избираните от парламента главен съдебен инспектор и инспекторите, да бъдат предоставяни на Сметната палата, заради елементарния принцип, че “власт, власт възпира”. Та, нали би изглеждало алогично – инспекторите на съдебната власт да подават декларации само и единствено пред самите себе си, както и сами себе си да се проверяват. Другата подробност се състои в това, че има съществена разлика между това къде точно ще подадеш имуществената си декларация. Ако Лозан Панов бе спазил изискването на закона и беше подал имуществената си декларация пред Сметната палата, обществото щеше да знае какво движимо и недвижимо имущество притежава, какви и от каква трудова или друга дейност са придобитите доходи, какви спестявания или заеми има. Както той, така и съпругата му. А също така дали има настъпили промени спрямо предходните години и ако има такива, в какво се изразяват. Когато Панов подава декларации за имущество и интереси единствено пред ИВСС, тези факти остават достояние само на ограничен кръг лица – съдебните инспектори и администрацията на Инспектората, но не и на обществото.Когато преди около два месеца публично известни станаха факти от предишни имуществени декларации на Лозан Панов и на последната му съпруга Елисавета Панова, председателят на ВКС даде една дузина интервюта, които използва, за да отклони вниманието от доходите и собствеността на фамилията му. Опитвайки да представи себе си и съпругата си като жертви на атаки, Панов не отговори как в последните няколко години съпругата му е придобила няколко скъпи имота в престижни райони в столицата. Още повече, че в публичните декларации, които Панов е бил длъжен да подава пред Сметната палата, въпросните имоти не са посочени. Основателен мотив председателят на ВКС да наруши закона и да не подаде декларация в публичния регистър на Сметната палата за 2017 г., защото или трябва отново да ги скрие, а ако ги “осветли” ще трябва да отговаря и защо чак сега изпълнява закона. А защо трябва да го направи ли? Защото именно с последните промени инспекторите от ИВСС вече имат правомощия да извършват насрещни проверки на декларираното.Всичко това показва колко прозорлив може да се окаже проваленият бивш правосъден министър Христо Иванов, който през миналогодишното лято на сбирка на задкулисието “АРГО” отклонява номинацията на Лозан Панов за президент с митологичното определение за съпругата му – “Черен лебед”. И понеже именно докато заемаше за кратко поста на правосъден министър Христо Иванов много държеше да задължи магистратите да декларират всевъзможни обстоятелства, включително и за любовниците си, без значение на пола им, както и да бъдат подложени на пълни проверки от Инспектората, то в качеството му на партиен лидер някак си е оглушително мълчанието му по въпроса с опита на Лозан Панов да скрие имуществената си декларация, с което грубо да наруши закона. При други обстоятелства, едва ли Иванов и кликата около него щяха да пропуснат да използват целия си арсенал от хибридни похвати, за да призоват за оставката на председателя на ВКС. Сега първо ще замълчат, а после може и да се хвърлят да защитават Панов, макар да е видно, че се е провалил на теста за интегритет.Във времената на “постистината” и двойнствения морал, забележително е отношението на медиите-бухалки на олигархията към скандалното погазване на закона от Лозан Панов и провалилия се опит да покрие, по всичко изглежда, неудобни факти за миналото на “Черния лебед”. Флагманът на пропагандата в защита на председателя на ВКС – сайтът на подсъдимия олигарх Огнян Донев “Клуб Зет”, се направи, че скандал няма и наложи пълно медийно затъмнение по темата със скритата от Лозан Панов имуществена декларация. “Медиапул” – сайтът, който твърди, че се бори с “фалшивите новини” се опита да отклони вниманието от Панов, като неглижира казуса и го определи като “пропуск”. Но ненадминати в манипулацията се оказаха от “Дневник” на обвиняемия олигарх Иво Прокопиев, които, след като дълго мълчаха по темата, достигнаха до нови висоти в поръчковото обслужване на председателя на ВКС, като заключиха: “Сметната палата се обърка с декларацията на Лозан Панов”.Законът изисква Сметната палата да уведоми за нарушението на Лозан Панов изпълнителния директор на Националната агенция за приходите, както и председателя на Държавната агенция “Национална сигурност”, които следва да разпоредят пълна проверка на доходите, имуществото на фамилията на председателя на ВКС. Задължително е същото да направи и Инспекторатът на ВСС, още повече, че са налице достатъчно основания да се смята, че Лозан Панов целенасочено се е опитал да избегне опубличаването на фактите и обстоятелствата от имуществената си декларация. Изпълнението на закона, т.е. проверките срещу Панов, със сигурност ще породи нов опит на олигархичните му кукловоди да го героизират, превръщайки го в “жертва” на всевъзможни заговори. С тази разлика, че вече никой, извън щатните “професионални” протестъри, няма да им се върже. Ерозията на доверието, с която председателят на ВКС се опитваше да зарази институция след институция, вече доведе до пълното му делегитимиране.  За да избегне поредното унижение, на което подлага Върховния съд, пред Лозан Панов има само един вариант за действие – още преди да са станали ясни заключенията от предстоящите проверки, председателят на ВКС собственоръчно да поиска да бъде освободен от поста. Но понеже няма да го направи, то е крайно време Висшият съдебен съвет да стартира процедурата по предсрочно прекратяване на мандата му. Факти и основания за това има достатъчно, дори и без този позорен опит на Панов да се постави над закона и да скрие от обществото имуществената декларация на “Черния лебед”.", "date": "2017.06.19", "title": " Председателят на ВКС се постави над закона\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d1%80%d0%b5/", "text": "Започва спешен ремонт на пътя между Поликраище, Първомайци и Горна Оряховица. Това съобщи кметът на железничарския град инж. Добромир Добрев. До края на юни дупките по натовареното трасе ще бъдат изкърпени. От Агенция „Пътна инфраструктура” вече са маркирали участъците по трасето, които ще бъдат фрезовани и частично преасфалтирани.Ремонтът е в отговор на поставени въпроси от инж. Добрев, от кмета на Първомайци Ясен Янков, от инициативен комитет от селото, представляван от Валя Григорова и Милчо Милев, както и от народния представител инж. Клавдия Григорова – Ганчева. Ангажимент за неотложните дейности пое лично министърът на регионалното развитие Николай Нанков, който проведе конферентен разговор с кмета на областния град Велико Търново Даниел Панов, както и с колегата му от Горна Оряховица Добромир Добрев.За пътя Поликраище – Първомайци – Горна Оряховица е изготвен проект за цялостна рехабилитация, включително и на моста между Първомайци и Горна Оряховица. Този проект е подаден по оперативна програма „Трансгранично сътрудничество България – Румъния” 2014 -2020. През юли ще бъдат разгледани инвестиционните предложения, с които се кандидатства за финансиране по програмата.Именно наличието на европейски проект е причина настоящият ремонт да бъде само частичен, от типа „текущ”. Въпреки това строителните дейности ще са достатъчни, за да подобрят състоянието на пътя и условията за безопасност до започването на цялостната му рехабилитация. „По време на конферентния разговор с кметовете на Велико Търново и Горна Оряховица Даниел Панов и Добромир Добрев ги уверих, че спешно ще бъде извършен текущ ремонт на пътя Поликраище – Първомайци – Горна Оряховица. Информирах ги, че проблемните участъци, които ще бъдат частично преасфалтирани, вече са маркирани и работата започва до седмица. Очакваме одобрението на проекта за цялостна рехабилитация на пътя, който е подаден по програмата за трансгранично сътрудничество „България – Румъния” – коментира министърът на регионалното развитие и благоустройството Николай Нанков.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Министър Николай Нанков разпореди ремонт на път в Горнооряховско"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f-%d0%bd%d0%b0-%d0%b4%d0%b6%d0%b0%d0%bc%d0%b8%d1%8f%d1%82%d0%b0-%d0%b2-%d0%bb%d0%be%d0%bd%d0%b4%d0%be%d0%bd/", "text": "Видео, заснето от свидетел, показва момента, в който британската полиция задържа водачът на  пред джамия в Лондон.Властите потвърдиха, че при инцидента има един загинал, а 8 тежко пострадали са откарани в болница. На по-леко ранените е оказана помощ на място. От полицията съобщиха, че разследват терористично нападение.„Бусът караше по шосето и изведнъж зави рязко на ляво и удари хората“, разказа пред Би Би Си Халид Амин, свидетел. Според него в буса е имало трима души, но двама са успели да избягат. Третият е задържан от намиращите се на мястото на инцидента. „Той крещеше „Искам да избия всички мюсюлмани“, разказа свидетелят.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Вижте нападателя на джамията в Лондон (ВИДЕО)\t\t\t"}
{"url": "https://trud.bg/%d0%bf%d1%80%d0%b5%d0%b2%d1%80%d1%8a%d1%89%d0%b0%d1%82-%d0%b5%d0%b3%d0%b8%d0%bf%d0%b5%d1%82%d1%81%d0%ba%d0%b8-%d1%81%d0%ba%d0%b0%d1%80%d0%b0%d0%b1%d0%b5%d0%b9-%d0%b2-%d0%bc%d1%83%d0%b7%d0%b5%d0%b5/", "text": "Скарабеят е в РИМ „Стою Шишков” в СмолянМънисто с формата на скарабей, създадено по време на управлението на египетския фараон Ментухотеп IV (1998 – 1991 пр.н.е.), е открито в Родопите. С него е имало и кехлибарени зърна от Балтийско море. Засега не е намерено обяснение как точно са пътували тези ценности през времето и пространството.„Скарабеят е открит заедно с 28 кехлибарени зърна в една местност близо до смолянското село Любча, вдън гори тилилейски”. Това заяви директорът на Регионалния исторически музей „Стою Шишков” в Смолян Таня Марева. Малката ценност е датирана от големия български египтолог д-р Васил Добрев. Тя е намерена едва в съвременността в ритуално погребение, извършено по нашите земи през 7 век.Марева взе участие в „Творческа работилница по дизайн-мислене”, която бе част от проявите на Първия панаир на музейните сувенири, който се проведе в Етнографския музей на открито /ЕМО/ „Етър” в Габрово от 16 до 18 юни. „Цялата група работи по тема, свързана с наша културна ценност. Как така на тази точка на Земята се срещат тези култури, отдалечени от времето и пространството? (…) От това искаме да направим уникален разказ, който да привлича хората в нашия музей. Те да предадат историята на своите приятели и да имат желание отново да се върнат”, споделиха етнографите от Габрово.", "date": "2017.06.19", "title": " Египетски скарабей откриха в Родопите\t\t\t"}
{"url": "https://trud.bg/%d1%85%d0%be%d1%80%d0%b0-%d0%be%d1%82-7-%d1%81%d0%b5%d0%bb%d0%b0-%d0%b2-%d0%be%d0%b1%d1%89%d0%b8%d0%bd%d0%b0-%d0%b0%d1%80%d0%b4%d0%b8%d0%bd%d0%be-%d0%bf%d1%80%d0%be%d1%82%d0%b5%d1%81%d1%82%d0%b8%d1%80/", "text": "Жителите на седем ардински села излязоха на протест заради огромни дупки по републиканския път, свързващ населените места, съобщи .Хората от  Брезен, Боровица, Китница, Сухово, Голобрад, Любино и Русалско блокираха пътя Кърджали – Ардино  край село Чубрика.22-километровото трасе от Чубрика до Русалско  не е ремонтирано основно от години.", "date": "2017.06.19", "title": " Хора от 7 села в община Ардино протестират заради дупки по републикански път"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d0%bd%d0%be%d0%b2%d0%b8-%d0%b4%d0%b0%d1%82%d0%b8-%d0%b7%d0%b0-%d0%b8%d0%b7%d1%81%d1%82%d1%80%d0%b5%d0%bb%d0%b2%d0%b0%d0%bd%d0%b5%d1%82%d0%be-%d0%bd%d0%b0/", "text": "SpaceX обяви нови възможни дати за изстрелването на първия български геостационарен комуникационен сателит – 23 и 24 юни, поради необходимост от подмяна на клапан.Актуалния график може да следите тук – .BulgariaSat-1 е първият в историята на страната геостационарен комуникационен сателит. Той ще бъде разположен на българската орбитална позиция. BulgariaSat-1 ще осигурява директно до домовете телевизионни и комуникационни услуги на Балканите и в други европейски региони.", "date": "2017.06.19", "title": " Обявиха нови дати за изстрелването на първия български сателит"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d1%80%d0%b0%d0%b7%d0%b3%d0%be%d0%b2%d0%be%d1%80%d0%b8%d1%82%d0%b5-%d0%bd%d0%b0-%d0%b1%d1%80%d0%b5%d0%ba%d0%b7%d0%b8%d1%82/", "text": "Разговорите на Брекзит, които започват в понеделник, ще доведат до положителен резултат както за Великобритания, така и за Европейския съюз. Това заяви британският външен министър Борис Джонсън, предаде АФП.„Мисля, че целият процес ще доведе до щастлива развръзка, която може да бъде направена с чест и полза и за двете страни“, подчерта Джонсън при срещата си с външните министри на ЕС в Люксембург.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Борис Джонсън: Разговорите на Брекзит ще доведат до щастлива развръзка и за двете страни"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%85%d0%b0-%d0%bf%d0%be%d0%bb%d1%8f%d1%86%d0%b8-%d0%b7%d0%b0-%d0%bf%d0%be%d0%b1%d0%be%d0%b9-%d0%bd%d0%b0%d0%b4-%d0%b1%d0%b5%d0%bd%d0%b7%d0%b8%d0%bd%d0%b4%d0%b6/", "text": "Двама пияни поляци са  в полицията в Разград, след като ритали по главата и тялото служител на бензиностанция в град Цар Калоян, счупили носа му и му нанесли множество рани по лицето и тялото. Чужденците са К.В. (25г.) и М.З. (17 г.).Инцидентът, за който съобщиха първо от Главна прокуратура, е станал в неделя по обед. Тогава автобус с полски туристи, пътуващи в посока Румъния, спрял да зарежда на бензиностанция в Цар Калоян. Двамата младежи слезли и единият от тях взел детско колело, което опитал да кара. Майката на момченцето, чийто бил велосипедът, се намесила и искала да вземе возилото. Тогава станал скандал. Според някои от разказите поляците блъснали жената. Намесил  се 36-годишният А.И., служител в бензиностанцията, който им направил забележка. Той се навел да вземе колелото, когато бил ритнат в главата, гласяли първите разкази от мястото. Станало меле, при което поляците нанесли побой над българина.Била повикана полиция, а автобусът с поляците задържан близо 4 часа за изясняване на станалото и за да се информира посолството им у нас. Наложило се да пуснат рейса да продължи по маршрута си, тъй като в него имало и деца, чиито родители били в друг автобус, който вече бил на румънска територия.Пострадалият служител е откаран в болницата в Разград и след оказване на медицинска помощ е освободен за домашно лечение. Задържаните поляци са разпитани с помощта на преводач. По данни на полицията те били употребили алкохол. Взети са им били кръвни проби.Разпитите продължават и ще им бъдат повдигнати обвинения за нанасяне на телесна повреда по хулигански подбуди. По случая се води бързо производство под надзора на Районна прокуратура в Разград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Обвиниха поляци за побой над бензинджия"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-32-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b8%d0%b7%d0%b2%d1%8a%d1%80%d1%88%d0%b8%d0%bb-%d0%b3%d1%80%d0%b0%d0%b1%d0%b5/", "text": "По искане на Окръжна прокуратура – Сливен съдът задържа 32–годишен мъж на име Юлиян, извършил грабеж през 2016 г., след което се укрил в Испания, съобщиха от Окръжен съд – Сливен.След извършването на престъплението Юлиян се е укрил с цел да осуети наказателно преследване срещу него. Напуснал е България и се е установил в Кралство Испания, където е задържан и на база издадена от Прокуратурата Европейска заповед за арест, е доведен в България на 13 юни.Съдът прие мотивите на прокурора и остави в ареста обвиняемия. Определението на Окръжен съд – Сливен подлежи на обжалване пред Апелативен съд – Бургас.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Задържаха 32-годишен мъж, извършил грабеж, след което се укрил в Испания"}
{"url": "https://trud.bg/%d0%bd%d0%b0%d0%b4-30-%d1%8f%d0%b9%d1%86%d0%b0-%d1%81%d0%bd%d0%b5%d1%81%d0%b5-%d0%bf%d0%b8%d1%82%d0%be%d0%bd-%d1%84%d0%b0%d0%bd%d1%82%d0%be%d0%bc/", "text": "Йероглифовият питон от терариума в Минерални бани, известен като питона фантом след като миналото лято изчезна и хвърли в паника целия курорт, е снесъл повече от 30 яйца , съобщи , като се позова на Димка Войникова, която се грижи за екзотичните му обитатели.По-късно когато 5 метровата змия  се раздвижи пак царствено из клетката стана ясно, че се е крила в тясно пространство между стената и облицовката от гипсокартон на терариумаЕкспрети по влечугите тогава изразиха опасения, че изживяния  силен стрес, може да увреди здравето на питона и дори да му коства живота. Снесените яйца сега разсейват тези съмнения, като доказват, че змията се радва на отлично здраве. „Много е загрижена и внимателна, съвсем рядко и за кратко се отделя от яйцата. Бъдещата майка, която тежи 50-60 кг се увива на няколко пъти върху тях и така ги топли”, разказва Димка Войникова.Само веднъж при редките ставания на змията от яйцата Войникова успяла да ги снима. Видимо те са доста по-едри от кокошите, смятат служителите в Терариума. Змиите от този вид мътят яйцата си около два месеца, уточняват те.Йероглифовият питон дели общо остъклено помeщение с още две влечуги – тигров питон и анаконда.  Затова ще е истинско предизвикателство за женската да опази бъдещето си потомство, коментират заетите в Терариума. ", "date": "2017.06.19", "title": " Над 30 яйца снесе питон фантом"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%b0%d1%80%d1%85%d0%b5%d0%be%d0%bb%d0%be%d0%b3%d0%b8%d1%87%d0%b5%d1%81%d0%ba%d0%be%d1%82%d0%be-%d0%bb%d1%8f%d1%82%d0%be-%d0%bd%d0%b0-%d0%bf%d0%b5%d1%80/", "text": "Най-голямата археологическа експедиция в България през това лято отново ще бъде на Перперикон. Проучванията започнаха днес. В тях ще бъдат ангажирани над 100 души от околоните села.Професор Николай Овчаров, ръководител на експедицията съобщи за , че финансирането вече е осигурено. От държавния бюджет като целева субсидия за община Кърджали са отпуснати 180 хиляди лева, допълнително експедицията може да разчита на 50 хиляди лева от приходите, които се акумулират от посещенията на Перперикон.Експедицията ще продължи три месеца. Основните проучвания ще бъдат концентрирани в южното подградие на скалния град. Там през миналата година археолозите откриха една от най-големите църкви в страната, построена през 7 – 8 ми век.Предполага се, че вероятно тя е част от манастирски комплекс. Археолозите ще се опитат да разкрият помещенията около базиликата. Ще бъдат проучени и други, най-вероятно обществени сгради.", "date": "2017.06.19", "title": " Започна археологическото лято на Перперикон\t\t\t"}
{"url": "https://trud.bg/%d0%b0%d0%bd%d0%b0-%d0%b1%d1%8a%d1%80%d0%bd%d0%b0%d0%b1%d0%b8%d1%87-%d0%bd%d0%b5%d0%be%d1%87%d0%b0%d0%ba%d0%b2%d0%b0%d0%bd-%d0%b8%d0%b7%d0%b1%d0%be%d1%80/", "text": "С едно решение на президента Александър Вучич Сърбия отново влезе в световните новини. И бе обявена за пионер на Балканите. Става въпрос за решението на Вучич да номинира за бъдещ премиер на страната Ана Бърнабич – жена, открито признаваща хомосексуалната си ориентация. Ако бъде одобрена от парламента, тя ще стане първата гей дама, оглавила правителство по нашите географски ширини.Почти никой не се съмнява, че 41-годишната Бърнабич ще застане начело на сръбския кабинет – управляващата коалиция на Вучич, който само до преди няколко седмици беше премиер, има стабилно мнозинство от 164-ма депутати от общо 250. Макар партньори в коалицията да обявиха, че тя не е техният премиер (виж вдясно) и няма да я подкрепят, едва ли мнозина ще се възпротивят на волята на президента.Самата Бърнабич заяви, че очаква “абсолютна подкрепа” в парламента. А на заявките на противниците й, че няма да дадат гласа си за нея, отвърна, че очаква да преценят как ще гласуват, след като чуят експозето й за бъдещата й работа. И натърти: “Само на тази основа”, намеквайки, че някои априори я отхвърлят, може би заради пола или пък заради ориентацията й, а не въз основа на качествата й.Които всъщност също могат да бъдат оспорвани. Бърнабич е в политиката по-малко от година. Влезе в нея с летящ старт – през август м.г. бе назначена от Вучич за министър на държавната администрация и местното самоуправление. Идвайки от частния сектор, където попада след следване в САЩ и Великобритания.Бъдещата премиерка е родена на 28 септември 1975 г. в Белград. Завършва местна гимназия и заминава да учи в университет в Мичиган, САЩ, където се дипломира в специалността бизнес администрация. След това отива на Острова, където получава още една диплома – за магистър по маркетинг. Казва, че животът в Англия я научил, че няма срамна работа. “Днес си директор, а утре работиш в кафене”, казва Бърнабич. Докато учила в Лондон припечелвала с различни работи – раздавала флаери, работила в студентска библиотека. “Разликата между това да си министър и всяка друга работа е, че предварително знаеш, че разполагаш с определен срок на поста. Ако пропуснеш шанса си да покажеш какво знаеш и умееш, няма да имаш още четири години да се поправиш”, обяснява Бърнабич.През 2002 г. се завръща в Сърбия, където започва работа за USAID по различни проекти на американската правителствена агенция. През 2011 г. преминава в друг сектор – в US компанията за развиване на вятърни електроцентрали “Continental Wind Serbia”, а две години по-късно става неин директор. Медии в Загреб не пропускат да отбележат “хърватската връзка” в родословието й, като посочват, че семейството й е от остров Кърк, където Бърнабич има къща 167 кв. м. и 8,9 дка земя. А белградските посочват, че сред неправителствените организации, в които членува е “Мост Изток Запад”, чието ръководство е в сръбската група на Тристранната комисия. Това е влиятелна неправителствена организация, основана през 1973 г. от починалия неотдавна Дейвид Рокфелер, за сътрудничество между елитите на Северна Америка, Западна Европа и Япония.Когато миналата година Бърнабич стана министър, нямаше гръмовна изненада от назначението й. Докато сега, когато бе номинирана за най-високия пост в изпълнителната власт, мнозина определиха това като неочаквано. Но дали е така? Първите тълкувания, че избирайки гей дама за премиер, Вучич опитва да убеди партньорите на Запад, че Сърбия бавно, но сигурно, се превръща от бастион на тъмни мачо субекти, пропити от хомофобия, в либерална и толерантна към правата и гражданските свободи европейска държава, едва ли ще издържат на по-сериозен анализ. А такъв би подсказал, че изборът на Бърнабич за премиер е напълно очакван.От гледна точка на подозренията, че Вучич смята да продължи реално да управлява Сърбия, независимо че постът на държавен глава му отрежда основно представителни функции. За това се издаде самият Вучич – при номинирането на Бърнабич съобщи, че ще има известни промени в правителството, вероятно повече министерства, както и че бъдещата премиерка ще отговаря за икономиката, преговорите с МВФ и цифровизацията, докато “същинската политическа част от дейността на кабинета” ще върши заместникът й Ивица Дачич, който и досега бе вицепремиер.А за предаността на Бърнабич говорят нейните думи: “Преминах от частния сектор в правителството, за да работя с Вучич, да бъда част от неговия екип”. И допълва, че не вижда нищо лошо президентът да помага на правителството, поне на първо време. Името й нашумя покрай афера с искан подкупИмето на Ана Бърнабич стана известно в публичното пространство през октомври 2015 г., когато сайтът Telepromter съобщи за подслушан телефонен разговор между тогавашния премиер на Войводина (автономна сръбска област) Боян Пайтич и Лидия Удовички – сестра на вицепремиерката и министърка на държавната администрация Кори Удовички. Лидия казва, че Никола Петрович – кум на премиера Вучич и шеф на сръбското “Електроразпределение”, поискал 2 милиона евро от Continental Wind Serbia (чийто шеф тогава е Ана Бърнабич), за да включи в електромрежата на Сърбия ветропарк. На специална пресконференция Бърнабич отхвърли твърденията за опити за рекет на US компанията. За неяВ биографията й няма нито едно петноВ биографията на Ана Бърнабич няма нито едно петно. Това е жена с извънредна енергия и много трудолюбива. Смятам, че тя има професионалните и лични качества за премиер и че заедно с министрите ще работи за напредъка на Сърбия. Сигурен съм, че ще демонстрира уважение към партиите, от които търси подкрепа. Тя не е моят премиерЩе кажа само едно изречение – не е моят премиер. Преди казах, че “Единствена Сърбия” няма да гласува за премиер и правителство, начело на което е несемеен човек, без деца, който няма международна популярност и контакти. Ще служи като завеса за закриване на истинската картинаНе мисля, че Бърнабич ще води външната политика или ще има влияние върху нея. Това ще си остане изключително роля на президента Александър Вучич. Назначението й може да се окаже като завеса за Вучич и Сърбия. Ще закрива истинската картина за състоянието на правата и гражданските свободи в Сърбия. Изборът на човек с хомосексуална ориентация за премиер ще се демонстрира като индикатор за състоянието на правата и свободите на гражданите, но това не е реалистично. Изборът на ЗападаОчевидно западните центрове на мощ имат повече доверие в Ана Бърнабич, отколкото в някого другиго от Сръбската прогресивна партия или коалиционните им партньори. Никой не знае какви са нейните политически позиции, освен че цял живот е работила за чужди компании и неправителствени организации и е завършила висшето си образование на Запад.", "date": "2017.06.19", "title": " Ана Бърнабич – (Не)очакван избор"}
{"url": "https://trud.bg/%d1%81%d0%bc%d0%b5%d0%bb-%d0%b1%d1%83%d1%80%d0%b3%d0%b0%d0%b7%d0%bb%d0%b8%d1%8f-%d0%bf%d0%be%d0%b4%d0%b3%d0%be%d0%bd%d0%b8-%d0%bf%d0%be%d0%b4%d0%bf%d0%b0%d0%bb%d0%b2%d0%b0%d1%87-%d0%bd%d0%b0-%d0%b3/", "text": "34 годишен бургазлия видял пироман и го подгонил, след като апашът се опитал да подпали гараж. Малко след полунощ, от автомобила си, бургазлията забелязал в района на бул. «Демокрация» № 8, непознат мъж да излива течност по дървена гаражна врата и да я пали.Смелият мъж изскочил от колата си, хвърлил дреха върху започналите да пълзят по вратата на гаража пламъци и започнал да гони извършителя, който успял да избяга с лек автомобил.При извършения първоначален оглед на местопроизшествието е констатирано, че вследствие на палежа е опушена външната част на врата на гараж, собственост на 71 годишен бургазлия. Работата по случая продължава от служители на Първо Районно управление – Бургас.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Смел бургазлия подгони подпалвач на гараж"}
{"url": "https://trud.bg/%d1%81%d0%ba%d0%be%d1%82%d0%bb%d0%b0%d0%bd%d0%b4-%d1%8f%d1%80%d0%b4-%d0%bd%d1%8f%d0%bc%d0%b0-%d0%b4%d1%80%d1%83%d0%b3%d0%b8-%d0%b7%d0%b0%d0%bf%d0%be%d0%b4%d0%be%d0%b7%d1%80%d0%b5%d0%bd%d0%b8-%d0%b2/", "text": "„Няма други заподозрени във връзка с  край джамия в Лондон и няма данни за ранени с нож“, това каза представител на „Скотланд Ярд“.Загиналият в Лондон, за който беше съобщено, че е жертва на нападението с микробус край джамия във „Финсбъри парк”, може да не е жертва на атаката, съобщиха от лондонската полиция.През нощта нападатели с микробус се удариха в тълпа богомолци, излизаща от нощна молитва в джамия в града.„На мъжът е давана първа помощ по време на самата атака, за жалост той е починал. Прекалено рано е да говорим за връзка между двата инцидента”, поясниха от властите.По думите на полицията все още няма данни за другите двама нападатели, които са избягали от мястото на инцидента.Според свидетел побяснялата тълпа около джамията е можела да нарани или убие нападателя, ако не се е намесил имамът Мохамед Махмуд.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Скотланд Ярд: Няма други заподозрени за атаката край джамия в Лондон\t\t\t"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bf%d1%80%d0%be%d0%b4%d0%b0%d0%b4%d0%b5-%d0%bd%d0%b0%d0%b9-%d0%b3%d0%be%d0%bb%d0%b5%d0%bc%d0%b8%d1%8f-%d1%81%d0%b8-%d1%82%d0%b0%d0%bb%d0%b0%d0%bd%d1%82/", "text": "„Левски“ продаде Божидар Краев на датския „Мидтиланд“ за 400 хил. евро. Най-големият талант на „сините“ напуска клуба с 91 срещи и 25 гола.Преговорите за 19-годишният Краев продължиха близо седмица. „Мидтиланд“ обаче успя да постигне споразумение с ръководството на „Левски“ и си осигури Краев.Датчаните участват в Лига Европа, след като подобно на „сините“ спечели плейофа за евротурнирите в своята страна, където формата на първенството е същият като този в България. Бившият тим на Николай Бодуров дори е сред потенциалните съперници на „Дунав“ (Русе) в първия предварителен кръг на турнира, ако русенци играят на мястото на ЦСКА.В „Мидтиланд“ Краев става съотборник с бившия играч на „Реал“ (Мадрид) Рафаел Ван дер Ваарт.", "date": "2017.06.19", "title": " „Левски“ продаде най-големия си талант!"}
{"url": "https://trud.bg/%d1%81%d0%be%d1%82%d0%b8%d1%80-%d1%86%d0%b0%d1%86%d0%b0%d1%80%d0%be%d0%b2-%d0%b4%d0%be%d0%b1%d1%80%d0%b8%d1%82%d0%b5-%d1%87%d1%83%d0%b2%d1%81%d1%82%d0%b2%d0%b0-%d0%bc%d0%b5%d0%b6%d0%b4%d1%83-%d0%b1/", "text": "„Нямам нито една загуба в България от 1981 г. насам“ – това призна световният шампион по шахмат Анатолий Карпов на среща с главния прокурор Сотир Цацаров. Двамата обсъдиха създаването на шахматни клубове в местата за лишаване от свобода, съобщиха от пресцентъра на държавното обвинение.Затворниците се обучават от доброволци, като такъв проект вече е осъществен в Русия, Бразилия, Чили, САЩ и Швейцария.Добрите чувства между българския и руския народ са факт, но това не може да промени историята, че именно България дава азбуката на славянските народи, коментира главният прокурор Сотир Цацаров пред журналисти по време на шахматна среща със следователи и членове на ВСС, в която взе участие световният шампион по шахмат Анатолий Карпов.Коментарът на Цацаров бе в отговор на въпрос дали с Анатолий Карпов са говорили по темата за произхода на българската азбука, след като по-рано днес шахматистът заяви в телевизионно интервю, че в Русия знаят, че кирилицата идва от Византия.Главният прокурор отрече двамата да са обсъждали този въпрос.„Обсъдихме една негова инициатива, която ще се опитаме да намери почва у нас, а именно създаването на шах клубове в местата за лишаване от свобода. Ако трябва да го кажа по друг начин шах-матът е шах-мат. Добрите отношения, добрите чувства на руския към български, българския към руския народ са факт, но това не може да промени историята – че именно България е дала азбуката на славянските народи. Независимо от това кой какво казва. Независимо от това този, който го казва каква длъжност заема. Повтарям шах-матът е шах-мат. Добрите отношения са добри отношения. Историята не може да бъде променена“, каза главният прокурор Сотир Цацаров.", "date": "2017.06.19", "title": " Сотир Цацаров към Анатолий Карпов: Добрите чувства между българския и руския народ са факт\t\t\t"}
{"url": "https://trud.bg/%d0%ba%d1%80%d1%83%d0%b8%d0%b7%d0%bd%d0%b8-%d0%ba%d0%be%d0%bc%d0%bf%d0%b0%d0%bd%d0%b8%d0%b8-%d0%b8%d1%81%d0%ba%d0%b0%d1%82-%d0%b4%d0%b0-%d0%bf%d0%be%d0%b4%d0%bd%d0%be%d0%b2%d1%8f%d1%82-%d0%bf%d0%be/", "text": "Водещи круизни компании проявяват интерес към пристанище Варна като основна Черноморска дестинация, но ще подновят посещенията си при нормализиране на геополитическата обстановка в региона. Това коментира шефът на пристанищен терминал Варна -Изток Любомир Добрев, който заедно с изпълнителния директор на „Пристанище Варна“ЕАД  Петър Сеферов участва в 50-та Генерална асамблея на Средиземнорската асоциация на круизните пристанища (MedCruise). Най-големият морски порт у нас стана пълноправен член на организацията през миналата година. За 2016 г. са осъществени 13 500 круизни посещения в пристанищата -членове на MedCruise, а през терминалите им преминали над 27.4 млн. души. Интерес към пристанище Варна са проявили компании като Crystal Cruises, Royal Caribbean Cruises, Saga Cruises и MSC Cruises. Основните обсъждани теми са били свързани с възможностите, които предлага дестинация Варна. Круизните оператори са посочили сериозния напредък и промяната в района на Морска гара. Варна очаква три круизни посещения през октомври. Тази година сезонът беше открит с пристигането на частна супер яхта, а преди седмица пристигна луксозен ветроход с 10 пасажери, казаха от пресцентъра на порта.Първи пътнически кораб през този сезон ще бъде PRINSENDAM, плаващ под флага на Нидерландия. Съдът с дължина 204 метра и широчина над 32 метра е посещавал варненското пристанище. През този сезон корабът отново ще плава по Черноморски круиз, който включва Морска гара – Варна, а до историята и забележителностите на морската столица ще се докоснат над 780 пасажери.Близо 1000 пасажери ще пристигнат във Варна на борда на кораб GOLDEN IRIS, който ще акостира на Морска гара – Варна дни след посещението на PRINSENDAM. 165-метровият пътнически кораб ще посети Пристанище Бургас след Варна. Корабът е построен през 1977 година, плава под флага на Панама, има дължина 165 метра и широчина над 22 метра.Последен пътнически кораб за тазгодишния круизен сезон на Морска гара – Варна се очаква в края на месец октомври.", "date": "2017.06.19", "title": " Круизни компании искат да подновят посещенията до Варна\t\t\t"}
{"url": "https://trud.bg/%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b3%d0%be%d0%bb%d1%8f%d0%bc%d0%be-%d0%ba%d0%be%d0%bb%d0%b8%d1%87%d0%b5%d1%81%d1%82/", "text": "Митнически служители на Митница Русе задържаха 5000 броя дрехи и обувки, както и 150 парфюма, носещи логото на известни търговски марки. Стоките са открити при две отделни проверки на превозни средства, пътуващи от Турция за Румъния през ГКПП Дунав мост 1, съобщават от Агенция „Митници“.В първия случай, през нощта на 14 юни, митническите служители са поискали проверка на товарен автомобил, превозващ групажна стока от Турция за Румъния. Щателният оглед на стоката показал, че описаните в официалните документи детски комплекти, тениски, панталони и обувки всъщност са етикирани като продукция на световно известни марки, без това да е упоменато в документите.  Иззети са  5000 продукта с надписи „Superman“, „Spiderman“, „Armani“, „Dolce & Gabana“, „Philip Plein“, „Givenchi“, „Gucci“, „Lacoste“, „Adidas“, „Puma“, „Nike“,  „New Balance“ и др.От същите световно известни марки са и откритите в багажа на пътник от румънски автобус 150 парфюма, идващи от Турция. Автобусът, пътуващ по линията Истанбул-Букурещ, е спрян за митническа проверка при напускане на страната на 15 юни. Собственикът на багажа признал, че е закупил стоката от Турция.Всички открити артикули  са задържани в съответствие с Регламент (ЕС) № 608/2013 на Европейския парламент и на Съвета.  Правопритежателите на съответните марки са уведомени за наличните в склада на Митница Русе  стоки.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Митничари задържаха голямо количество стоки с логото на известни марки на Дунав мост 1"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-19-%d0%b3%d0%be%d0%b4%d0%b8%d1%88%d0%bd%d0%b0-%d1%88%d0%be%d1%84%d1%8c%d0%be%d1%80%d0%ba%d0%b0-%d0%b4%d1%80%d0%be%d0%b3%d0%b8%d1%80%d0%b0%d0%bd%d0%b0/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Заловиха 19-годишна шофьорка, дрогирана и без книжка"}
{"url": "https://trud.bg/%d0%ba%d0%be%d0%b5-%d0%b6%d0%b5%d0%bb%d0%b0%d0%bd%d0%b8%d0%b5-%d0%bd%d0%b5-%d0%bc%d0%be%d0%b6%d0%b5-%d0%b4%d0%b0-%d0%b8%d0%b7%d0%bf%d1%8a%d0%bb%d0%bd%d0%b8-%d0%b7%d0%bb%d0%b0%d1%82%d0%bd%d0%b0%d1%82/", "text": "Двама крадци ограбват жилищен блок когато чуват сирени на полицейски автомобили. – Бързо! Скачай! – казва единият. – Но ние сме на тринайсетия етаж! – възразява съучастникът му. Първият го прекъсва: – Сега не е време за суеверия!***– Знаеш ли Испански? – Да. – Я употреби “Loca” в изречение. – Loca ми се ракия.***– Тате, аз съм лесбийка! – Ееех… дъще… – И аз съм лесбийка, тате! – казала и другата дъщеря. – Е браво! И кой сега ще ми доведе зет в тая къща? – Аз, тате! – обадил се синът от другата стая.***На интервю в “Български пощи”: – Извинете, аз малко закъснях… – Достатъчно. Приет сте.***Любовницата е като граната, ако е с халка, е безопасна, ако не – трябва навреме да я хвърлиш, или няма да ти даде да живееш…***Влиятелен човек иска да подари кола на политик. – Знаете, че не мога да приема – протестира политикът. Това е подкуп! – Тогава ще ви я продам за двадесет долара – предлага бизнесменът. – В такъв случай ще взема две…***Седят двама край казана и варят ракия. Отпред каца извънземен кораб, от който излиза хомункулус и отива при тях. А те спокойно продължават да си варят ракията. Стоял хомункулусът, гледал ги и накрая казал: – Здравейте, аз съм хомункулус! Двамата го погледнали и единият, свивайки рамене, казва на другия: – Сипи му на Хомункулус! Сипали му, той го изпил, а двамата си седят и продължават да зяпат казана. Хомункулусът пак: – Здравейте, аз съм хомункулус! Двамата пак го погледнали: – Сипи му на Хомункулус! Изпил го, а двамата все си седят. Тук извънземният не издържал и казал: – Господа, аз съм извънземен! – Такааа, стига му на Хомункулус…***Клиент си поръчва риба в ресторанта. Келнерът му я носи, но рибата в чинията е страшно изкривена. Клиентът пита: – Защо е такава крива тая риба? – Ами хванали са я точно на завоя…***Говорят си децата на мутри. – При мен вчера дойде Дядо Коледа. – Да бе, той не е истински. – Истински е, проверих. – Как? – Питах го колко струва Снежанка за нощ, а той каза – 50 лева. – Да… веднага става ясно, че е от гората. Не ги знае цените….***Програмист седи в един бар и се мъчи да свали девойка: – Да ви почерпя едно кафе? – Не! – А една бира? – Не! – А уиски? – Не! Сам на себе си: – Странно, стандартните драйвери не се разпознават…***Средновековен спам. 15-ти век. Стои принцът, чака писмо от любимата. Три дни и три нощи чака. Пристига пощенски гълъб. Щастливият принц развълнувано отваря писмото. А там: “Точа мечове. Изгодно.”***Срещат се двама строители: – Как си колега? – Бетон, арме. А ти? – Тухла четворка…***Един се оплаква на жена си: – Скъпа, прочетох, че тази година ще преживеят само тези, които имат рога – овните, телците и козирозите, а аз съм скорпион. – Не се притеснявай скъпи, погрижила съм се да живееш…***Сомалийски имигрант пристига в Берлин. Спира първия срещнат човек дето вижда и му казва: – Благодаря Ви, господине. Германия ми позволи да живея тук, даде ми жилище, помощи за храна, безплатно медицинско обслужване, безплатно образование и никакви данъци! Минувачът му казва: – Имате грешка, аз съм афганистанец. Сомалиецът продължава нататък, среща друг минувач: – Благодаря за красивата ви страна и т.н. А човекът му казва: – Аз не съм немец бе, аз съм иранец. Сомалиецът не се отказал, продължава нататък, стиска ръката на следващия минувач и пак го поздравява: – Благодаря ви за всичко във вашата прекрасна Германия! – Абе, човек, аз не съм германец, аз съм турчин! – Е, добре де, а къде са германците? – Къде, къде – погледнал си часовника минувачът – на работа са в момента.***– С какво се занимаваш? – Аз съм уличен продавач. – Я, колко интересно! И по колко върви една улица напоследък?***Хванал си Бил Гейтс златната рибка и тя му казала: – Пусни ме и ще ти изпълня едно желание. – Добре. Искам да владея цялата ей тази територия – и й показал някаква карта. – Аааа, така не може, дай нещо по-изпълнимо… – Добре. Искам Windows да няма бъгове. – Абе… я дай да погледна тая карта…", "date": "2017.06.19", "title": " Кое желание не може да изпълни златната рибка на Бил Гейтс?"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d1%81%d0%bf%d0%b0%d1%81%d0%b8%d1%85%d0%b0-%d0%ba%d1%83%d1%87%d0%b5-%d0%b2%d1%8a%d1%80%d0%b7%d0%b0%d0%bd%d0%be-%d0%b7%d0%b0-%d0%ba%d0%be%d0%bb%d0%b0-%d0%b8/", "text": "В резултат на мигновена реакция полицейски служители от Габрово спасиха куче. Действията били предприети по сигнал за завързано за автомобил и влачено по пътното платно четириного, постъпил на 16 юни, около 23.50 часа, на тел. 112. Незабавно към ул. „Козещица“ в областния град бил насочен автопатрулен екип. Полицаите спрели на място „Опел Астра“ и освободили вързаното куче, информират от МВР.Животното било с наранявания по главата, шията и лапите, прегледано е от ветеринарен лекар, а лечението му е поето от гражданин. Водачът – 49-годишен от Габрово, е тестван за употреба на алкохол, техническото средство отчело положителна проба.След оглед на местопроизшествието, мъжът бил задържан с полицейска мярка за срок до 24 часа. По случая е образувано досъдебно производство за престъпление по чл. 325 Б, ал. 1 от НК.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Полицаи спасиха куче, вързано за кола и влачено от пиян шофьор в Габрово"}
{"url": "https://trud.bg/%d0%b2%d1%8a%d0%bb%d0%bd%d0%b0-%d0%be%d1%82-%d0%b2%d0%b0%d0%bd%d0%b4%d0%b0%d0%bb%d0%b8%d0%b7%d1%8a%d0%bc-%d1%83%d0%b4%d0%b0%d1%80%d0%b8-%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8%d1%82/", "text": "Мащабна вълна на вандализъм създаде истински хаос в движението на влаковете в редица региони в Германия. Причината за затрудненията навсякъде е една и съща – изгаряне на кабели.Инциденти за докладвани в Берлин, в Лайпциг, Хамбург и провинция Северен Рейн-Вестфалия. Това даде основания на редица експерти да заговорят за координирана акция на национално ниво, чрез която да бъдат създадени затруднения в движението на железопътния транспорт в Германия, съобщава Der Spiegel.Медиите вече предвкусват възможен протест срещу предстоящата през юли в Хамбург среща на Г-20. Техните подозрения се подхранват от редица експерти по сигурността, според които необичайната ситуация е плод на „контролирани действия“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Вълна от вандализъм удари германските железници, подозират саботаж"}
{"url": "https://trud.bg/%d0%b1%d0%b0%d1%89%d0%b0-%d0%b8-%d0%b4%d1%8a%d1%89%d0%b5%d1%80%d1%8f-%d1%81%d0%b0-%d0%b2-%d1%80%d0%b5%d0%b0%d0%bd%d0%b8%d0%bc%d0%b0%d1%86%d0%b8%d1%8f-%d1%81%d0%bb%d0%b5%d0%b4-%d0%bd%d0%b0%d1%82%d1%80/", "text": "Семейство се натрови с гъби и влезе в реанимация на благоевградската болница, съобщи Struma.bg.Баща и дъщеря, на 70 и 37 години, потърсили снощи лекарска помощ със симптоми на натравяне, след като вечеряли гъби.Те са настанени в реанимация със стомашни оплаквания, гадене и повръщане.Двамата са в стабилно състояние.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Баща и дъщеря са в реанимация след натравяне с гъби"}
{"url": "https://trud.bg/%d0%b4%d0%b5%d0%bb%d0%be%d1%82%d0%be-%d0%b7%d0%b0-%d0%b0%d1%82%d0%b5%d0%bd%d1%82%d0%b0%d1%82%d0%b0-%d0%bb%d0%b5%d1%82%d0%b8%d1%89%d0%b5%d1%82%d0%be-%d0%b2-%d0%b1%d1%83%d1%80%d0%b3%d0%b0%d1%81-%d0%bf/", "text": "Спецсъдът не успя да даде ход на делото за атентата на летището в Бургас, заради нередовно призоваване на част от пострадалите израелски граждани и едно от юридическите лица. Също така българският адвокат на израелците е извел пред съдиите обективни причини за своето отсъствие и желанието си делото да не започне, информира .На 18 юли 2012 г. атентатор се взриви до автобус с израелски туристи на паркинга до летището в Бургас. Петима туристи и шофьорът на автобуса загинаха. Подсъдими задочно по делото са Мелиад Фарса и Хасан Хасан. Обвинението срещу тях беше внесено в съда преди повече от половин година.Следващият опит делото да тръгне ще бъде на 18 юли, като заседанието ще се проведе в Окръжен съд – Бургас. Причината е, че тогава близките на пострадалите ще пристигнат в България, за да отдадат своята почит към загиналите при терористичния акт. Докато са в страната ни ще има възможност да бъдат разпитани от съда.Бащата на загиналия Мустафа Кьосов е депозирал граждански иск за половин милион лева. Делото обаче се отлага на няколко пъти заради проблеми с призоваването на пострадалите и близките на загиналите от Израел.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Делото за атентата летището в Бургас пак не тръгна"}
{"url": "https://trud.bg/%d0%b2%d0%b5%d1%81%d0%b5%d0%bb%d0%b0-%d0%bb%d0%b5%d1%87%d0%b5%d0%b2%d0%b0-%d0%b4%d0%b0%d1%80%d0%b8-%d0%bf%d0%be%d0%bb%d0%b8%d0%bb%d0%b5%d0%b9-%d0%b7%d0%b0-%d1%85%d1%80%d0%b0%d0%bc-%d0%b2-%d1%82%d1%8a/", "text": "Народният представител от „БСП за България“ Весела Лечева дари средства за закупуването на полилей за църквата „Възкресение Христово“ във Велико Търново.Обещанието тя даде на отец Петър още по време на предизборната кампания през пролетта. На 3 март като кандидат за народен представител и член на БСП Весела Лечева участва в поклонението пред паметта на руските войни, загинали за свободата на България.След церемонията, в разговор със свещеника става ясно, че църквата се нуждае от полилеи, но също и от спешен ремонт, смяна на улуци и др. строителни дейности. Тогава Лечева направи лично дарение за закупуването на осветителното тяло и се аргументира, че по-добре да се дават средства за нещо, което ще остане и за поколенията, а не да се харчат за плакати и брошури в кампанията. Досега ангажиментът не е обявяван публично.Полилеят вече е закупен и предстои монтирането му, увери се лично народният представител преди ден, когато отново посети храма. Тя и областният председател на БСП Петко Тюфекчиев бяха посрещнати в светата обител от отец Петър.Домакинът показа избрания полилей и обясни, че той ще бъде централен в храма, има 100 крушки и е доставен от Пловдив. В момента се търси подходящо скеле за монтажа.8000 лева от Дирекция по вероизповеданията са осигурени със съдействието на Весела Лечева за ремонт на храма. Средствата вече са преведени на Великотърновската митрополия и започват процедурите по проектиране и избор на изпълнител. Те ще помогнат за основен ремонт на олтара.В храма вече е извършена и първата венчавка, както и 18 кръщенета, каза отец Петър на своите гости.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Весела Лечева дари полилей за храм в Търново"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d1%8f%d1%82-%d0%bd%d0%b0%d1%80%d0%b5%d0%b4%d0%b1%d0%b0%d1%82%d0%b0-%d0%b7%d0%b0-%d0%b5%d0%bd%d0%b5%d1%80%d0%b3%d0%b8%d0%b9%d0%bd%d0%be-%d0%bf%d0%be%d0%b4%d0%bf/", "text": "До 17 юли ще бъдат приети промените в наредбата за енергийно подпомагане на уязвимите лица и семейства. С тях от системата на подпомагане няма да отпаднат пенсионерите след повишението на пенсиите, както и семействата на деца с увреждания, заради по-високите размери на месечните помощи, съобщи за  заместник-министърът на социалната политика Росица ДимитроваЗаместник-министър Димитрова призова молби да се подават след 17-ти юли. „Считано от 17 юли 2017 година хората могат да подават заявления декларации по настоящ адрес, за да може да се възползват от по добрите условия, които регламентираме с промените в наредбата. Ние целим да не отпаднат хората от подпомагане във връзка с промените, които се регламентират с увеличаването на пенсиите, във връзка с промените, които стартираха от 1-ви януари 2017 година, с новия размер на помощите за деца с трайни увреждания“, обясни заместник министър Росица Димитрова и уточни, че разяснителна процедура спрямо правоимащите лица ще се извършва в дирекциите „Социално подпомагане“ на територията на цялата страна.Заради демографската криза, от министерството не очакват да се повиши броя на хората с право на енергийни помощи. През миналия отоплителен сезон те са били малко над 217 хиляди.", "date": "2017.06.19", "title": " Променят наредбата за енергийно подпомагане до месец\t\t\t"}
{"url": "https://trud.bg/%d0%bd%d0%b0%d0%b4-4000-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b8-%d1%81%d0%b5-%d0%b2%d0%ba%d0%bb%d1%8e%d1%87%d0%b2%d0%b0%d1%82-%d0%b2-14-%d1%82%d0%be-%d0%b8%d0%b7%d0%b4%d0%b0/", "text": "Общинските ръководства на Велико Търново, Лясковец и Горна Оряховица организират 14-тия Петропавловски събор на народното творчество.Уникалното в историята на фестивала е, че от 1993 година той се реализира благодарение на успешното и ефективно партньорство между трите общини. Домакин на всяко издание през година е кметът на една от трите общини на ротационен принцип. Проявата ще бъде открита от кмета на старата столица Даниел Панов.Въпреки нарастващият брой фолклорни фестивали и събори интересът към Петропавловският събор се увеличава с всяко следващо негово издание.Над 4000 се очаква да бъдат изпълнителите през тази година.220 ще бъдат участващите фолклорни групи.Международното участие е на групи от Испания, Молдова, Сърбия и Грузия.Българските изпълнители са от 21 области и 47 общини от цялата страна. Фолклористите са преминали през предварителна селекция, тъй като предварителните заявки са надхвърлили възможността изпълнителите да се поместят в предвидените за събора два дни.Изпълненията ще се оценяват от жури в състав- Проф. д-р Елена Кутева – изкуствовед, Директор на НФА „Филип Кутев“, Проф. Даниела Дженева- хореограф, Директор на ФА „Тракия“, Акад. Крум Георгиев – етномузиколог, носител на награда „Златен век“ , Галя Чохаджиева – етнограф.Общият награден фонд на събора е на стойност 3800 лв. 35 призьори ще бъдат отличени в различни категории.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Над 4000 изпълнители се включват в 14-то издание на Петропавловския събор"}
{"url": "https://trud.bg/%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b8-%d1%82%d1%80%d1%8a%d0%b3%d0%b2%d0%b0%d1%82-%d0%bd%d0%b0-%d0%bc%d0%b0%d1%81%d0%be%d0%b2%d0%b8-%d0%bf%d1%80%d0%be%d0%b2%d0%b5%d1%80%d0%ba/", "text": "Държавната агенция за метрологичен и технически надзор (ДАМТН) стартира масирана национална проверка на слънчевите очила, които се предлагат в търговската мрежа в големите градове и морските курорти.Слънчевите очила попадат в групата на едни от най-използваните лични предпазни средства. Те са предназначени да защитават очите на от влиянието на UV лъчите и се използват от деца и от възрастни. През пролетно летния сезон, слънчевите очила са изключително атрактивни продукти за потребителите. Те са широко разпространени на пазара в разнообразни марки и модели и специфичното за тази група продукти е, че моделите им се обновяват всеки сезон, тъй като са тясно свързано и с новите модни тенденции.Целта на проверките е превенция и постигане на по-добра информираност сред потребителите при избор на слънчеви очила и са продължение на цялостния контрол, който агенцията упражнява, съобщават от ДАМТН.През 2016 г. са били проверени общо 909 различни марки и модели слънчеви очила в 434 търговски обекти на територията на цялата страна, като за 259 от тях е установено, че не отговарят на изискванията. В резултат на всички нарушители са съставени Актове за установяване на административни нарушения на обща стойност 51 000 лв. Установено е още, че 71 модела очила се предлагат на пазара без маркировка за съответствие и те са спрени от разпространение на пазара със заповеди. Засиленият контрол на слънчеви очила продължава и през 2017 г., като до момента от съвместни действия с митническите власти е спрян вноса на 69 модела очила, общо количество 7660 бр., защото са били без нанесена СЕ маркировка.Сред най-честите нарушения, които инспекторите на ДАМТН установяват при проверките, са липса на СЕ маркировка, която показва, че продуктът е произведен съгласно утвърдените европейски стандарти; липса на инструкции на български език; липса на информация за марка, модел, производител, което е важно, за да се проследи произхода на продукта.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Инспектори тръгват на масови проверки за слънчеви очила менте"}
{"url": "https://trud.bg/%d0%b7%d0%b0%d1%89%d0%be-%d0%be%d0%b1%d0%b8%d0%ba%d0%bd%d0%be%d0%b2%d0%b5%d0%bd%d0%be-%d1%81%d0%b5-%d1%80%d0%b0%d0%b7%d0%b1%d0%be%d0%bb%d1%8f%d0%b2%d0%b0%d0%bc%d0%b5-%d1%82%d0%be%d1%87%d0%bd%d0%be/", "text": "И как да спасим планираната почивкаДа се разболееш по време на дългоочакваната отпуска е наистина досадно. А мнозина стават жертва на някоя вирусна инфекция именно през този период, независимо дали е лято или зима. Състоянието дори си има специално име – психолозите го наричат „Синдром на болестта на свободното време” (Leisure sickness). Какви са причините за това?Стресът от работатаНай-разпространената теория предполага, че в дните или седмиците, прекарани в работа преди излизането в отпуска, адреналинът ни помага да се справим със стреса, както и подпомага имунната система да се бори срещу инфекциите и да се чувстваме добре. Отделяният в тялото кортизол също съдейства да устоим на напрежението, но за сметка на защитните ни сили. Когато приключим всички работни задачи и най-накрая имаме възможността да се отдадем на заслужена почивка, тези хормони намаляват и ставаме уязвими към инфекциите. Предполага се, че това най-вече се случва, когато преходът между период на стрес и релаксация е бърз. В резултат се сдобиваме с възпалено гърло, запушен нос, стомашно-чревно неразположение, главоболие, вдигаме температура, чувстваме се отпаднали.ПътуванетоИма още една, коренно различна теория, а именно, че не стресът в работата ни разболява, а самата ваканция. Пътуването обикновено е уморително и колкото по-дълго е то, толкова по-голяма е вероятността да ни атакува вирус. Особено ако се придвижваме със самолет или автобус. Когато сме продължително време в затворено пространство, с множество хора, се увеличава рискът от разболяване. Сухият въздух от климатиците, които използваме в превозните средства през лятото, допълнително изсушава носната лигавица и пречи на нейната защитна функция срещу вирусите и бактериите.Добрата подготовка – ключова за спасяването на почивкатаКаквато и да е предпоставката за разболяването ни, понякога е истинско приключение да се намери квалифицирана медицинска помощ. А колкото по-рано започнем терапия при вирусна инфекция, толкова по-добър е шансът за бързо оздравяване и предпазване от усложнения. Ето защо е добре да бъдете подготвени с лекарства от първа необходимост, с които да помогнете на себе си или на детето си. Особено ако нямате бърз достъп до лекарски кабинет, както често се случва по време на почивката.Клинични изследвания доказват ефикасността и безопасността на хомеопатичните медикаменти за лечение на вирусни инфекции. Подходящи са за цялото семейство – и за най-малките, бременните и кърмещите жени, като успешно повлияват типичните за лятото настинки, ангини, стомашно-чревните нарушения.При простудно разболяване например подходящо лекарство е Инфлуцид. Той успешно лекува симптомите на настинка и грип – хрема, кашлица, температура, болки в гърлото, отпадналост, главоболие, мускулни болки. Подсилва имунната система, помага на организма да премине по-леко и бързо през болестта. Подходящ е за цялото семейство – за деца над 1 г., възрастни, бременни и кърмещи жени. При остри симптоми деца над 12 г. и възрастни приемат по 1 табл. на всеки час до 12 табл. дневно, а след подобрение – 3 пъти по 2 табл. на ден поне още 1 седмица. Дозировката за деца под 12 г. е по 1 табл. на всеки 2 часа до 8 табл. дневно и 3 пъти по 1 табл. на ден в продължение на поне още една седмица. При температура под 38,5 градуса Инфлуцид се комбинира много добре с Шуслерова сол №3 железен фосфат на Немския хомеопатичен съюз (DHU) – по 1 табл. на всеки 30 мин. до овладяване на състоянието. Ако градусите са над 38,5 – с Шуслерови соли №3, №5 калиев фосфат и №8 натриев хлорид. По 1 табл. от всяка сол се редуват през 30 мин. до спадане на температурата.При възпалено гърло ефективно хомеопатично лекарство е Тонзилотрен. Той отстранява болката и възпалението, възстановява тъканта на сливиците, подсилва имунитета както на локално ниво, така и общо на целия организъм и предпазва от развитието на бактериални усложнения. Приема се по същата схема като Инфлуцид.Хремата бързо може да бъде овладяна с хомеопатичния медикамент Цинабсин, който успокоява възпалението, намалява отока на носната лигавица и подобрява носовото дишане. Дозировката и продължителността на приема са като тези на Инфлуцид и Тонзилотрен. Много успешно се комбинира с хомеопатичния спрей за нос Инфлуназал, който може да се използва при всякакви хреми. Спреят е напълно безопасен за дълга употреба и е подходящ за приложение и при бебета под 1 г. Важно е да знаете, че тялото трябва да бъде добре хидратирано. Затова приемът на много течности е задължителен – вода, чай, супи, прясно изцедени сокове. Така ще помогнете секретите при хремата да се втечнят и да се изчистят по-лесно.При стомашно-чревни неразположения, протичащи с гадене, повръщане, диария, както и при хранително отравяне, можете да си помогнете с Арсеникум албум D12. При остри симптоми се приема по 1 доза (5-10 глобули) на всеки два часа, а след като настъпи подобрение – 3 пъти дневно по 1 доза. Задължително е и спазването на диетичен режим – избягват се млечни продукти, мазни, пържени храни, продукти с фибри и др.", "date": "2017.06.19", "title": " Защо обикновено се разболяваме точно по време на отпуската?"}
{"url": "https://trud.bg/%d1%82%d0%b8%d1%80-%d1%81%d0%b5-%d0%be%d0%b7%d0%be%d0%b2%d0%b0-%d0%b2%d1%8a%d1%80%d1%85%d1%83-%d0%bc%d0%b0%d0%bd%d1%82%d0%b8%d0%bd%d0%b5%d0%bb%d0%b0-%d0%bf%d0%be-%d0%bf%d1%8a%d1%82%d1%8f-%d0%b2%d0%b5/", "text": "ТИР е поднесъл по пътя Велико Търново – Русе край Полски Тръмбеш и е заседнал върху мантинела.Сигнал за инцидента е подаден в 22,42 часа в неделя в Оперативен център – Велико Търново. Пожарникари са изпратени на местопроизшествието, за да окажат техническа помощ. Отзовали са се трима огнеборци, които са нарязали крайпътната мантинела, за да може да се освободи товарният автомобил и да не пречи на движението.Рано в понеделник сутринта пък „Ауди” в газова уредба е пламнало в движение на изхода на Велико Търново на главния път София- Варна. Причина за инцидента в минутите около 6 часа е късо електрическо съединение. Изгорял е двигателният  отсек на колата, останалата част е спасена от пожарникарите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " ТИР се озова върху мантинела по пътя Велико Търново – Русе"}
{"url": "https://trud.bg/%d0%bf%d0%b8%d1%8f%d0%bd-%d0%bc%d0%be%d1%82%d0%be%d1%80%d0%b8%d1%81%d1%82-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0-%d0%ba%d1%80%d0%b0%d0%b9-%d0%b0%d1%80%d0%b1%d0%b0/", "text": "Мотоциклетист, употребил алкохол, катастрофира в събота около 10,10 ч. на пътя между Велико Търново и село Арбанаси.Инцидентът е без пострадали. Катастрофата е станала между лек автомобил «Ситроен» и мотоциклет, управляван от 33-годишния М. А. от Горна Оряховица.При проверка на водачите за употреба на алкохол е установено, че мотоциклетистът се е качил на возилото с 1.59 промила. М. А. е задържан за срок до 24 часа по Закона за МВР.Срещу него в полицията във Велико Търново е образувано бързо производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Пиян моторист катастрофира край Арбанаси"}
{"url": "https://trud.bg/%d0%b8%d1%80%d0%b0%d0%bd-%d0%b8%d0%b7%d1%81%d1%82%d1%80%d0%b5%d0%bb%d1%8f-%d1%80%d0%b0%d0%ba%d0%b5%d1%82%d0%b8-%d0%bf%d0%be-%d0%bf%d0%be%d0%b7%d0%b8%d1%86%d0%b8%d0%b8-%d0%bd%d0%b0-%d0%b8%d0%b4%d0%b8/", "text": "Иран изстреля ракети по позиции на ИДИЛ в Северна Сирия, като това е първата атака по външна цел от 30 години насам, предава „Ал Джазира“.“Изстреляхме ракети със среден обсег от западните провинции Керманшах и Курдистан, като успяхме да поразим голям брой терористи и да унищожим много техника,“ коментират от революционната гвардия на страната.От същото изявление става ясно, че действието на Иран е било повлияно от желанието за възмездие, като изрично се споменава, че “проливането на кръв няма да остане без отговор“.Ударът бележи първата намеса на Иран във войната в Сирия с подобни средства. До този момент страната участваше във военните действия като осигуряваше пари, техника, съветници или бойци.По въпроса се очаква и реакцията на редица страни като Саудитска Арабия, САЩ и Израел, тъй като с това Иран доказва, че е способен да отвърне на атаки срещу себе си. ", "date": "2017.06.19", "title": " Иран изстреля ракети по позиции на ИДИЛ в Северна Сирия"}
{"url": "https://trud.bg/%d0%b2-%d0%b4%d0%be%d0%bb%d0%b8%d0%bd%d0%b0%d1%82%d0%b0-%d0%bd%d0%b0-%d1%85%d0%b8%d0%bc%d0%b8%d1%8f%d1%82%d0%b0-%d0%b8-%d0%b4%d1%80%d0%b5%d0%b2%d0%bd%d0%b0%d1%82/", "text": "Най-голямата фирма за производство и търговия с метал – пловдивската „Хъс“, е сред новите инвеститори в Долината на химията. Тя купи фалиралия завод „Полимери“, който от години стои като гробница с цъкаща екобомба в нея и с дългове към кредитори и работници.Сделката е сключена за близо 15 млн. лева, очаквам доста сериозни намерения с откриване на 550-600 работни места, каза за „Труд“ кметът на града Свилен Шитов. Новият собственик избра мястото заради добрата му локация и близост до пристанище „Варна Запад“. 2 % от парите по сделката отиват като данък придобиване в местната хазна.В Девня се намират най-големите химически заводи на страната – „Солвей Соди“ АД, „Агрополихим“ АД. Строителната промишленост е представена с производство на строителни материали -“Девня Цимент“ АД и извършване на строителна дейност „Заводски строежи“. „Девен“ АД произвежда топлоенергия за нуждите на девненските предприятия. Хранително-вкусовата промишленост включва преработката на нерафинирана захар от „Девненски захарен завод“ ЕООД.Предприятията са сред големите данъкоплатци и данък печалбата им директно влиза в републиканския бюджет. Общината разчита тази година на 8 млн. лева бюджет, като половината от тях идват от местните приходи- данък сгради и такса смет, а другата половина е държавна субсидия за делегираните дейности. Кметът Свилен Шитов инициира да се подпише меморандум с бизнеса. Целта е индустриалните гиганти да поемат конкретни ангажименти към местната общност за 3 години. „Добре комуникираме с предприятията в промишлената зона и те ежегодно инвестират милиони лева за подобряване на екологичната атмосфера. Резултатът, който постигнахме, е добро сътрудничество с предприятията, като поеха ангажимент да инвестират в места за обществено ползване, за да покажат, че територията и за тях е с особено значение“, казва кметът. Той управлява първи мандат, издигнат от ГЕРБ. Общината вече подписа споразумение с „Агрополихим“ за 100 000 лева, които ще бъдат инвестирани в изграждане на детски площадки, спортни игрища в кв. „Повеляново“.Община Девня продължава да настоява МОСВ да премести автоматичната измервателната станция за мониторинг на въздуха в кв. „Повеляново“. Съоръжението се намира в кв. „Река Девня“, който е на 12 км от Индустриалната зона, а обхватът му е само 2 км. Повече от 4 години водим кореспонденция с екоминистерството, откъдето казват, че няма нужда от втора измервателна станция. Ние не искаме втора, а само промяна на локацията на съществуващата измервателна станция, за да подходим по-отговорно към хората в Девня, посочва кметът. До края на годината се очаква тежките фракции на опасния ди- и трихлоретан, които се съхраняват на територията на фалиралия завод „Полимери“, да бъдат махнати и транспортирани за утилизация във френски завод. Очаква се на свое предстоящо заседание МС да вземе решение за отпускане на необходимите 12 млн. лв. без ДДС за премахване на опасните химикали, заради които Девня обявяваше няколко пъти бедствено положение.Девня е наследник на древния Марцианопол, който е бил най-големият град, основан на територията на днешна България. Той е бил не само добре укрепен, но и добре устроен по типично римски образец- с големи, широки и прави улици, ориентирани по посоките на света. В него е имало импозантни храмове и обществени сгради, отлично е бил водоснабден с канализация и водопроводи. Останките от миналото величие лежат на дълбочина около два метра.„Целта ни е да възродим културно-историческото наследство на град Девня и историята на Марцианопол. Освен Музея на мозайките, с който се гордеем, смятам, че има тепърва какво да се открива и преоткрива, за да привлечем повече туристи“, казва Свилен Шитов. Според него вече има интерес от туроператори за маршрут Варна – Побити камъни, Музея на мозайките и античния амфитеатър. Всъщност първият организиран туризъм у нас е бил до Девня, когато през септември 1909 г. над 200 французи, учени и индустриалци са слезли от борда на парахода „Ил дьо Франс“, за да посетят Побитите камъни и града, припомня директорът на Музея на мозайките Иван Сутев.Общината има готов проект за античния театър, създаден през I-III в. на стойност 1 млн. лева. Понеже е над 200 000 евро, не може да се кандидатства по селските мерки, а ще се търси финансиране директно от Брюксел, както и подкрепа от Министерството на културата. В амфитеатъра се предвижда да има до 500 места и да се правят исторически възстановки и големи арт събития. Теренът с разкопките се оказа подходящ за зрелищния спектакъл и второ издание на античния фестивал“ Марцианопол – животът в древния град“, който се проведе наскоро. В него шестваха над 100 участници от България и Румъния, облечени и въоръжени като воини. Имаше занаятчийски пазар, пазар на роби, римска кухня и шатри за сечене на монети и реплики на древни амулети, боеве, ритуали, клетва за вярност към императора и др. „Фестивалът е на път да се превърне в ежегодно и емблематично събитие за града, което да привлича посетители и туристи, да насочи вниманието към Девня и потенциала, който стои пред всички нас. Това е една от многото стъпки, които предприемаме да превърнем града в предпочитана дестинация за туризъм, а защо не и в един уникален по вида си историко-археологически парк от национално и международно значение“, каза кметът.В символа на Девня – Музея на мозайките, вдигнат върху откритата от археолозите къща на някогашен богат местен земевладелец, която е на 1700 г., скъпите украси от печена глина, стъкло, варовик, в поне 16 цвята, са редени на ръка- камъче по камъче. Сред тях най-известна е „Горгона-Медуза“ на пода в дневната, а в спалнята е мозайката „Сатир и Антиопа“, която показва изключително рядък сюжет от прелъстяването на нимфата от прелюбодееца бог Зевс. Уникалният природен феномен Побити камъни е първата официално обявена и защитена от държавата природна забележителност в България. Това става през 1937 г. Край Девня са и най-големите карстови извори в страната – тридесет, които дават началото на река Девня. Най-живописен е „Вълшебният извор“, свързан с древни легенди.", "date": "2017.06.19", "title": " В Долината на химията и древната история"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%bf%d1%83%d1%81%d0%bd%d0%b0-%d0%ba%d0%b0%d0%b4%d1%80%d0%b8-%d0%be%d1%82-%d0%b2%d1%8a/", "text": "Британската полиция разпространи кадри от вътрешността на изгорялата жилищна сграда „Гренфел тауър“ в Лондон. Видеоклипът, който публикуваме, показва пълното опустошение причинено от огъня. До момента потвърденият брой на жертвите от инцидента е 58 души, но властите очакват той да се увеличи. Очакванията са операцията по издирване да продължи седмици, ако не и месеци.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Британската полиция пусна кадри от вътрешността на изгорелия блок (ВИДЕО)"}
{"url": "https://trud.bg/%d0%b4%d1%80%d0%be%d0%bd-%d0%b7%d0%b0%d1%81%d0%bd%d0%b5-%d0%b0%d0%bf%d0%be%d0%ba%d0%b0%d0%bb%d0%b8%d0%bf%d1%82%d0%b8%d1%87%d0%bd%d0%b8-%d0%ba%d0%b0%d0%b4%d1%80%d0%b8-%d0%be%d1%82-%d0%b8%d0%b7%d0%bf/", "text": "Португалски медии разпространиха кадри заснети с дрон над най-засегнатите от горските пожари райони на страната. Над 1000 пожарникари продължават битката със стихията дни наред. Днес се очаква да пристигнат пожарогасителни самолети от Франция и Италия в рамките на програмата за сътрудничество на ЕС. Температури от над 40 градуса по Целзий, силни ветрове и сухата горска местност, където не е валяло от седмици, спомагат за разгарянето на пожарите.В Португалия е обявен тридневен национален траур за загиналите в събота през нощта 62 души. Повечето жертви са изгорели или задушени в колите си, опитвайки се да избягат от огъня, бушуващ близо до градчето Педрогау Гранди, на около 150 км от Лисабон.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Дрон засне апокалиптични кадри от изпепелената Португалия (ВИДЕО)"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d1%83%d1%87%d0%b5%d0%bd%d0%b8%d1%87%d0%ba%d0%b8-%d0%be%d1%82%d0%ba%d1%80%d0%b0%d0%b4%d0%bd%d0%b0%d0%bb%d0%b8-%d0%b7%d0%bb%d0%b0%d1%82%d0%bd%d0%b8-%d0%bd/", "text": "Служители на полицейското управление в Полски Тръмбеш разкриха кражба на златни накити от нефункционираща лечебница, намираща се в незаключено помещение в стопанския двор в село Петко Каравелово.Сигнал за извършеното престъпление е получен в полицията на 5 юни. От проведените действия по разследването е установено, че извършители на деянието са две момичета на 13 и 16 години от село Орловец. Част от златните накити са възстановени на потърпевшия.Материалите по случая ще бъдат докладвани в прокуратурата, с мнение за налагане на възпитателни мерки.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Спипаха ученички, откраднали златни накити"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d1%81-25-%d0%ba%d0%b3-%d0%ba%d0%be%d0%ba%d0%b0%d0%b8%d0%bd-%d0%b2-%d0%b3%d1%8a/", "text": "Гръцката брегова охрана залови късно в неделя повече от 25 кг кокаин на пристанището Игуменица. Арестувани са мъж и жена от български произход, информира .Кокаинът e бил скрит в ремарке. Целта на двамата българи била да го качат на ферибот, пътуващ за италианското пристанище Бари.Поведението на 57-годишния шофьор и неговата 47 годишна жена се сторило подозрително на властите и затова извършили проверка, при която открили кокаина.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Хванаха двама българи с 25 кг кокаин в Гърция"}
{"url": "https://trud.bg/%d0%bd%d0%b0%d0%b4-%d0%bf%d0%be%d0%bb%d0%be%d0%b2%d0%b8%d0%bd-%d0%bc%d0%b8%d0%bb%d0%b8%d0%be%d0%bd-%d0%ba%d1%8a%d1%81%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d1%86%d0%b8%d0%b3/", "text": "Над 500 000 къса нелегални цигари са задържали митнически служители в София, съобщават от Агенция „Митници“.Под надзора на Софийска районна прокуратура се води досъдебно производство за държане на акцизни стоки без бандерол в големи размери (престъпление по чл. 234, ал. 2, т. 3, вр. ал.  1 НК).На 15.06.2017 г. във връзка с придобита оперативна информация служители от отдел „Митническо разузнаване и разследване“ на Митница Столична са извършили проверка в столичния квартал „Христо Ботев“, в хода на която в частен имот – пункт за изкупуване на хартия и пластмаса, са били открити и задържани 523 180 къса цигари без акцизен бандерол от различни марки. Общото количество на цигарите е 52 мастербокса или 26 159 кутии на стойност около 200 000 лв. По-голямата част от тях са били поставени в кашони, укрити в товарното помещение на камион, паркиран на посоченото място.При условията на неотложност е извършено претърсване на пункта и на паркирания в него товарен автомобил, като откритите в тях цигари без бандерол са иззети и приобщени като веществени доказателства по делото.Разследването продължава, като при събиране на достатъчно доказателства за виновността на конкретно лице и съпричастността му към държането на така установените акцизни стоки без бандерол, същото ще бъде привлечено като обвиняем.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Над половин милион къса нелегални цигари задържаха в София"}
{"url": "https://trud.bg/79-%d0%b4%d0%be%d1%81%d1%82%d0%b8%d0%b3%d0%bd%d0%b0-%d0%b1%d1%80%d0%be%d1%8f%d1%82-%d0%bd%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%be%d1%82-%d0%b3%d1%80%d0%b8%d0%bd%d1%84/", "text": "Броят на жертвите, загинали при пожара в многоетажна сграда в Лондон, достигна до 79 души.Сюарт Кънди от лондонската полиция съобщи в понеделник, че са идентифицирани петима души, но „ужасната реалност“ е, че някои от жертвите никога няма да бъдат разпознати.Британската полиция предупреди, че все още съществува възможност броят на загиналите да нарасне, предава Sky News.„Смятам, че може да има хора, които са били в „Гринфел Тауър“, за които хората вероятно не знаят, че липсват и може би не са разбрали, че са били там през нощта“, подчерта Кънди.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " 79 достигна броят на жертвите от „Гринфел Тауър“"}
{"url": "https://trud.bg/%d0%b1%d0%b0%d1%80%d0%b4%d1%8a%d1%82-%d0%b8%d0%b2%d0%b0%d0%b9%d0%bb%d0%be-%d0%b4%d0%b8%d0%bc%d0%b0%d0%bd%d0%be%d0%b2-%d1%81-%d0%ba%d0%be%d0%bd%d1%86%d0%b5%d1%80%d1%82-%d0%b7%d0%b0-%d1%85%d0%be%d1%80/", "text": "Бардът Ивайло Диманов идва в Пловдив с музикално-поетичния си спектакъл „Концерт за хорей, китара и колумбарий“, който ще бъде представен на 20 юни (вторник) от 18 часа в залата на Радио Пловдив.Официалната премиера бе през март в НДК-София, а тези дни бардът тръгна на турне из страната. След Пловдив поетът ще гостува в Пазарджик, Хасково, Стара Загора, Бургас и Варна. Ивайло Диманов за трети път представя свой спектакъл в града под тепетата.„Щастлив съм, че имам възможността да гостувам отново на древния и вечен Пловдив. Идвам като скромен провинциалист в Европейската столица на културата“, твърди столичанинът.Ивайло Диманов е журналист, писател и бард. Роден е в София и е автор на 10 книги с поезия, разкази и театрална критика, които са превеждани  на английски, френски, италиански, сръбски, руски и турски език. Носител е на куп национални и международни литературни отличия, между които наградата „Димчо Дебелянов“, Яворовата награда „В полите на Витоша“, националното литературно отличие „Николай Хайтов“, наградата „Джагаров“ и други.Ивайло Диманов е имал безброй концерти с авторски песни и поезия в Чехия, Румъния, Сърбия, Италия, Австрия, Словакия, Гърция, Канада, САЩ, Русия, Белгия, Франция и Великобритания. Пял е с Ал Бано и Ромина Пауър и с Булат Окуджава. 20 години след първата му книга, превърнала се в най-известната стихосбирка на прехода – „Площад Гарибалди“, Ивайло Диманов все още вярва, че честното изкуство е спасение за душата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Бардът Ивайло Диманов с концерт за хорей, китара и колумбарий в Пловдив"}
{"url": "https://trud.bg/6-%d0%b3%d0%be%d0%b4%d0%b8%d1%88%d0%b5%d0%bd-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d0%b1%d0%b0%d1%82%d0%ba%d0%be-%d0%b3%d0%be-%d0%bd%d0%b0%d0%bf%d0%b8%d0%bb-%d1%81-%d0%b1%d0%b8%d1%80/", "text": "6-годишно дете e настанено в болница, след като 19-годишен младеж го е напил с бира. Инцидентът, завършил с лечение за детето и арест за баткото станал в следобедните часове на 16 юни в село Септемврийци, съобщиха от ОД на МВР в Добрич.Свидетели подали сигнал е подаден до полицията. На мястото пристигнали униформени, които установили, че младият мъж е налял на момченцето около 400 милилитра бира. Детето е настанено в МБАЛ Добрич за лечение, без опасност за живота.19-годишният подстрекател е задържан в Районното управление на МВР в Каварна. По случая е образувано бързо полицейско производство.", "date": "2017.06.19", "title": " 6-годишен в болница, батко го напил с бира\t\t\t"}
{"url": "https://trud.bg/%d0%b1%d0%b8%d0%b2%d1%88-%d1%84%d1%83%d1%82%d0%b1%d0%be%d0%bb%d0%b8%d1%81%d1%82-%d0%bd%d0%b0-%d1%87%d0%b5%d0%bb%d1%81%d0%b8-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0-%d0%bc/", "text": "Бившият халф на „Челси“ Оскар предизвика масов бой по време на двубоя от китайското първенство между „Шанхай СИПГ“ и „Гуанджоу“ (1:1) в неделя.Бразилецът, който пристигна в Шанхай през януари, буквално обезумя на терена и умишлено уцели свои съперници с топката не веднъж, а два пъти в рамките на няколко секунди, информира . Играчите на „Гуанджоу“ реагираха яростно и повалиха Оскар на тревата. В скандала се замесиха всички 22-ма футболисти, както и резервите от пейките. Любопитното е, че в крайна сметка бразилецът се спаси от наказание, а червени картони видяха по един играч на двата отбора.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Бивш футболист на „Челси“ предизвика масов бой в китайско дерби (ВИДЕО)"}
{"url": "https://trud.bg/%d0%ba%d0%b0%d1%80%d0%bb%d0%be%d0%b2%d0%be-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d1%83%d1%87%d0%b5%d0%bd%d0%b8%d1%87/", "text": "Карлово ще е домакин на 27 и 28 юни на националния ученически събор „С Левски в ума и сърцето“, който е посветен на 180-годишнината от рождението на Апостола на свободата.Откриването на форума ще е на 27 юни от 13 часа в зала „Васил Караиванов“ на община Карлово, а от 17 часа същия ден ще има шествие със знамена от градската управа до паметника на Васил Левски на площад „20-ти юли“, където от 20 часа започва тържествен концерт.Ученическият събор ще продължи на 28 юни с посещения на Националния музей „Васил Левски“, храма „Света Богородица“ и архитектурния комплекс „Старинно Карлово“, съобщиха организаторите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Карлово домакин на национален ученически събор за Левски"}
{"url": "https://trud.bg/%d0%ba%d1%8a%d1%81%d0%be-%d0%ba%d0%b8%d0%bd%d0%be-%d0%b2%d1%8a%d0%b2-%d1%84%d0%b0%d1%80%d0%b3%d0%be-%d0%bf%d0%be%d0%ba%d0%b0%d0%b7%d0%b2%d0%b0%d1%82-%d0%b2-%d0%bf%d0%bb%d0%be%d0%b2%d0%b4%d0%b8/", "text": "На 22 юни (четвъртък) от 19,30 часа в Club Fargo в Пловдив ще бъдат прожектирани три късометражни филма на режисьорката Розалия Димитрова – „Никола Михов“, „Таланти“ и „Вода“. Казват, че всеки режисьор има свой собствен глас, избира своите теми и намира своите герои. Розалия Димитрова избира най-колоритните персонажи и разказва историите им така, че да ги помним. „Никола Михов“ е история за един цветен младеж от нашето съвремие. Зад неангажиращия вид и семпло поведение прозира артист от световна класа. Наградите от Париж, Берлин и Лондон са само малка част от антуража му, но основното качество си остава умението му да разказва с картини живота, такъв какъвто е.19-минутният документален филм „Таланти“ разказва историята на пенсиониран шампион по бокс, който тренира две момичета в разпадаща се спортна зала в Лом. Те не разполагат с пари, но имат воля. Тяхната борба не е за реалността, тя е за мечтите. Лентата „Вода“ пък показва малко момче, което е изправено пред избор. Това са дилемите, с които се сблъскваме всеки Божи ден. Аз или Ти? Последиците обвързват всички.„Късо кино във Фарго“ е инициатива на Arteria Films Ltd. съвместно с Клуб „Фарго“ в „Лъки“ – Дом на киното, и Община Пловдив, с чиято финансова подкрепа се осъществява проектът. Той е част от календара на културните събития за 2017 година. По програма и при вход свободен, всеки първи и трети четвъртък от месеца в клуб „Фарго“ ще се представя тематично подбрана селекция от български късометражни филми. За среща с публиката в деня на прожекцията гостуват авторите и част от актьорите, за да разкажат за създаване на филмите си и за предизвикателствата пред родното късометражно кино.", "date": "2017.06.19", "title": " „Късо кино във Фарго“ показват в Пловдив"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bd%d0%b0%d0%b7%d0%bd%d0%b0%d1%87%d0%b8-%d0%bd%d0%be%d0%b2%d0%b8%d1%8f-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%b2-%d1%82%d1%83%d1%80%d1%86%d0%b8%d1%8f/", "text": "Държавният глава на Руската федерация Владимир Путин назначи с указ Алексей Ерхов за нов дипломатически представител на страната в Турция.Ерхов ще оглави руската дипломатическа мисия в Анкара на мястото на Андрей Карлов, който бе застрелян на изложба в Анкара през декември 2016 г., съобщи Интерфакс.До този момент Ерхов заемаше поста на ръководител на Ситуационния кризисен център към Министерството на външните работи на Руската федерация. В периода 2010-2015 г. той бе генерален консул в Истанбул.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Путин назначи новия посланик в Турция\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d1%80%d0%b5%d0%b2%d0%b5%d0%b6%d0%b4%d0%b0-3385-%d0%bc%d0%bb%d0%bd-%d0%bb%d0%b2-%d0%bd%d0%b0-%d1%84%d0%be%d0%bd/", "text": "Община Пловдив ще преведе 3 385 000 лв. на фондация „Пловдив 2019“ за реализиране на заложените в програмата й за 2017 г. проекти, свързани с подготовката на града под тепетата за Европейска столица на културата през 2019 г. Тази финансова операция стана възможна, след като с решение на правителството Община Пловдив ще получи 20 млн.лв. за изграждане на културна инфраструктура, като 11 млн.лв. от тях вече са преведени в градската хазна. Това няма да е единственото прекрояване на бюджет-2019, което пловдивският парламент ще гласува на общинската сесия тази сряда. По предложение на кмета на „Западен“ Димитър Колев планираните 357 000 лв. за събаряне на Гарнизонна фурна ще бъдат пренасочени за ремонти на улиците и тротоарите и за премахване на незаконните метални гаражни клетки. До този обрат се стигна, за да не се стигне до евентуални батални сцени  между хората от квартала край Гарнизонна фурна, които искат парк и детски площадки, и местни художници, желаещи бившата военна сграда да стане културен център. Старейшините в ОбС-Пловдив ще гласуват тази сряда още няколко предложения на кмета Иван Тотев за прекрояване на общинския бюджет за 2017 г. Едно от тях е за отпускане на 60 000 лв. на ОП „Паркиране и репатриране“ за закупуване на два нови автомобила за екипите, които поставят скоби на нарушителите по пловдивските булеварди и улици.Другите са за отпускане на 30 000 лв. за рехабилитация на комбинираните спортни игрища на начално училище „Христо Ботев“, както и на 23 000 лв. за нуждите на Природонаучния музей. 12 000 лв. ще отидат за довършване на залата с дивите пеперуди и растения, 2000 лв. за вентилационна система в Планетариума, а 9000 лв. за изготвяне на рекламен видеоклип.С него Природонаучният музей ще се представи на форума за славянска култура в словенския град Пиран и ще се бори за наградите „Жива“.", "date": "2017.06.19", "title": " Община Пловдив превежда 3,385 млн.лв. на фондация за културни събития\t\t\t"}
{"url": "https://trud.bg/%d0%bd%d0%b0%d1%83%d1%87%d0%bd%d0%b0-%d0%ba%d0%be%d0%bd%d1%84%d0%b5%d1%80%d0%b5%d0%bd%d1%86%d0%b8%d1%8f-%d0%b7%d0%b0-%d0%b2%d0%b0%d1%81%d0%b8%d0%bb-%d0%bb%d0%b5%d0%b2%d1%81%d0%ba%d0%b8-%d0%bf%d1%80/", "text": "Национална научна конференция на тема „Васил Левски и Вътрешната революционна организация в борбата за национално освобождение“ ще се проведе на 22 и 23 юни в Карлово.Организатори на форума са Министерство на културата, Национален музей „Васил Левски“, Община Карлово, Институтът за исторически изследвания при БАН и Фондация „Васил Левски“.В конференцията ще участват 45 научни работници от ИИИ при БАН, преподаватели от Софийски университет „Св. Климент Охридски“ и Великотърновски университет „Св. Св. Кирил и Методий“, музейни, архивни и библиотечни специалисти.Форумът ще се води от проф. Пламен Митев, един от най-изявените изследователи на Българското възраждане.Сред участниците са и утвърдени изследователи на живота и личността на Апостола като доц. Огняна Маждракова – Чавдарова, доц. Пламен Божинов, доц. Димитър Цанев и др., и млади учени от БАН и други институции, насочили своите исторически дирения към тази тема, винаги предизвиквала интереса на всички българи.Конференцията е сред най-значимите прояви, включена в националната програма, посветена на 180-годишнина от рождението на Васил Левски.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Научна конференция за Васил Левски провеждат на 22 и 23 юни в Карлово"}
{"url": "https://trud.bg/%d0%b2%d1%82%d1%83-%d0%b7%d0%b0%d1%81%d0%b8%d0%bb%d0%b8-%d0%bf%d1%80%d0%b8%d0%b5%d0%bc%d0%b0-%d0%b8-%d0%be%d0%b1%d1%83%d1%87%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%87%d1%83%d0%b6%d0%b4/", "text": "Засилен прием и обучение на чуждестранни студенти провежда Великотърновският университет „Св.Св.Кирил и Методий“. Над 200 студенти от Италия са записани за новата учебна 2017/ 2018 година по магистърска програма във ВТУ. Това съобщи ректорът на висшето учебно заведение проф. Христо Бонджолов. Италианските студенти са записани в магистърската програма „Педагогика за деца със специални образователни потребности“, като обучението ще е дистанционно и ще се води на английски език.  В момента се подготвят материалите и учебните програми по специалността, като обучението ще стартира през февруари.„Става въпрос за неспециалисти, които в момента работят като учители в Италия на деца със специални потребности, както и на деца на мигранти и дори с даровити деца. В Италия вървят проверки  за педагогическа правоспособност на учителите и затова интересът към тази програма във ВТУ е много голям, коментираха още от ректорското ръководство. Първата група от 150 студенти от Италия във ВУЗ-а, които дистанционно придобиват педагогическа специалност, вече е приключил“, обясни Стоян Буров, заместник- ректор по учебната дейност във ВТУ.От ръководството на ВУЗ-а подчертаха, че в България също има голям интерес към „Педагогика на за деца със специални потребности“, тъй като вече те учат заедно с останалите деца и има недостиг на психолози и подготвени педагози. По думите на проф. Бонджолов, ВУЗ-овете ще трябва занапред все повече да разчитат на чуждестранните студенти.„Ще се опитаме да увеличим няколко пъти чуждестранните студенти във ВТУ. Залагаме на тях, за сметка на това няма да увеличаваме таксите за българските студенти по бакалавърските и магистърските програми“, каза проф.Бонджолов.Към момента интерес към ВТУ е регистриран освен от Италия и от Македония, Австрия, Киргизия, Казахстан, Украйна, и Русия. От чужбина са с най-големи предпочитания към педагогическите, филологическите, икономическите специалности, както и към обучението в Православния богословски факултет. По силата на договори, подписани с ВУЗ-ове в Австрия, австрийски студенти се обучават в специалността „Публична администрация“. Студенти от Киргизстан пък са с интерес към магистърските програми по „Приложна лингвистика“ с първи английски език, към „Руска филология“, към „История“  и „Археология“. Македонците се интересуват от обучението по богословие. През новата учебна година във ВТУ се очаква и група от 30 китайски студенти, които още не са избрали в кои специалности ще се обучават.Във великотърновската Алма матер все повече ще разчитат на студентите от чужбина, тъй като има редица фактори, които сочат, че бройките държавна поръчка ще намаляват и финансовата издръжка на университетите ще става все по-трудна.„Освен демографската криза, обедняването на населението води и до невъзможност на зрелостниците да се издържат в друг град. Пример за тези тенденции са филиалите на ВТУ във Враца и Плевен с нарастващ брой местни студенти през последните години, както и на търновчета във ВТУ. Орязват се бройки в икономическите специалности и в специалност „Туризъм“ в цялата страна, тъй като пазарът на труда е наводнен с такива висшисти и няма реализация“, подчерта проф.Бонджолов.Ректорът допълни, че в 27 български ВУЗ-а има икономически специалности, което е ненормално да има орязване и регулация. Единният разходен стандарт за български студент няма изгледи да се увеличава, въпреки че е по-нисък отколкото за ученик. За пример в икономическа дисциплина той е около 690 лева, средно за ВТУ годишно държавата субсидира един студент с около 1000 лева.„Нямаме гаранция, че записаните в началото на учебната година ще я завършат. За тази година 1500 са прекъсналите студенти след първия семестър“, коментира проф. Буров.По думите му, причините за това са различни и той е възложил на деканите на факултети да направят анализ на какво се дължи това. Освен поради слаб успех, студенти прекъсват и по икономически причини, тъй като не могат да се издържат.Около 600 са записаните до момента студенти в акцията „Рано рани“ на ВТУ, отчетоха още от ректорското ръководство. Най-бързо са се изчерпали бройките в специалностите „Софтуерно инженерство“, които са и ограничени, в „Приложна лингвистика“ с първи английски език, както и в Начална и предучилищна педагогика. За последните три години педагогическите специалности са много търсени. Приемът на документи от кандидат-студенти стартира от 19 юни и ще продължи до 3 юли. Първото класиране ще е ясно на 7 юли, второто на 13 юли, а попълването на свободните места ще продължи до 30 септември. Университетът предлага като бонус освобождаване от първата такса за обучение в размер между 250 и 380 лева при директно записване до 3 юли. Офертата важи за 21 специалности редовно обучение.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " ВТУ засили приема и обучението на чуждестранни студенти"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%bd%d0%b5-%d0%bd%d0%b0%d0%bc%d0%b5%d1%80%d0%b8-%d0%b4%d0%be%d0%ba%d0%b0%d0%b7/", "text": "Военноокръжна прокуратура София отказа да образува наказателно производство по твърденията за инцидент с автомобила на НСО, обслужващ председателя на ВКС Лозан Панов, съобщиха от държавното обвинение.Във връзка с публикация от 06.06.2017 г. в сайта на „Правен свят“ със заглавие „Колата на НСО, ползвана от г-н Лозан Панов, с развити болтове“, Военноокръжна прокуратура – София се самосезира и извърши проверка. В хода на проверката са снети обяснения, изискана е документация и са изготвени експерти справки.С постановление от 19.06.2017 г. ВОП – София отказа да образува досъдебно производство.Наблюдаващият прокурор е приел следното:„ не са налице достатъчно данни по смисъла на чл.211 от НПК, от които да се направи основателно предположение, че е извършено престъпление от серж.Я.Б.С.;– длъжностните лица от НСО – дежурен диспечер, дежурен по КТП са изпълнили служебните си задължение по обслужване на автомобил ……. peг. № ………, собственост на НСО, и– няма данни за умишлено повреждане на лекия автомобил от трети лица /изложено в т.13/.“„Дадените по време на проверката обяснения от г-н Панов за поведението на водача и на автомобила, евентуалната поява на техническата неизправност на автомобила и последиците от нея не кореспондират с експертните мнения. Предположенията на г-н Панов за евентуално извършено престъпление срещу него не намират опора в предприетите от него действия за запазване на следите от произшествието и даване възможност на разследващите органи и прокурора за обективно и пълно изследване и оценка на събитието“, се констатира в постановлението.„Дадените по време на проверката обяснения от серж. Я. С. (шофьорът на Панов от НСО, който председателят на ВКС лично си е избрал, бел. ред.) за евентуално възникналата техническа повреда на автомобила са непоследователни, нелогични и не се подкрепят от мнението на експертите, както по отношение на възникването им, така и по отношение на последиците от тях – шум, поведение на автомобила, поведение на водача“, пише още в постановлението.„Бездействието от страна на служителя на НСО има за пряка последица и неуведомяването на Прокуратурата за евентуално извършване на престъпление и незапазване на следите от същото. Държавното обвинение не е сезирано и от г-н Лозан Панов. Така са осуетени/препятствани до голяма степен възможностите за разкриване на обективната истина, респ. силно е затруднена възможността на компетентния орган да даде категоричен и безспорен отговор на поставените от г-н Панов въпроси чрез средствата за масово осведомяване“, посочват от военната прокуратура.„Предвид изложеното, следва извод, че няма никакви данни за умишлено повреждане на лекия автомобил от трети лица. Като се изключи тази възможност, остават две вероятности за получаване на повредата – предизвикано от неравностите по пътя саморазвиване на болтовете /с ниска степен на вероятност предвид експертното мнение, че шумът трябва да се засилва/ или нарочно развиване на болтовете от страна на самия служител при НСО /за което също няма достатъчно данни/, гласи изводът на военната прокуратура. П О С Т А Н О В Л Е Н И Е за отказ да се образува наказателно производство гр. София, 19.06.2017 г.Полковник Спас Илиев – прокурор във Военно-окръжна прокуратура – София, след като проучих и прецених материалите по преписка вх. № 926/2017г. по описа на прокуратурата,У С Т А Н О В И Х:Преписка вх.№ 926/2017г. е заведена във Военно-окръжна прокуратура – София на 07.06.2017г. след самосезиране във връзка с разпространена на 06.06.2017г. в средствата за масово осведомяване информация – публикация в сайта на „Правен свят“ ЕАД със заглавие „Колата на НСО, ползвана от Лозан Панов, с развити болтове“. Към материалите по преписката на 07.06.2017г. е присъединен сигнал от В.В.З., в който е поискал от прокуратурата да бъде извършена проверка на фактите, свързани с твърдян инцидент с автомобил на НСО, ползван от председателя на ВКС Лозан Панов. Изложил е твърдения, че тази информация се разпространява лично от Лозан Панов след срещата му с Президента Румен Радев на 06.06.2017г. чрез публикации в „Правен свят“ и „Медиапул“. Посочил е, че от началото на месец май 2017г. самият Лозан Панов е започнал да предрича възможен инцидент, свързан с „физическото му отстраняване“ – например в интервю по Нова телевизия от 05.05.2017г., след което различни медии – „Дневник“, „Капитал“, „Медиапул“, „Клуб Зет“ и други са започнали да правят аналогия между действията на Панов, свързани със „съдебна реформа“, и атентата срещу прокурора Дж.Ф., включително, че е бил организиран протест, широко отразен от същите медии, на датата на този атентат – 23.05.2017г. Проверката по преписката е извършена от прокурор при Военно-окръжна прокуратура – София, като е водена с оглед установяване фактите и обстоятелствата относно констатирана на 01.06.2017г., в района на с.Бързия, общ.Берковица техническа неизправност на автомобил на Национална служба за охрана при Президента на Република България /НСО/, осигуряващ специализиран транспорт на г-н Лозан Панов – председател на Върховния касационен съд , и с оглед на нарушени служебни задължения от страна на служители от НСО. От събраните по време на проверката материали се установяват следните фактически положения: І. Със Заповед ………. на Началника на НСО сержант Я.Б.С е бил приет на кадрова военна служба и му е било присвоено звание „младши сержант“, като е бил назначен на длъжност „шофьор“. Със заповед № ………. е бил определен да изпълнява задължения по осигуряване на специализиран транспорт на г-н Лозан Панов – председател на ВКС на Република България. Неговите служебни задължения са регламентирани в Правилника за устройството и дейността на Националната служба за охрана при президента на Република България, Правила за използване на автомобилите в НСО /Правилата/, утвърдени със Заповед № ……….. на Началника на НСО, съответни заповеди и длъжностна характеристика рег.№ …………….2017 година. ІІ. От рапорти на серж. Я.С., се установява, че през периода на работа той трикратно е причинил щети на служебните автомобили, които е управлявал: – рег.№ …………… /л.168/ се установява, че на 19.12.2011г. по негова вина е нанесъл щети по автомобил …………… – удар в оградата на автомивката на НСО с ожулена задна броня; – рег.№ ……………/л.161/, Протокол за ПТП ………… /л.162/ и Акт за установяване на административно нарушение /л.163/ се установява, че по негова вина като водач на автомобил ……….., собственост на НСО на 03.04.2014г., е реализирал ПТП с лек автомобил ……….. в гр.София, на кръстовището между ул. „Иван Вазов“ и ул.“Шести септември“, при което е причинил щети по служебния автомобил – предна, броня, решетка и други, а по другия автомобил предна лява врата, праг, калник и други; – рег.№ ………….. /л.160/ се установява, че на 25.06.2015г. по негова вина на автомивката на НСО е причинил щети по джип ………. с регистрационен № ……….., собственост на НСО – драскотини по преден капак, счупено челно стъкло, повредени чистачки, вдлъбнатина на тавана и повредена антена. ІІІ. От обясненията на серж.С. от 07.06.2017г. /л.55/, г-н Лозан Панов /л.62-64/ и подп.М.В /л.59/ се установява, че в началото на 2015г. след като разбрал, че г-н Панов е избран за Председател на ВКС се е „чул с него по телефона и му предложил ако иска да работят заедно“. Г-н Панов му обещал. В обясненията си серж.С. съобщава, че познава г-н Панов от „детски години“. При проведена среща между подп. В. и г-н Панов, последният поискал за шофьор от НСО да му бъде назначен Я.С.. Подп.В. докладвал по установения ред на ръководството на НСО. С т.8 на Заповед № ………. /л.84-85/ на началник на отдел „Автотранспорт“ – НСО относно осигуряване на специализиран транспорт и автомобил за лицата, посочени в Правилника за устройството и дейността на Националната служба за охрана при президента на Република България е било заповядано сержант Я.Б.С, на длъжност шофьор в група „Специализиран транспорт“ на отдел 03 „Народно събрание“ да изпълнява задълженията си по осигуряване на специализиран транспорт на г-н Лозан Панов – Председател на Върховния касационен съд, с автомобили ……… с регистрационен ……….. и Джип ………. с регистрационен № ………… С ежедневна Заповед № …………. /л.86/ на началник отдел 03 – НСО са били определени водачите на автомобили за специализиран транспорт на лицата, посочени в глава V, раздел ІІ от Закона за НСО за 01.06.2017 година. За водач на автомобил за специализиран транспорт на г-н Лозан Панов – Председател на Върховния касационен съд, е бил определен сержант Я.Б.С., тел…………, с автомобил марка ………., модел ………., с регистрационен № ………. и при необходимост с автомобил ………… с регистрационен № ………….. Ежедневната писмена заповед е издадена в съответствие с разпоредбите чл.6, ал.1 /л.19/ от Правила за използване на автомобилите в НСО /Правилата/, утвърдени със Заповед № 494/08.03.2017г. на Началника на НСО /л.16/. ІV. По отношение на техническото състояние на автомобил марка …………., модел ……….., с рег. № ………. преди 01.06.2017г. следва да се отбележи следното: За служебния автомобил определените длъжностни лица от НСО са съставили и водили досие, към което са били прилагани копия от документите за придобиване на автомобила; свидетелство за регистрация на автомобила и от документите свързани с експлоатацията на автомобила. От досието на служебния автомобил се установява, че той е с първоначална регистрация от 2005 г., както и че: – На 30.11.2016г. автомобилът е бил на годишен технически преглед, по време на които е било установено, че е технически изправен, което е било удостоверено със знак за годишен технически преглед № ………. /л.96/; – На 29.03.2017г. /поръчка № ……………. /л.89/ е била извършена смяна на зимни гуми марка …………. с летни гуми марка ……….. От завереното копие на поръчката следва да се отбележи, че серж. С. собственоръчно е записал „Затегнал гумите С.“ и положил подписа си. – На 02.05.2017г. /поръчка № …………… /л.90/ е била извършена проверка на охладителната система, тъй като е имало масло в антифриза и е подменена гарнитурата на охладителя, както и претапициране на волана. При тези манипулации не са били развивани болтовете на джантите. – На 05.05.2017г. /поръчка № …………. /л.91/ е била извършена диагностика, проверка волан/копчета. Не са били извършвани манипулации, свързани с развиване на болтовете на джантите. От заверено копие на „Наличности по складови адреси“ /л.88/ се установява, че лек автомобил ………. peг. № ……….. , зачислен на Я.Б.С. е бил оборудван с необходимия автомобилен инвентар, включително ключ за гуми, крик, теглич и други принадлежности. От справка рег.№………. на Началник НСО /л.154/ се установява, че автомобила не е оборудван с GPS /система за географско позициониране/ и мобилен телефон. От справка от Електронната диспечерска програма /л.92/ се установява, че автомобил ……….. peг. № ……….за времето от 08,34 часа до 19,29 часа на 30.05.2017г. е изминал 54 км., а на 31.05.2017г. за времето от 07,48 часа до 17,52 часа – 38 километра. V. Задължения към техническата изправност на автомобила е имал водача на автомобила – серж.С., който съгласно разпоредбите на чл.10 и чл.11 /л.19-20/ от Правилата, при прибирането на автомобила от път в гаража на НСО на 31.05.2017г., в 17,52 часа е бил длъжен да го зареди с гориво, да го обслужи, да оформи пътната книжка и да го представи на дежурния диспечер и на началника на КТП, като ги уведоми за неизправностите по него, ако има такива, а преди да излезе на път в 08,47 часа на 01.06.2017г. от гаража на НСО е бил длъжен да провери наличието на технически течности и флуиди, оборудването и окомплектовката, външния вид и чистотата на купето, правилното функциониране на агрегатите и допълнителното оборудване, наличието на превозните документи и други. VІ. От копие на записи /л.113-114/ от охранителни камери с номера 1, 3, 5 и 8 от обект „Склад съхранение автомобили се установява, че за времето от 17,52 часа на 31.05.2017г. до 08,40 часа на 01.06.2017г. автомобил ……… peг. № …………. е бил на видеонаблюдение и не е имало нерегламентиран достъп до него. От обясненията на сержант С. /л.53-54/ се установява, че на 01.06.2017г. е отишъл на работа в НСО около 08,00 часа. Докладвал е на прекия си началник – полк. М.В., че през този ден ще се намира в командировка до гр. Берковица. Със заповед № ………… /л.149/ на заместващият началник отдел 03 на НСО – полк. П.В. сержант С. на длъжност „шофьор“ в група „Охрана и специализиран транспорт“ в отдел 03 е бил командирован в гр. Берковица за изпълнение на служебна задача: специализиран транспорт. Пътуването е следвало да се извърши със служебен автомобил рег. № ………. От заверено копие на приложение към командировъчната заповед /л.150/ се установява, че върху нея са положени два печата на РС – гр.Берковица. Прави впечатление, че графата „доклад за извършената работа от“ не е попълнена от служителя на НСО. Съгласно график № ………… /л.87/ за дежурствата на служителите от сектор 01 в отдел 06 през месец юни, утвърден от началник на отдел 06, на работа като дежурен диспечер на 01.06.2017г. е бил назначен ст. лейт. И.С.Н, а като началник КТП – серж. А.С.А. От обясненията на ст.лейт.Н. /л.66-67/ и докладна записка до Началника на НСО /л.65/ се установява, че серж.С. на 01.06.2017г. е отишъл на работа в гаража на НСО около 08,40 часа, като в качеството си на дежурен диспечер го е проверил, че е бил назначен на работа с автомобил …………, peг. № ………., извършил тест за алкохол, изготвил инструктаж на служителя и дал разрешение за достъп до автомобила. Тъй като е разбрал, че ще бъде в командировка в провинцията е въвел в Електронния диспечерски дневник, че служителят заминава командировка в провинцията. От обясненията на серж.А. /л.68-л.69/ и докладна записка до Началника на НСО /л.70/ се установява, че серж.С. на 01.06.2017г. е отишъл на работа в гаража на НСО около 08,45 – 09,00 часа. В качеството си на началник КТП е провел разговор с него, по време на които го е попитал за нередности по автомобила и е получил отрицателен отговор; при огледа на автомобила не е установил липси по него, включително по гумите и джантите и е заверил пътната книжка. От заверено копие на Протокол за проведен ежедневен инструктаж и извършена проверка с тестер за алкохол „Дрегер“ на 01.06.2017г. /л.81-83/, заведен с рег. № ………. по опис на НСО се установява, че сержант С. се е записал под № …, с № на тест ……… в 08,50 ч., с показания на пробата 0,00. От заверено копие на протокол рег.№ …….. /л.98/ се установява, че на 01.06.2017г. за времето от 06,30 часа до 08,30 часа на основание чл.13 от Правилата и утвърден график № …….. /л.101/ от началник отдел 06 – НСО, полк. А.А. и майор В.Б. са извършили внезапна проверка на дейността на дежурните длъжностни лица в НСО /сред които дежурния диспечер и началник КТП/, като не са констатирали нередности в работата им. Наред с това са проверили и излизащите на работа през този период служители със служебни автомобили, като също не са констатирали нередности. Тъй като серж.С. е излязъл с автомобила си след определеното време, не е бил обект на извършената проверка. VІІ. От заверено копие от рапорт …….. /л.80/ от сержант Я.С. до председателя на комисия по чл.37 от Правилата, утвърдени със заповед № ……….. на Началника на НСО – полк.З.Р се установява, че на 01.06.2017г. серж.С. е изпълнявал служебните си задължения с автомобил ……… peг. № …….. Тръгнал е в командировка за гр. Берковица. При преминаване през кръговото движение на бул. „Ломско шосе“ и бул. „Рожен“ чул тропане, което идвало отзад на поверения му автомобил. На едно от кръговите движения в гр. Костинброд, чул същия звук. Продължил движението и на местността „Бушин проход“ спрял да огледа автомобила, като видимо нямало нищо. Докато пристигнал в гр. Берковица не е чул повече шумове. При прибиране в за гр. София, спрял в село Бързия и там забелязал, че липсват два от болтовете на задната лява гума, а другите три били разхлабени. За случилото се уведомил подп. М.В. Според него щетите по поверения му автомобил са два липсващи болта от задната лява гума. От обясненията на сержант С. и на г-н Панов се установява, че на 31.05.2017г. серж.С. е бил уведомен, че на 01.06.2017г. ще осигури специализиран транспорт на г-н Панов до гр.Берковица. През същия ден е напуснал територията на НСО в 08,47 часа. В 09,15 часа се намирал в гр.София, кв. „…..“, ул. „…….“, пред блок …… Около 09,30 часа в автомобила се е качил г-н Панов, след което е бил превозен до сградата на Висшия съдебен съвет, на ул. „Екзарх Йосиф“. След това серж.С. е прибрал автомобила във вътрешния двор на Съдебната палата, на определеното му място за паркиране. В обясненията си г-н Панов съобщава, че местата за паркиране са били определени с негова заповед, която е била изготвена от Главния секретар на ВКС и Администрацията. Според серж. С. определеното място за паркиране на автомобила, обслужващ Председателя на ВКС не е поставено под видеонаблюдение. От рапорт от полк. И.Г.И /л.94/ – началник на отдел 03 в НСО до Началника на НСО се установява, че на 02.06.2017г. заедно с подп. М.В са осъществили контакт с главен инспектор Р.Д. – началник на охрана на съдебни сгради към Областна дирекция „Охрана на съдебни сгради“ – София. В негово присъствие са извършили преглед на материала от видеонаблюдение на 01.06.2017г. Установили са, че в 09,52 часа на същата дата автомобилът е влязъл във вътрешния двор, където е паркирал; в 12,25 часа е напуснал охраняваната зона, както и че за времето между 09,52 часа и 12,25 часа автомобила е бил извън зоната за видеонаблюдение. В обясненията си серж.С. съобщава, че след като е паркирал автомобила се е качил в стая № 85, на четвъртия етаж, където е пребивавал до 13,00 -13,15 часа, когато по мобилния телефон му се е обадил г-н Панов и го е уведомил да отиде и да го вземе. Незабавно е отишъл пред сградата на ВСС, където го е изчакал около 15 минути. В обясненията си серж.С. и г-н Панов поясняват, че около 13,30 часа са потеглили за гр.Берковица, като са се придвижили през кръстовището между бул. „Мария Луиза“ и ул. „Екзарх Йосиф“, за кратко време г-н Панов е слязъл на ул. „Ангел Кънчев“, пред хлебарница „Йован“, после са продължили по бул. „Христо Ботев“ в посока надлез „Надежда“. Г-н Панов се е намирал на задната дясна седалка на автомобила. След като автомобилът е влязъл в кръговото движение серж.С. пояснява, че е чул шум от потропване, което е идвало някъде отзад, а г-н Панов, че е чул шум наподобяващ почукване, потропване, което е идвало от задната лява част на автомобила. По повод чутия шум двамата са разменили реплики, свързани с него в смисъл, че нещо потропва. Въпреки чутия шум серж. С. продължил движението на автомобила по бул. „Ломско шосе“ в посока гр.Костинброд. В автомобила, по време на пътуването г-н Панов се е запознавал и проучвал материали, касаещи предстоящото му посещение на Районен съд – Берковица по повод встъпването в длъжност „Административен ръководител“ на г-жа Ю.Г.. Според серж.С. в района на кръговото движение в гр.Костинброд, отново е чул това потропване. Не е споделил това с г-н Панов, които от своя страна не е възприел никакъв шум в този район. Според двамата, серж.С. е спрял в района на Бучин проход, на една отбивка, а според г-н Панов в района на кръстовище, където шофьора е слязъл от автомобила. Г-н Панов не може да определи за какъв период от време е било спирането, както и какво е правил серж.С.. Служителят на НСО обяснява, че е уведомил г-н Панов, че ще спре. Според него е искал да види откъде идва потропването и да провери дали не е направил балон на някоя от гумите. Извършил е оглед на всички гуми, като не е забелязал нищо нередно или съмнително. При прегледа на предните гуми е навил и волана в положение пълно наляво, а после пълно надясно. Според серж.С. е уведомил г-н Панов, че нищо нередно не е забелязал, поради което е продължил по пътя за гр.Берковица. До пристигането си в гр.Берковица двамата не са чули никакъв шум и автомобилът не е спирал никъде. Според г-н Панов серж.С. е управлявал автомобила с умерена скорост, а пътя е бил с доста завой и не предполагал големи скорости. По негова преценка пътят не е бил в много добро състояние, като е имало доста дупки по него, но е имало и ремонтирани участъци. Според серж.С. пътя е бил нормален, като е имало и дупки. Около 14,30 – 15,00 часа са пристигнали в гр.Берковица, където паркирал в близост до сградата на полицията. Според г-н Панов са пристигнали точно навреме, като той е пресякъл площада и е стигнал до помещенията на РС-Берковица, които се намирали в сграда ползвана и от други институции. Серж. С. за около 15 минути е оставил автомобила без наблюдение, тъй като отишъл да си купи кока-кола. Според него г-н Панов му се е обадил по телефона около 16,00 -16,30 часа за да види къде е, след което е дошъл и се е качил в автомобила. Г-н Панов пояснява, че след около час се е върнал по обратния път и се е качил в автомобила, след което потеглили за гр.София. Според двамата по пътя до с.Бързия, общ.Берковица не са чули почукване, потропване или някакъв съмнителен шум от автомобила. В района на с.Бързия серж.С. спрял автомобила, тъй като забелязали сергии – масички, на които били изложени за продан гъби-манатарки, ягоди и други. Според серж.С., след като пресякъл пътя, погледнал към автомобила и видял, че на джантата на задната лява гума липсват два болта, за което е уведомил г-н Панов. Г-н Панов пояснява, че е отишъл към сергиите, обърнал се е към колата и тогава е видял, че Я. е клекнал до задната лява гума. Тогава му е казал, че липсват два болта. След това е взел г-образен ключ от багажника и с него е започнал да затяга другите три болта, тъй като забелязал, че били разхлабени. За установеното серж.С. обяснява, че е казал единствено на г-н Панов. Според обясненията му и двамата не са заснели констатираната от тях липса на болтове. После двамата се качили в автомобила и потеглили. По пътя до с. Гинци не са чули никакъв шум или потропване. Серж.С. спрял на отбивка на пътя в с.Гинци, погледнал какво е състоянието на болтовете и видял, че не са разхлабени. От това място е уведомил полк.В.. От обясненията на полк.М.В. /л.59/ се установява, че за инцидента е бил уведомен от серж.С. в 17.05 часа. От своя страна полк. В. е докладвал по установения ред на полк.П.В, заместващ през този дена началник отдел 03 и на полк. Р.Т. – ресорен заместник началник на НСО. Серж.С. продължил пътуването към гр.София, като в поясненията си г-н Панов твърди, че не е настоявал да продължат пътуването си, но е искал да се приберат. От обясненията на ген.лейтенант А.А.А. /л.56/, полк. В., серж. С. и г-н Панов се установява, че по пътя ген.лейтенант А. след като му е било докладвано за инцидента се е опитал да се свърже по телефона с г-н Панов, но не е успял. След това полк.В. се е свързал по телефона със серж.С., и го е помолил да предаде на г-н Панов да вдигне телефона си, за да може двамата да проведат разговор. При проведения разговор според ген. лейтенант А. не е разбрал от г-н Панов какво точно се е случило. Според г-н Панов – подробно е разказал на генерал А. това което е възприел – шума, липсващите два болта и разхлабените три болта на задно ляво колело на автомобила, като му е казал, че шофьора ги е установил, както и че генерал А. споменал, че следи случващото се с него и го е помолил да се видят през следващата седмица в удобно за него време, като е възприел че е имал предвид събитията около него като Председател на ВКС. Според серж.С. и г-н Панов по пътя към гр.София двамата са коментирали кога са сменяни гумите, технически възможно ли е изпадането на болтовете и други подобни неща. Серж.С. е казал на г-н Панов, че ще докладва в службата, но на другия ден, тъй като докато се прибере нямало да има никой в службата. Според поясненията си г-н Панов се е прибрал в дома си около 18,30 – 19,00 часа, а според обясненията на серж.С., след като е оставил г-н Панов пред жилището му е прибрал автомобила в НСО. От копие на справка от Електронната диспечерска програма се установява, че серж.С. е прибрал автомобила в 18,53 часа на 01.06.2017г. По данни от пътната книжка на автомобила и същата програма се установява, че през този ден с автомобила са били изминати 200,00 км., от които 50 км. при градски условия и 150 км. в извънградски условия. От обясненията на дежурния диспечер ст.лейт. Н. се установява, че след завръщането на серж.С. около 18,50 – 19,00 часа, същият не му е докладвал за повреда по автомобила, както и за липсващи болтове. Той е въвел в електронния диспечерски дневник данните за изминатите километри и заредено гориво, прибрал е пътната книжка и ключовете от автомобила за съхранение. На другия ден 02.06.2017г. сержант Я.С. подал рапорт …………. /л.80/ до председателя на комисия по чл.37 от Правилата – полковник З. Р., която започнала проверка на инцидента, тъй като бил свързан с щета по служебен автомобил. През същия ден друга комисия назначена със заповед №…….. на Началника на НСО съставена от полк. В.Т., полковник Г.Г. и мл. сержант И.Т. и Началника на КТП старшина Н.Д, констатирали повреди по автомобил ……… с ………….: липсващи закрепващи болтове – два броя на задно ляво колело; износени резби на главина на задно ляво колело и разбити гнезда на джантите. Тази комисия е изготвила Акт за изменение на техническото състояние на автомобила от 02.06.2017г. утвърден от полк. З.Р. на 05.06.2017г. и заведен с рег. № ……. на 07.06.2017г. по опис на НСО /л.99-100/. От съдържанието на Акта се установява, че комисията е счела, че настъпилите повреди се дължат на механично износване на елементите на резбовото съединение в главината на колелото и деформация на гнездата на закрепващите болтове в джантата. Наред с това комисията е счела, че настъпилите повреди са в резултата на недостатъчно притягане на закрепващите болтове на задна ляво колело.Преценила е, че следва да бъдат сменени един брой джанти един брой главина на задно ляво колело и два броя закрепващи болтове. Повредите по автомобила са били констатирани в присъствието на серж. С., който е удостоверил това с полагане на подписа си в акта /л.100/. От заверено копие на протокол рег. № …………/л.78-79/ от извършена служебна проверка от комисия по чл.37 от Правилата, обявени със заповед №………. относно нанесени щети по лек автомобил ……….. с ………….. се установява, че комисията е счела, че Я.С. не е положил достатъчно грижи за поверения му автомобил, тъй като е установил нередности по автомобила още при потегляне от град София, но не е докладвал по установения ред на прекия си началник незабавно, видно от рапорт № ………., не е подменил повредения автомобил, a e продължил изпълнението на задачата по специализиран транспорт на лице по чл. 21 от ЗНСО. Същият е нарушил чл. 34, точка ,,в“ и точка „г“ от Правилата за използване на автомобилите в Националната служба за охрана, обявени със Заповед 494/2017г. Комисията е предложила на Началника на НСО щетите по автомобил …… peг. № ………. да бъдат приети за технически /по смисъла на Правилата/ и да бъдат отстранени чрез подмяна с фабрично нови части. Наред с това комисията е предложила да бъде назначена друга комисия за извършване на дисциплинарна проверка. Протоколът е бил утвърден от Началника на НСО – генерал – лейтенант д-р А.А.. От представените от НСО финансови документи /л.152 -153/ се установява, че причинените от серж.С. щети по автомобил …….. peг. № ………. са на стойност 721, 85 /седемстотин двадесет и един лева и осемдесет и пет стотинки/ лева. VІІІ. По време на проверката с оглед обективното изясняване на всички факти и обстоятелства за случилото се на 01.06.2017г. както и дали с действията си серж. С. е изпълнил Заповед № ……… на началник отдел 03 – НСО за ползване на служебен телефон с номер ……., на 08.06.2017г. серж. С. доброволно предаде със съгласие за проверка на данните в тях мобилен телефон марка …….. /л.130/ и СИМ карта към него, както и личен мобилен апарат ……… /л.129/ и СИМ карта към него. От справка № …….. за техническо изследване /л.133-140/ и Приложение № 1 и №2 към нея /л. 141/ се установява,че: 1. серж. С. не е използвал мобилен телефон марка …….. за заснемане на щетите по служебния автомобил; 2. не са налични данни за твърдените от серж. С. и полк. В. разговори проведени на 01.06.2017г. в 17,05 часа и втори разговор по-късно. Налице е възможност серж. С. да е заличил от паметта на апарата данните за провеждането им, тъй като са налице данни за три осъществени комуникации на 01.06.2017г., от които 2 са съхранени в директория „Приети повиквания“ на мобилен телефон марка ………: – в 12,34 часа на абонат обозначен като „……….“ , и – в 19,48 часа на абонат обозначен като „………….“, и данни за една комуникация, съхранена в директория „Набрани номера“ – в 19,04 часа набиране на абонатен номер ……….. /ползван от полк. П.В./. 3. серж. С. не е използвал възможностите на личен мобилен апарат ……. за заснемане на щетите по служебния автомобил. Същият е могъл да направи това, тъй като е използвал възможностите на личен мобилен апарат ……. за да направи 2 снимки в 16,55 часа и 16,58 часа т.е по време, когато е следвало да се намира на пътя между с.Бързия и с.Гинци. 4. не са налични данни за твърдените от серж. С. и полк. В. разговори проведени на 01.06.2017г. в 17,05 часа и втори разговор по-късно. 5. налични са данни за проведени чрез възможностите на личен мобилен апарат ……… 20 разговора на 01.06.2017г. за периода от 08,51 часа до 18,14 часа. 6. налични са данни за разменени 9 вайбър съобщения чрез възможностите на личен мобилен апарат ……. с абонат обозначен от серж. С. като „Лозан Панов“ и абонатен номер ………. на 01.06.2017г. за периода от 07,33 часа до 11,35 часа. ІХ. От експертни справки, изискани и изготвени от инж. Б.К.В. – ръководител на сервиз на официалния представител на ……. за България /л.144/ и от инж. И.Н.Н и инж.А.Б.Т. /л.147/ се установява, че: 1. С оглед техническите характеристики на лек автомобил марка ……… с рег. № ………, при констатираните по него повреди: силно повредени резби на два от петте отвора за болтове за захващане на задното ляво кoлeлo; елипсовидна форма на цилиндрични отвори на два от отворите на джантата и видима дeфopмaция на един от болтовете от наличните три, е било възможно да се измине разстоянието от с.Бързия, общ.Берковица до гр.София, но при пoвишeнo внимание на шофьора и ограничена скорост на движение на автомобила. Според експертните мнения, водачът е следвало да потърси специализирана помощ за отстраняване на проблема. 2. При движение с липсващи болтове на едно от колелата, шофьора и пътника е следвало да чуват шум /чукане, тропане/ и усетят вибрации, вследствие намаления момент на захващане на колелото към главината и действащите натоварвания по време на движение. 3. Отраженията при такова движение на автомобила е следвало да бъдат като при констатираните при огледа повреди – силно повредени резби на два от отворите за болтовете за захващане на кoлeлoтo; елипсовидна форма на цилиндрични отвори на два от отворите на джантата и видима дeфopмaция на един от наличните три болта. 4. Шумът при движение с хлабави, развити или липсващи болтове е следвало с увеличаване на пробега и времето за шофиране да зачестява и нараства. С оглед характеристиките на пътя и динамичните натоварвания е било възможно, шумът да изчезне за определен период от време и после пак да се появи. 5. Констатираните по автомобила наранявания е възможно да се получат при разхлабени и впоследствие развити болтове по два механизма: – при нормално управление на МПС при изминатото разстояние от София – Берковица – София, но c по-голям риск за водача, и – при екстремно натоварване /на полигон, паркинг, затворен маршрут – извън пътната мрежа/ – шофиране с рязка смяна на посоките за движение, рязко ускоряване и спиране, с по-малък риск за водача. 6. Шумът от развити, разхлабени и липсващи болтове е с друга честота от този на балон на гума. Шумът от развити, разхлабени и липсващи болтове се различава от шум на дефектна гума, било тя крива, c балон или износена. При наличие на развити болтове ще се чува чукане и тракане. При дефектна гума ще се чува виене, вибрация. 7. Възможно е по време на движение по път с неравности и множество завои с малък радиус на завиване да се разхлабят закрепващите болтове на джантите и да причинят нарушаването на целостта на повредените елементи. 8. Възможно е по време на движение по път с неравности и множество остри завои и в резултат на нараняване целостта на главината от вибрациите болтовете да се разхлабят и саморазвият до изпадане. При установените обстоятелства и фактически положения се налагат следните изводи: 1. Лекият автомобил е излязъл на 01.06.2017 г. сутринта от гаража на НСО в пълна техническа изправност и няма нито една обективна данна в обратната насока. 2. По време на движението на автомобила в гр. София /от дома на г-н Панов до ВСС, оттам до вътрешния двор на Съдебната палата, пак до ВСС и до кръговото движение на надлез „Надежда“ в гр. София/, въпросната повреда не е била настъпила, тъй като нито служителят на НСО, нито г-н Панов са чули шум или потропване. 3. Въпросният шум /потропване, почукване/ се е появило, според двамата, на надлез „Надежда“ в гр. София. Въпреки това, серж. С. не е спрял, а е продължил движението си. 4. Данни за второ появяване на шум – в района на кръговото движение в гр. Костинброд, съобщава само серж. С., като отново не е преустановил движението. 5. Извършен от служителя на НСО оглед на гумите /предни и задни/, в т.ч. и при навиване на волана надясно и наляво, е направен в района на „Бучин проход“. Констатацията му /съобщена и на г-н Панов/ била, че нищо нередно не е забелязал т.е. следва извод, че и към този момент въпросната повреда не е била настъпила. 6. След това, през целия период от пътуването до гр. Берковица, както и по пътя обратно до гр. София, въпросният шум не се е появявал. 7. От изключителна важност е фактът, че причината за спиране в района на с. Бързия, не е шум, а желанието на г-н Панов да си купи гъби от крайпътна сергия. Тогава именно, без да е предшествана от потропване или почукване, случайно е забелязана повредата. 8. Дадените по време на проверката обяснения от серж. Я. С. за евентуално възникналата техническа повреда на автомобила са непоследователни, нелогични и не се подкрепят от мнението на експертите, както по отношение на възникването им, така и по отношение на последиците от тях – шум, поведение на автомобила, поведение на водача. Дадените по време на проверката обяснения от г-н Панов за поведението на водача и на автомобила, евентуалната поява на техническата неизправност на автомобила и последиците от нея не кореспондират с експертните мнения. Предположенията на г-н Панов за евентуално извършено престъпление срещу него не намират опора в предприетите от него действия за запазване на следите от произшествието и даване възможност на разследващите органи и прокурора за обективно и пълно изследване и оценка на събитието. 9. Направеният извод за нелогичност и непоследователност на посочените обяснения, се основава на експертните мнения. Според тях, обективно, при подобна повреда шумът би следвало прогресивно да се увеличава. Фактът, че не просто няма подобно увеличаване на шума, а че такъв изцяло липсва от момента на момента на движение на автомобила от Костинброд до Берковица и обратно, до гр. София, сериозно разколебава посочените твърдения. Експертите са категорични, че констатираните на 02.06.2017г. повреди по автомобил ……… с peг. № ………, собственост на НСО /липсващи два съседни болта от задно ляво колело, повредени гнезда на главината, повредени отвори на джантата/ е било възможно да бъдат получени при по-висок риск за серж. С. и г-н Панов при движение по маршрута гр.София – гр.Берковица – гр.София и при по-малък риск за двамата или за водача, при екстремно шофиране на полигон, площад или друго място извън пътната мрежа. 10. Безспорно е, че с действията си на 01.06.2017 г. серж. Я.Б.С.: а/ е нарушил изискванията на Правила за използване на автомобилите, обявени със Заповед № 494/08.03.2017г. на Началника на НСО, както следва: – чл. 34, б. „б“ – да не оставя автомобила без надзор и да не паркира на охраняеми места – на два пъти е оставил автомобила без надзор и е паркирал на неохраняемо място; – чл. 34, б. „в“ – да докладва незабавно при възникване на повреда по използвания автомобил – не е докладвал незабавно при съмнение за повреда още в гр. София, надлез „Надежда“; – чл. 34, б. „г“ – преди потегляне да извърши външен оглед на автомобила за нанесени щети и повреди – преди потегляне от паркинга на Съдебната палата и от гр. Берковица не е извършил външен оглед за нанесени щети и повреди; – чл. 31, ал.1, т. 6 – когато от събитието са настъпили само материални щети, водачът на служебен автомобил на НСО е длъжен да изчака пристигането на представители на органа по чл.125 от ЗДвП и да окаже съдействие за изясняване на причините и обстоятелствата за настъпване на произшествието. При наличие на техническа възможност …да заснеме щетите по превозните средства, тяхното разположение и следите от настъпилото ПТП, както и да получи протокол за ПТП…“ , и задълженията си на „шофьор на специализиран автомобил“, съгласно длъжностната си характеристика рег.№ …….., както следва: т.1 – отговаря за осъществяването на охрана и специализиран транспорт на лицата посочени в Закона за НСО, съхранението, техническото състояние, окомплектоването и отчетността на зачислените му автомобили; т.2 – да не оставя зачисления му автомобил без надзор; т.17, б. „д“ – при настъпило ПТП да докладва незабавно в звено „Дежурен център“ Дежурен диспечер“ и на непосредствения си началник, както и б/е проявил бездействие, изразяващо се в: – не уведомяване своевременно за евентуалната техническа неизправност на служебния автомобил ръководството на НСО /първи признак според тях се е проявил още в района на надлез „Надежда“/, и – не уведомяване органите на МВР за техническа неизправност на автомобила или евентуално извършване на престъпление /г-н Панов допуска, че е възможно да е бил обект на атентат/. 11. Посоченото бездействие от страна на служителя на НСО има за пряка последица и неуведомяването на Прокуратурата за евентуално извършване на престъпление и незапазване на следите от същото. Държавното обвинение не е сезирано и от г-н Лозан Панов. Така са осуетени/препятствани до голяма степен възможностите за разкриване на обективната истина, респ. силно е затруднена възможността на компетентния орган да даде категоричен и безспорен отговор на поставените от г-н Панов въпроси чрез средствата за масово осведомяване. 12. Допълнително се сочи, че макар назначаването на серж. С. като шофьор на специализиран автомобилен транспорт да е станало по изрично настояване на г-н Лозан Панов, длъжностните лица на ръководни постове в НСО не са нарушили Закона за НСО и Правилника за прилагане на Закона за НСО. Действително, това назначение не осъществява състав на престъпление, но е укоримо, с оглед естеството на задачите, които служителят на НСО е следвало да изпълнява – предвид близките отношения между шофьор и охранявано лице са били създадени предпоставки за неизпълнение или немарливо изпълнение на служебните задължения от служителя на НСО /две допуснати ПТП по негова вина за периода, през които е осигурявал специализиран транспорт на председателя на ВКС, както и причинените щети по автомобил …….. peг. № ………, собственост на НСО в размер на 721, 85 лева/. 13. Предвид изложеното, следва извод, че няма никакви данни за умишлено повреждане на лекия автомобил от трети лица. Като се изключи тази възможност, остават две вероятности за получаване на повредата – предизвикано от неравностите по пътя саморазвиване на болтовете /с ниска степен на вероятност предвид експертното мнение, че шумът трябва да се засилва/ или нарочно развиване на болтовете от страна на самия служител при НСО /за което също няма достатъчно данни/. При установената фактическа обстановка и направените изводи, намирам, че: – не са налице достатъчно данни по смисъла на чл.211 от НПК, от които да се направи основателно предположение, че е извършено престъпление от серж.Я.Б.С.; – длъжностните лица от НСО – дежурен диспечер, дежурен по КТП са изпълнили служебните си задължение по обслужване на автомобил ……. peг. № ………, собственост на НСО, и – няма данни за умишлено повреждане на лекия автомобил от трети лица /изложено в т.13/. Налице са предпоставките на чл. 24, ал.1, т.1, пр.2 от НПК, които изключват образуването на досъдебно производство, тъй като деянието не съставлява престъпление. Предвид изложеното и на основание чл.199 и чл.213, ал.1 от НПК,П О С Т А Н О В И Х:ОТКАЗВАМ да образувам досъдебно производство по преписка вх. № 926/2017 г. по описа на Военно-окръжна прокуратура – София, на основание чл.24, ал.1, т.1, пр. 2 от НПК, тъй като деянието не съставлява престъпление. Препис от постановлението да се изпрати на Началник на Национална служба за охрана при Президента на Република България, за сведение. Настоящото постановление подлежи на обжалване по реда на чл. 213, ал.1 от НПК.ПРОКУРОР ВЪВ ВОЕННО-ОКРЪЖНА ПРОКУРАТУРА- СОФИЯ:ПОЛКОВНИК____________ / ИЛИЕВ / Изготвил: полк. Илиев Написал: полк.Илиев Отпечатано в 3 екз. Екз. 1 – адресат Екз. 2 – 3 – ВОП-София", "date": "2017.06.19", "title": " Военната прокуратура не намери доказателства за умишлено развиване на болтове в колата на Лозан Панов\t\t\t"}
{"url": "https://trud.bg/10-%d0%bc%d0%b5%d1%81%d0%b5%d1%86%d0%b0-%d1%83%d1%81%d0%bb%d0%be%d0%b2%d0%bd%d0%be-%d0%b7%d0%b0-%d0%b3%d0%b0%d0%b1%d1%80%d0%be%d0%b2%d0%b5%d1%86-%d0%b7%d0%bb%d0%be%d1%83%d0%bf%d0%be%d1%82%d1%80%d0%b5/", "text": "Окръжният съд в Габрово постанови 10 месеца условно с 3-годишен изпитателен срок за мъж за използване не по предназначение на получени средства от европейски фондове.Наказанието е наложено след постигнато споразумение с прокуратурата.Веселен В. се признал за виновен за това, че при форма на вина пряк умисъл, за периода 23 юни 2010 г – 17 май 2013 г. в севлиевското село Млечево е използвал не по предназначение получени финансови средства от фондове, предоставени от Европейския съюз, по договор в размер на 19 556,80 лв.Безвъзмездната финансова помощ била по мярка 112 „Създаване на стопанства на млади фермери“ по „Програма за развитие на селските райони 2007 -2013 г.“/. Мъжът не изразходвал парите за закупуване на трактор с прикачен инвентар и за създаване на нови 18 дка орехови насаждения, съобразно договора.Споразумението има последици на влязла в сила присъда.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " 10 месеца условно за габровец, злоупотребил с европари"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%b3%d0%be%d1%82%d0%b2%d0%b0%d1%87-%d0%be%d0%b1%d1%80%d0%b0-%d1%81%d0%b5%d1%80%d0%b2%d0%b8%d1%82%d1%8c%d0%be%d1%80%d0%ba%d0%b0/", "text": "Кандидат готвач обрал сервитьорка в Созопол. 39 годишният мъж от Оряхово дошъл за конкурса в заведение „Сала”, разположено на созополското яхтено пристанище.По някое време оряховецът с инициали Б.С. отишъл в сервизното помещение на обекта, където целия персонал държи личните си вещи и пари. Той взел дамската чанта на една от сервитьорките и отишъл с нея в тоалетната. Откраднал портмонето със сумата от 140 лв., но при излизане от тоалетната, е засечен от сервитьорката, която констатирала липсата на парите и алармирала главния готвач.Готвачът- шеф  задържал Б.С. до идване на полицейските служители. Оказало се, че крадецът е криминално проявен.По случая е образувано бързо полицейско производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Кандидат- готвач обра сервитьорка"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d1%81%d1%80%d0%b5%d1%89%d1%83-%d0%bb%d0%b8%d1%82%d0%be%d0%b2%d1%86%d0%b8-%d0%b2-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b0/", "text": "„Лудогорец“ ще стартира поредното си участие в европейските клубни турнири с двубои срещу литовския „Жалгирис“. Това отреди тегленият жребий в Нион.Българският шампион за първи път бе поставен и започва участието си от втори кръг. „Жалгирис“ ще бъде домакин в първия мач на 11 или 12 юли, реваншът в Разград ще се състои седмица по-късно.Отборът от Вилнюс е основан точно преди 70 години – 1947 г., най-популярният клуб в страната е и тотално доминира в последните четири шампионата на страната. В миналогодишното издание на Шампионската лига „Жалгирис“ не успя да прескочи втория кръг, като бе елиминиран от водения от Станимир Стоилов тим на „Астана“. Стадионът на литовския първенец е с капацитет 5 000 зрители.", "date": "2017.06.19", "title": " „Лудогорец“ срещу литовци в Шампионската лига"}
{"url": "https://trud.bg/%d0%b4%d0%b5%d0%b1%d1%8e%d1%82%d1%8a%d1%82-%d0%bd%d0%b0-%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%bd%d0%b0-%d1%82%d1%83%d1%80%d0%bd%d0%b8%d1%80%d0%b0/", "text": "Mtel Sport 1 ще излъчи на живо първия двубой на Григор Димитров от турнира на тревни кортове в Куинс. Българинът, който е поставен под номер 6 в схемата, ще се изправи срещу американеца Райън Харисън, който е 41 в световната ранглиста. Мачът се очаква да стартира около 16:00 часа, като освен в ефира на спортния канал, ще се предава в реално време и на Facebook страницата на телекома.До момента двамата са се срещали 3 пъти, като Димитров има аванс от 2 на 1 победи в директните двубои срещу 41-ия в света. При успех днес първата ни ракета ще играе срещу победителя в мача между французина Жулиен Бенето и представителя на домакините Джеймс Уърд.Поставен под номер 1 в състезанието е британецът Анди Мъри, а списъкът с фаворите се допълва от Стан Варвинка и Милош Раонич, поставени под номер 2 и 3. Последният ще бъде потенциален противник на Григор Димитров при класиране на четвъртфинал.Mtel Sport 1 ще следи всичко най-интересно от надпреварата в Куинс, предавайки в реално време по четири двубоя на ден. Първите мачове са с начален час 14:00 часа, а последните ще започват около 20:00 часа. Полуфиналите на турнира ще бъдат в събота от 15:30 и от 18:00 часа, а мачът за титлата ще се играе в неделя от 16:00 часа.", "date": "2017.06.19", "title": " Дебютът на Григор Димитров на турнира в Куинс на живо по Mtel Sport 1\t\t\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%bf%d1%80%d0%be%d0%b1%d0%b8%d0%b2%d0%b0-%d0%b5%d0%bc%d0%b1%d0%b0%d1%80%d0%b3%d0%be%d1%82%d0%be-%d0%bd%d0%b0%d0%b4-%d0%ba%d0%b0%d1%82%d0%b0%d1%80-%d0%bf%d0%be/", "text": "След доставките на местни хранителни продукти със самолети, Турция пробива наложеното ембарго над Катар и с изпращане на хранителни продукти вече по морски път, предаде информационната агенция Догу хабер ажансъ (ДХА).За целта във вторник от Измир за Доха отплава кораб, натоварен с 4 хиляди тона хранителни продукти – яйца, мляко, пресни плодове и зеленчуци, различни хранителни мазнини. Доставките се извършват от 6 турски фирми чрез посредничеството на логистична компания на катарски бизнесмен. Осигурена е и подкрепата на турското Министерство на икономиката.Доставката на 20 юли е замислена като пробна и в бъдеще от Турция за Катар на всеки 10 дни ще бъде изпращан по един кораб, натоварен с между 4 и 10 хиляди тона различни храни. Специализираният хладилен кораб „Green Guatemala”, който ще отплава утре от Измир за Доха, е построен през 1992 година и понастоящем плава под флага на Бахамските острови, посочва още ДХА.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Турция пробива ембаргото над Катар по морски път"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0-%d0%bd%d0%b0-23-%d1%8e%d0%bd%d0%b8-%d0%bf%d1%80%d0%b5%d0%b3/", "text": "Община Пловдив организира „Преглед на 57-ото издание на Венецианското биенале за съвремнни изкуства „Viva arte viva“ на 23 юни от 17.30 часа в Дома на културата „Борис Христов“.Създателят и директор на Инситута за съвременно изкуство (ИСИ) Яра Бубнова ще изнесе презентация, посветена на вероятно най-важната и най-стара международна изложба в света, каквато се явява създаденото през 1895 г. Венецианско биенале.През тази година в 57-ото издание на биеналето кураторът инсталира експозицията на площ от около 50 000 квадратни метра, като освен централния проект с национални павилиони се представят 86 страни. Именно тази част – националното участие, прави Венецианското биенале толкова уникално.Кураторът и историк на съвременното изкуство Яра Бубнова ще разкаже в бъдещата Европейска столица на културата през 2019 г. както за 57-то издание, така и за предишните биеналета във Венеция. Мултимедийната презентация и срещата на Яра Бубнова с местната публика е по покана на Община Пловдив.В своята презентация тя ще се опита да отговори на някои въпроси, които се появяват при среща с толкова мащабнo арт-събитие:– Как да се ориентира посетителят в огромните пространства, какво да гледа и как да „чете“ текста на изложбата? – Какво има предвид кураторката на проекта Кристин Масел с названието му „Да живее изкуството!“? – Кои са най-забележимите участници в изложбата и каква е структурата, чрез която тя формулира темата си? – Какво искат да кажат различни страни за себе си със средствата на изкуството? – Защо и как те правят това? – Кои са наградените павилиони и отделните творби? – Защо България пак я няма там?Яра Бубнова е български изкуствовед от руски произход, създател и ръководител на Института за съвременно изкуство (ИСИ). Завършва „История и теория на изкуството“ в Московския университет, а в България пристига в началото на 80-те години на 20-ия век работи в Националната галерия за чуждестранно изкуство (НГЧИ) от нейното откриване през 1985 г. Концентрира се върху съвременното изкуство. През 1992 г. помага на изкуствоведа Лъчезар Бояджиев за първото българско участие на международното биенале на съвременното изкуство в Истанбул.Яра Бубнова преподава в Нов български университет и Софийски университет „Св. Климент Охридски“. Първата изложба, която организира е „В търсене на отражението“ през 1994 г. в Пловдив.През 2007 г. става куратор на част от второто Московско Биенале. Яра Бубнова е смятана за основен притегателен център на ИСИ. Това е единствената арт група в България, а може би и в света, оцеляла повече от 15 години. Мнозина смятат, че зад оцеляването на групата стои  личността и характера на Яра Бубнова.През 2009 г. има реализирани 3 мащабни изложби като куратор: на Второто московско биенале – проект „История в сегашно време“; изложба, с която се откри нов музей във Виена – „От кога не сме се виждали“ с участието на австрийски художници; изложба в Музея за модерно изкуство в Дуисбург – „+2 – съвременно българско и румънско изкуство“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Община Пловдив организира на 23 юни преглед на Венецианското биенале за съвременни изкуства"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2/", "text": "Премиерът на Македония Зоран Заев идва утре на официално посещение в България, където ще се срещне с българския премиер Бойко Борисов и президента Румен Радев.София е втората европейска столица след Брюксел, в която македонският лидер идва на визита, след като официално зае поста, съобщават македонски медии.Заев заяви, че от София, която на 1 януари 2018 г. ще поеме ротационното председателство на ЕС, очаква добро сътрудничество и подкрепа за евроатлантическите амбиции на Скопие.По думите му посещението на съседните държави, както и на европейската столица Брюксел, говори за засилени действия за ускоряването на придвижването на Македония към пълноправно членство в НАТО и ЕС с помощ на приятелите от ЕС и съседните държави.След избирането на ново македонско правителство българският премиер Бойко Борисов заяви, че София и Скопие ще работят за заздравяването на добросъседските отношения и за приближаването на Македония към членството в ЕС и Алианса.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Зоран Заев ще се срещне с Бойко Борисов и Румен Радев\t\t\t"}
{"url": "https://trud.bg/%d0%ba%d0%bb%d0%b8%d0%bf-%d0%b2-%d0%b8%d0%bd%d1%82%d0%b5%d1%80%d0%bd%d0%b5%d1%82-%d0%bf%d0%be%d0%ba%d0%b0%d0%b7%d0%b2%d0%b0-%d0%b3%d1%80%d0%b0%d0%b6%d0%b4%d0%b0%d0%bd%d1%81%d0%ba%d0%b8%d1%8f-%d0%b0/", "text": "В социалните мрежи беше публикуван клип от момента, в който граждани задържат нападателя, който се вряза , излизащи от джамия в Лондон. При инцидента загина един човек, а над 10 бяха ранени. Част от пострадалите могат да се видят и на заснетия любителски клип. Видеото показва също, как мъж се опитва да предпази извършителя от линч.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Видео показа показа как мюсюлманите са задържали нападателя край джамията в Лондон"}
{"url": "https://trud.bg/%d0%b8%d0%b7%d0%bd%d0%b5%d0%bd%d0%b0%d0%b4%d0%b0-%d1%86%d1%81%d0%ba%d0%b0-%d0%be%d1%81%d1%82%d0%b0%d0%bd%d0%b0-%d0%b1%d0%b5%d0%b7-%d0%bb%d0%b8%d0%b3%d0%b0-%d0%b5%d0%b2%d1%80%d0%be%d0%bf%d0%b0-%d1%85/", "text": "ЦСКА все пак няма да играе в Европа. „Червените“ изобщо не бяха включени при тегленето на жребия в Нион.Вместо столичния тим в надпреварата очаквано се включва „Дунав“ (Русе). „Драконите“ изтеглиха тежък жребий и ще се изправят срещу „Иртиш“ на Димитър Димитров.„Левски“ пък има тежката задача да гони първо успешно преминаване на кръг от Европа от сезон 2010/11 година насам. Съперник на „сините“ е „Сутиеска“ от Черна гора, а първият двубой е в София на 29 юни.„Партизани“ от Албания застава на пътя на „Ботев“ (Пд). Първият двубой е в Тирана на 29 юни, а реваншът е в Бургас на „Лазур“ седмица по-късно.Очаквайте подробности! ", "date": "2017.06.19", "title": " Изненада: ЦСКА остана без Лига Европа, Херо се завръща у нас"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d0%b2%d0%be%d0%b5%d0%bd%d0%bd%d0%b8-%d1%81%d0%b8%d0%bb%d0%b8-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0%d1%85%d0%b0-%d0%b2-%d0%ba%d0%b0%d1%82%d0%b0/", "text": "Турски военни сили вече са пристигнали на катарска земя за провеждането на дълго планирани съвместни учения, съобщава вестник , като се позовава на съобщение от Министерството на отбраната в Доха.Разгръщането на турски военнослужещи в Катар стана възможно благодарение на бързите законодателни промени, които Анкара предприе след дипломатически разрив между Доха и съседите й в Персийския залив.Турция има военна база в Катар, в която понастоящем има около 90 военнослужещи на Анкара. Планираните военни маневри са част от взаимно споразумение, насочено към укрепване на отбранителните способности на двете страни, както и за засилване на усилията за борба с въоръжените групировки, а също и за поддържане на стабилност в региона.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Турски военни сили пристигнаха в Катар за провеждането на съвместни учения"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%be%d0%b1%d0%b5%d1%89%d0%b0-%d0%b4%d0%b0-%d1%81%d0%b5-%d0%b1%d0%be%d1%80%d0%b8-%d1%81-%d1%82%d0%b5%d1%80%d0%be%d1%80%d0%b8%d0%b7%d0%bc%d0%b0/", "text": "Министър-председателят на Великобритания Тереза Мей обеща да се бори с тероризма и екстремизма, независимо кой носи отговорност за него, предаде АФП.Съответното изявление Мей направи след последната , при която миниван бе врязан в група мюсюлмани.Говорейки пред Даунинг стрийт, Мей заяви, че нападението е „напомняне, че тероризмът, екстремизмът и омразата приемат много форми, и нашата решимост да се справим с тях трябва да бъде същата, който и да носи отговорност“ за атаките.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Тереза Мей обеща да се бори с тероризма"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%8f%d1%82-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82-%d1%81%d0%b5-%d1%81%d0%b4%d0%be%d0%b1%d0%b8-%d1%81-%d0%bf/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Пловдивският университет се сдоби с параклис\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-28-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b7%d0%b0-%d0%be%d1%82%d0%b3%d0%bb%d0%b5%d0%b6%d0%b4%d0%b0%d0%bd%d0%b5-%d0%bd/", "text": "28–годишен мъж е задържан за отглеждане на канабис и притежание на 200 г марихуана. Това съобщиха от пресцентъра на МВР.С прокурорско постановление 28–годишният мъж е задържан за 72 часа. В хода на процесуално-следствени действия в двора на къща в село Християново, обитавана от лицето с инициали М. П. бил открит засят канабис, достигнал до 25 см височина.В пристройка към къщата униформените намерили и около 200 г марихуана във вид на топчета. По случая било образувано досъдебно производство, а с постановление на прокурор мярката за задържане на мъжа е удължена до 72 часа. Работата по случая продължава.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Задържаха 28-годишен мъж за отглеждане на канабис"}
{"url": "https://trud.bg/%d1%81%d1%8a%d0%bf%d0%b5%d1%80%d0%bd%d0%b8%d0%ba%d1%8a%d1%82-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d0%b8%d0%bc%d0%b0-2-%d0%bf%d0%be%d0%b1%d0%b5%d0%b4%d0%b8-%d0%b2-%d0%b5%d0%b2%d1%80/", "text": "Съперникът на „Левски“ в Лига Европа, черногорският „Сутиеска“, има едва 2 победи в евротурнирите. „Сините“ от Никшич са записали общо 12 двубоя в три отделни надпревари – Шампионска лига, Лига Европа и несъществуващият вече Интертото.Най-гръмка е победата над „Дебрецен“ с 2:0 през сезон 2015/16, но на реваншът „Сутиеска“ пада с 0:3 в Унгария. Другият успех е над „Унион Люксембург“ с 3:0 за Интертото, а реваншът завършва 1:1.Отборът е ставал 2 пъти шампион на Черна гора като има и 1 купа на страната. През последната кампания 89-годишният клуб финишира на 4-то място в местния шампионат.", "date": "2017.06.19", "title": " Съперникът на „Левски“ има 2 победи в Европа"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%be%d1%82%d0%b8%d0%b2%d0%b0-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%bf%d1%80%d0%b8-%d0%bc%d0%b5%d1%80%d0%ba%d0%b5%d0%bb/", "text": "Турският президент ще посети Берлин в критичния период на обтегнатите отношения между двете страниТурският президент Реджеп Тайип Ердоган ще направи работно посещение в Берлин на 7 и 8 юли т.г., съобщиха от пресслужбата на турския държавен глава, информира .Предстоящата визита се преценява като особено важна, тъй като идва на фона на обтегнатите в последно време отношения между Анкара и Берлин.Ердоган бе обвинил Берлин по време на предизборната кампания за референдума в Турция на 16 април в „прилагане на фашистки методи“ заради това, че германските власти не разрешиха провеждането на предизборни митинги сред турските избиратели в Германия.Проблемите около ФЕТО /Фетхуллахистката терористична организация, считана за организатор на осуетения опит за преврат през юли м.г./ и Кюрдската работническа партия (ПКК), които според Анкара получават подкрепа в Германия, се очаква да бъдат критичните теми в разговорите.Анкара ще настоява за екстрадиция на лицата, за които разполага с данни, че са свързани с ФЕТО и се намират в Германия, отбелязват източници.Не на последно място в разговорите се очаква да бъде засегната и темата за базата „Инджирлик“ в турския окръг Адана. Ердоган ще посети Германия непосредствено след като Берлин обяви плановете си за изтегляне на германските войски от базата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Ердоган отива на посещение при Меркел в началото на юли"}
{"url": "https://trud.bg/%d1%82%d0%b5%d0%b6%d0%ba%d0%b8-%d0%bf%d1%80%d0%b8%d1%81%d1%8a%d0%b4%d0%b8-%d0%b7%d0%b0-%d1%82%d1%80%d0%b8%d0%bc%d0%b0%d1%82%d0%b0-%d0%be%d1%85%d1%80%d0%b0%d0%bd%d0%b8%d1%82%d0%b5%d0%bb%d0%b8-%d0%ba/", "text": "Тежки ефективни присъди получиха тримата охранители за бруталното убийство на болния Нягол преди повече от две години в „Гранд мол Варна“.Общо 49 години ще търкат те нара в затвора за тежкото престъпление, извършено по хулигански подбуди, с особена жестокост и по особено мъчителен за жертвата начин.Варненският окръжен съд определи в понеделник 18 години затвор за 27-годишния Ангел Николов, 16 години за 24-годишния Красимир Димитров и 15 години за 21-годишния Цветан Маринов.Убийството на 52-годишния мъж беше извършено на 14 март 2015 г., когато гардовете Ангел и Красимир получили сигнал от охранителната фирма „Джи Ем секюрити“ за клошар, който проси пари от посетители в търговския център. Двамата повели Нягол, който е психично болен, но не и агресивен, към ескалатора. Но вместо да го изведат от мола, те го подкарали до залата за видеонаблюдение, където нямат достъп клиенти. Тримата подсъдими започнали да го бият на почивки, да се гаврят с него и да му отправят сексуални предложения.Целият ад за жертвата продължил 15 минути, като част от него Ангел снимал с мобилния си телефон. При всеки от неколкократните опити на Нягол да се изтръгне от охранителите, побоят над него с ритници и юмруци продължавал със значителна сила и агресия по цялото тяло припомнят от пресслужбата на Апелативната прокуратура във Варна.По-късно жена подала сигнал за човек, паднал по гръб пред магазин в търговския център. Пристигналият медицински екип само констатирал смъртта на жертвата.Тройната съдебномедицинска експертиза по време на разследването на зверското престъпление е преброила около 57 удара по тялото на убития.Назначената съдебнопсихиатрична експертиза на подсъдимите охранители установила, че те са с утвърдено безпричинно агресивно поведение към по-слаби и беззащитни хора, с изразени дисоциални и дори садистични тенденции. Присъдата на Варненския окръжен съд подлежи на обжалване.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Общо 49 години затвор за гардовете, убили болния Нягол"}
{"url": "https://trud.bg/%d0%b3%d0%be%d1%80%d1%81%d0%ba%d0%b8-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bd%d0%b0%d0%b4-250-%d0%ba%d1%83%d0%b1-%d0%bc/", "text": "5700 са извършените проверки от 16-те регионални дирекции по горите след инициирането на по-засилен контрол в горите от настоящия ръководен екип на Министерство на земеделието, храните и горите. Над 1000 са проверените сечища и близо 970 обекта за складиране, преработка и експедиция на дървесина. На територията на осем регионални дирекции по горите са организирани временни контролни горски пунктове за проверка на превозни средства. Горските служители са проверили 2 917 моторни превозни средства и  са задържани повече от 250 куб. м дървесина, 15 моторни превозни средства и един бензиномоторен трион. 205 са съставените актове и над 400 констативни протокола за нарушения по Закона за горите, съобщават от ведимството.Най-често срещаните нарушения, констатирани по време на проверките са липса на GPS система за проследяване, липса на записи за разчитане на регистрационните номера на товарните транспортни средства, влизащи в обектите, липса на камери за видеонаблюдение на всички входове и изходи в регистрирани обекти по складиране, преработка и експедиция на дървесина.Засилените действия по превенция и ограничаване нарушенията в горските територии на територията на шестнадесетте регионални дирекции по горите продължават, като няма да имат временен характер.Проверки се извършват и от държавните горски предприятия за нарушения на тяхна територия, които също имат такива правомощия. При обход на горите на територията на ДЛС „Тервел“ мобилен контролен екип на Североизточното държавно предприятие е установил двама нарушители, които търсели трюфели без да имат нужното за целта разрешително. Иззети са общо 1 кг трюфели.Цел на засиления контрол е превенция на нарушенията, като горските служители да бъдат по-дълго на терен, отколкото в канцелариите си, заяви заместник-министърът на земеделието, храните и горите Атанас Добрев, който координира контролната дейност на Изпълнителна агенция по горите, държавните предприятия и Изпълнителна агенция по рибарство и аквакултури. В ход са и съвместни проверки на тези структури.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Горски служители задържаха над 250 куб. м дървесина и съставиха 205 акта\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f-%d1%81-%d0%ba%d0%be%d0%bd%d0%b3%d1%80%d0%b5%d1%81%d0%bc/", "text": "Председателят на Парламентарната група на ГЕРБ и председател на Комисията по вътрешна сигурност и обществен ред Цветан Цветанов се срещна с конгресмен Робърт Питингер, който е председател на Работната група по тероризъм и неконвенционална война в Конгреса на САЩ Робърт Питингер.По време на срещата Цветанов запозна конгресмен Питингер с политическите процеси в България и на Балканите, както и с взаимодействието и трансконтиненталното сътрудничество на страната ни с европейските и американските партньори в областта на сигурността.В разговора беше обсъдена и възможността през 2018 или 2019 година България да бъде домакин на подобна интерпарламентарна среща, посветена на проблемите на сигурността.При откриването на 8-я Парламентарен форум за разузнаване и сигурност, председателят на парламента на Латвия Инара Мюрнис заяви, че киберсигурността и противодействието на пропагандата и фалшивите новини от Кремъл са сред приоритетите на латвийските власти през последните години.Според Мюрнис европейските страни партньорите от САЩ трябва да обединят усилията си, за да изградят ефективни методи за справяне с международния тероризъм и финансирането на екстремистите.Председателят на Комисия за национална сигурност в парламента на Латвия Солвита Аболтина подчерта, че историята на Балтийските държави трябва да държи Европа в постоянно внимание.В определени моменти фалшивите новини заплашват националните и демократични устои, нарушават начина ни на живот, застрашават правовия ред в страните ни и ние сме длъжни да гарантираме сигурността си, категорична бе Аболтина. В комбинация с нарастващия екстремизъм и тероризъм в международен план, Европа и САЩ сме принудени да увеличаваме разходите си за сигурност и мога да заявя, че много скоро Латвия вече ще заделя 2% от БВП за сигурност и отбрана.Посланикът на САЩ в Латвия Н. Пр. Нанси Петит даде за пример, че само последната година щетите от кибератаки се изчисляват на над 400 млрд долара и подчерта, че изключителната важност на координацията и законодателното сътрудничество в областта на сигурността на транснационално ниво.Основният инициатор на парламентарния форум от американска страна – конгресмен Робърт Питингер – заяви, че е подобни срещи са важни за обмяната на опит и за сближаването на законодателните мерки между националните парламенти от ЕС и САЩ. Това е една добра инициатива за градене на доверие, сътрудничество и общи усилия за противодействие на трансконтиненталния тероризъм, кибератаките и всички посегателства срещу демократичните процеси в нашите общества, категоричен беше още Питингер.Заедно с председателя на вътрешната комисията Цветан Цветанов, във форума от българска страна участват още председателят на Комисията за контрол над службите Димитър Лазаров и народните представители Валентин Касабов, Мустафа Карадайъ и Филип Попов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Цветан Цветанов разговаря с конгресмен Робърт Питингер"}
{"url": "https://trud.bg/%d1%80%d0%b0%d0%b1%d0%be%d1%82%d0%be%d0%b4%d0%b0%d1%82%d0%b5%d0%bb%d0%b8%d1%82%d0%b5-%d1%89%d0%b5-%d0%bf%d0%be%d0%b4%d0%b0%d0%b2%d0%b0%d1%82-%d0%bf%d1%80%d0%b5%d0%b7-%d0%b8%d0%bd%d1%82%d0%b5%d1%80/", "text": "Работодателите да могат да подават молби за разрешение за работа на непълнолетни лица и по електронен път. Това предвижда публикувана за обществено обсъждане промяна в наредба.Документите се приемат от дирекциите на Главна инспекция по труда. За да разреши работа на непълнолетен, от трудовата инспекция ще искат от работодателя да опише вида работа, информира . Новост е изискването да се представи оценка на риска на работното място, мерки за защита на здравето и разпределение на работното време. При пропуски в документацията ще се дава 5-дневен срок за тяхното отстраняване, а срокът за произнасяне е 7 дни, предвиждат още предложените промени.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Работодателите ще подават през интернет молбите за наемане на непълнолетни"}
{"url": "https://trud.bg/%d0%b4%d0%be-%d0%ba%d1%80%d0%b0%d1%8f-%d0%bd%d0%b0-%d0%b3%d0%be%d0%b4%d0%b8%d0%bd%d0%b0%d1%82%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bc%d0%be%d0%b6%d0%b5-%d0%b4%d0%b0-%d0%b8%d0%b7/", "text": "До края на годината България може да изпълни препоръките в доклада на ЕК по Механизма за сътрудничество и проверка. Това каза правосъдният министър Цецка Цачева пред журналисти в Брюксел, където е на посещение във връзка с бъдещото ни Председателство на съвета на ЕС. „Със задоволство мога да отбележа, че за сроковете, които до момента са изтекли, мерките са изпълнени.Има известно забавяне по отношение на съдебната и прокурорска карта с оглед намаляване на тежестта, разтоварване на някои от най-натоварените съдилища, но срокът там е по-продължителен“, коментира Цачева. Министърът добави, че между 14 и 16 юни в София е била мисия по Механизма за сътрудничество и проверка. „За първи път срещите с представители на българските институции бяха организирани по ново начин – съответната препоръка от януарския доклад с предвидените мерки и конкретните срокове в работния график, който ние имаме“, коментира тя и добави, че проведените срещи са протекли в конструктивен, диалогичен, партньорки дух.„Поели сме ангажимент регулярно да информираме партньорите за напредъка. Аз съм обнадеждена и се надявам така, както прозира и от самия януарски доклад с един вече обозрим хоризонт – края на 2018 г. тази проверка спрямо България да приключи, но това зависи от работата ни в изпълнение на препоръките“, каза още правосъдният министър.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " До края на годината България може да изпълни препоръките в доклада на ЕК, заяви Цачева"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%be%d1%89%d0%b5-%d0%b4%d1%80%d0%be%d0%b3%d0%b0-%d0%b2-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8/", "text": "Полицаи спипаха още дрога на колела през уикенда. Както Труд писа, този сезон дилърите пробват колите си за да бъркат в тях дрога или да я разнасят до различни места- „стоянки“ за наркотици.На 15.06.т.г. на КПП- Китен, служители от Районно управление – Приморско спрели за проверка лек автомобил «Фиат Типо», със софийска регистрация, управляван от криминално проявената Т.Х., 19 годишна, с която се придвижвали още трима младежи. Служителите забелязали, че от автомобила се носи миризма на марихуана, но Т.Х. заявила, че й прилошало, като отишла към контейнер, разположен в близост до автомобила. Полицаите видели, че 19 годишното момиче изхвърлила в контейнера седем пакетчета с марихуана и две с амфетамин. Същите са намерени и иззети. Т.Х. е задържана за срок от 24 часа. По случая е образувано бързо полицейско производство.При проверката на пътуващия в л.а. „Фиат” И.С., 20 годишен, криминално проявен от София, са намерени гъби, за които младежа обяснил, че ползва за лечение на заболяване. При направения полеви наркотест гъбите реагирали на „екстази”. И.С. е задържан за срок от 24 часа. По случая е обарзувано бързо полицейско производство.На 16.06.т.г. около 19.10 ч. в района на айтоската улица «Гарова», служители от Районно управление – Айтос извършили проверка на паркиран л.а. «Ситроен Берлинго», с бургаска регистрация, в който се намирали : Д.В., 42 годишен и И.Б., 50 годишен, и двамата от Бургас. При приближаването на патрула Д.В. изхвърлил от купето торба, съдържаща : суха зелена тревна маса с тегло около 210 гр. / канабис/. Установено е, че в близост до автомобила бил криминално проявения Г.П. от Габрово. Тримата мъже са задържани за срок от 24 часа. Работата по случая продължава от служители на Районно управление – Айтос.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Спипаха още дрога в автомобили"}
{"url": "https://trud.bg/%d0%b4%d0%b0%d0%bd%d1%8a%d1%87%d0%bd%d0%b8-%d0%b7%d0%b0%d0%bf%d0%b5%d1%87%d0%b0%d1%82%d0%b0%d1%85%d0%b0-8-%d0%b7%d0%b0%d0%b2%d0%b5%d0%b4%d0%b5%d0%bd%d0%b8%d1%8f-%d0%b2-%d0%b0%d0%bb%d0%b1%d0%b5%d0%bd/", "text": "След проверка на НАП осем търговски обекта в Албена и Златни пясъци са запечатани за неиздаване на касови бележки. Нарушенията се установяват чрез извършване на контролни покупки, съпоставка на касовата наличност с отчетените обороти, проследяване на плащанията и отразяването им в касовата книга на обектите, уточниха от ТД на НАП Варна – офис Добрич.В късните часове на почивните дни инспектори от „Оперативни проверки“ към варненската териториална дирекция провериха 27 търговски обекта на първа линия в Златни пясъци, като съставиха 10 акта за административни нарушения.В три магазина за продажба на дрехи, офис за туристически услуги, два магазина за аксесоари и пункт за продажба на сладолед данъчните са установили, че за извършените продажби търговците не издават касови бележки. Освен съставените актове и седемте обекта ще бъдат запечатани за срок до 30 дни. Другите три акта са съставени за установена разлика в касовата наличност и регистрирания на фискалните устройства оборот от продажбите.В к.к. Албена варненските данъчни са осъществили контрол в 12 търговски обекта, разположени по централната алея. Магазин за продажба на хранителни стоки ще бъде запечатан, тъй като в него на клиентите не са издавани касови бележки. В други три обекта са съставени актове за разлика в касовата наличност.На крайбрежната алея в морската столица са извършени 22 проверки на търговски обекти. Съставени са три акта за установяване на административно нарушение-разлика в касовата наличност. По време на проверките са посетени и пет обекта, от които публичните изпълните от териториалната дирекция са иззели парични средства от касите. Става въпрос за три ресторанта и два коктейл бара на крайморската алея, чиито собственици имат просрочени данъчни задължения и отказват да ги погасяват доброволно. Общата сума на иззетите парични средства е в размер на 5 000 лева.Наблюдението и проверките на търговците по Северното Черноморие продължават.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Данъчни запечатаха 8 заведения в Албена и Златни пясъци"}
{"url": "https://trud.bg/%d0%b2%d0%bb%d0%b0%d0%ba-%d0%b1%d0%bb%d1%8a%d1%81%d0%bd%d0%b0-61-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8%d0%bd-%d1%81-%d1%83%d0%b2/", "text": "61-годишен пловдивчанин е настанен в Университетска болница „Свети Георги“ в града под тепетата с наранявания по краката, след като бил блъснат в гръб от влакова композиция в района на Централна жп гара.Инцидентът е станал в неделя около 22 часа, а сигналът за него е подаден на тел. 112 от 45-годишния машинист на влака.Той съобщил, че пред железопътна композиция, с която извършвал маневра на един от коловозите в района на Централна гара, забелязал пресичащ пешеходец. Машинистът действал незабавно и успял да спре навреме влака и да спаси пешеходеца, който по предварителни данни бил със силно увреден слух и затова не е реагирал на подадения предупредителен звуков сигнал от локомотива.По случая е образувано досъдебно производство във Второ РУ на МВР-Пловдив. Предстои материалите да бъдат докладвани в Районна прокуратура – Пловдив.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Влак блъсна 61-годишен пловдивчанин с увреден слух"}
{"url": "https://trud.bg/%d0%b7%d0%bb%d0%be%d1%81%d1%82%d0%be%d1%80%d0%bd%d0%b8%d0%ba-%d0%bd%d0%b0%d1%80%d1%8f%d0%b7%d0%b0-%d0%b3%d1%83%d0%bc%d0%b8%d1%82%d0%b5-%d0%bd%d0%b0-%d0%be%d0%bf%d0%b5%d0%bb-%d0%b8-%d1%80%d0%b5/", "text": "Криминалистите от Първо РУ на МВР-Пловдив са образували досъдебни производства по чл. 216, ал.1 от Наказателкия кодекс срещу неизвестни извършители, които нанесни щети на два леки автомобила, паркирани в съседство в двор на улица „Христо Казанджиев“ в район „Южен“ на града под тепетата.Посегателството било извършено в нощта срещу събота, като злосторникът унищожил четирите гуми на „Опел“ и „Рено“. Местопроизшествието е посетено от екип на Първо РУ, който е извършил оглед. Разследването на сигналите продължава.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Злосторник наряза гумите на „Опел“ и „Рено“ в двор на къща в Пловдив"}
{"url": "https://trud.bg/%d1%86%d1%81%d0%ba%d0%b0-%d1%81%d0%ba%d0%be%d1%87%d0%b8-%d0%bd%d0%b0-%d1%83%d0%b5%d1%84%d0%b0/", "text": "Ръководството на ЦСКА излезе с официално становище относно решението на УЕФА да не допусне „червените“ до Лига Европа.", "date": "2017.06.19", "title": " ЦСКА скочи на УЕФА"}
{"url": "https://trud.bg/17-%d0%b3%d0%be%d0%b4%d0%b8%d1%88%d0%b5%d0%bd-%d1%81%d0%b5-%d0%bf%d1%80%d0%b5%d1%82%d1%80%d0%b5%d0%bf%d0%b0-%d1%81-%d1%80%d0%b5%d0%bd%d0%be-%d0%b2-%d0%bf%d0%bb%d0%be%d0%b2%d0%b4%d0%b8%d0%b2%d1%81/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " 17-годишен се претрепа с „Рено“ в пловдивско село"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%bf%d0%b8%d1%8f%d0%bd%d0%b8-%d1%88%d0%be%d1%84%d1%8c%d0%be%d1%80%d0%b8-%d0%bf%d1%80%d0%b5%d0%b7-%d1%83%d0%b8%d0%ba%d0%b5/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Спипаха двама пияни шофьори през уикенда в Асеновград и Пловдив"}
{"url": "https://trud.bg/%d1%84%d0%b0%d1%80%d1%8c%d0%be%d1%80%d1%81%d0%ba%d0%b8-%d0%be%d1%81%d1%82%d1%80%d0%be%d0%b2%d0%b8-%d1%81%d0%bf%d0%b5%d1%87%d0%b5%d0%bb%d0%b8%d1%85%d0%b0-%d1%81%d0%b2%d0%b5%d1%82%d0%be%d0%b2%d0%bd/", "text": "Отборът на Фарьорски острови спечели Световната купа по хандбал. Финалите на престижния турнир се проведоха във Велико Търново, а арена на битките бе Дворецът на културата и спорта „Васил Левски”. В мача за определяне на новия носител на отличието скандинавците надвиха Турция, а на трето място остана Косово. Българският национален отбор се класира пети.Срещата бе наблюдавана от повече от 1000 зрители, сред които и президентът на Международната хандбална федерация д-р Хасан Мустафа. В края на миналата седмица той бе приет от кмета на Велико Търново Даниел Панов, като в разговорите участваха президентът на Европейската федерация по хандбал Михаел Видерер, спортният министър Красен Кралев и Росица Бакърджиева – президент на Българската федерация по хандбал. Гостите изразиха добрите си впечатления от старата българска столица и условията за провеждане на престижния турнир.Световната купа се проведе от 12 до 18 юни, а домакин заедно с Велико Търново по време на груповата фаза и директните елиминации бе и Габрово. В старопрестолния град бяха изиграни спорните битки за местата от първо до осмо. Церемонията по награждаването на финалистите бе уважена от заместник-кмета на Велико Търново Снежана Данева-Иванова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Фарьорски острови спечелиха Световната купа по хандбал"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb-%d0%bd%d0%b0%d0%bc%d0%b0%d0%bb%d0%b8-%d0%b4%d0%be%d1%81%d1%82%d0%b0%d0%b2%d0%ba%d0%b8%d1%82%d0%b5-%d0%bd%d0%b0-%d0%b5%d0%bb%d0%b5%d0%ba%d1%82%d1%80%d0%b8%d1%87/", "text": "Въпреки предупрежденията за задълбочаващата се хуманитарна криза и евентуално избухване на насилие, в понеделник Израел намали количеството електричество, което предоставя на Ивицата Газа, съобщава вестник .Палестинският орган за енергетика и природни ресурси (PENRA) съобщи в изявление на своята официална интернет страница, че Израел е намалил количеството електроенергия, която доставя, до осем мегаватчаса – сериозно ограничение, като се има предвид, че до този момент подаваното количество бе 125 мегаватчаса.Израел е основният източник на електроенергия за Ивицата Газа за повече от два месеца, оставяйки територията, управлявана от „Хамас“ със само четири до шест часа ток на ден. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Израел намали доставките на електричество за Ивицата Газа"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb-%d1%84-18-%d1%81%d0%b2/", "text": "В интернет се появи видеоклип от момента, в който американски изтребител Ф-18 „Хорнет” сваля изтребител-бомбардировач Су-22 на сирийските правителствени сили в района на град Ракка.Унищожената машина е атакувала позиции на подкрепяните от Запада Сирийски демократични сили. Те от месеци се борят с джихадистите от „Ислямска държава” и вече са стигнали до предградията на т.нар. столица на непризнатия халифат – Ракка. Ситуацията около града е сложна, тъй като лоялните на президента Башар Асад сили се бият както с ИДИЛ, така и с опозицията.Москва реагира остро на американската атака. От министерството на отбраната на Руската федерация обявиха прекратяването на сътрудничеството с Пентагона за Сирия. Руските военни ще съпровождат като въздушни цели (наземни и въздушни средства за противовъздушна отбрана) в Сирия всички въздушни обекти на международната коалиция, включително самолети и безпилотни апарати, които са засечени западно от река Ефрат.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Вижте как американски изтребител Ф-18 свали сирийски Су-22 (ВИДЕО)"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-34-%d0%b3%d0%be%d0%b4%d0%b8%d1%88%d0%b5%d0%bd-%d1%80%d0%be%d0%bc-%d0%be%d1%82-%d1%81%d1%82%d0%be%d0%bb%d0%b8%d0%bf%d0%b8%d0%bd%d0%be%d0%b2%d0%be-%d1%81/", "text": "34-годишен жител на ромския квартал „Столипиново“ в Пловдив е бил задържан в Шесто РУ за притежание на наркотици, след като при претърсване на адреса на мъжа на ул. „Джебел“ служителите на реда открили и иззели над 2,3 грама хероин.Срещу извършителя е образувано бързо производство, а за случая е уведомена и Районната прокуратура в Пловдив.През изминалото денонощие на територията на Областна дирекция на МВР-Пловдив са регистрирани 8 криминални престъпления – 2 кражби, наркотици, ПОМПС и 4 други. Разкрити са 5 престъпления.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Заловиха 34-годишен ром от Столипиново с хероин"}
{"url": "https://trud.bg/%d0%b4-%d0%b0%d1%80%d1%82%d0%b0%d0%bd%d1%8f%d0%bd-%d0%b2%d0%bb%d0%b8%d0%b7%d0%b0-%d0%bd%d0%b0-%d0%ba%d0%be%d0%bd-%d0%b2-%d0%bb%d0%b5%d1%82%d0%bd%d0%b8%d1%8f-%d1%82%d0%b5%d0%b0%d1%82%d1%8a%d1%80/", "text": "Д’ Артанян ще влезе на кон в първата българска премиера на „Тримата мускетари“ на Варненската опера, която ще бъде представена на открито в Летния театър на 26 юни. Ованес Торосян, който играе главната роля, вече се е сприятелил с жребеца Питър Пан от конната база, разкри той на пресконференция между репетициите. Това е второто участие на младия и талантлив актьор в мюзикъл след представлението „Магьосникът от Оз“ на Софийската опера.Много ми е трудно-песен, бой, бой ,бой и пак песен“, сподели Ованес за ролята си в „Тримата мускетари“. Той вече върти професионално шпага под вещото обучение на гост -преподавателя от НАТФИЗ Николай Дериволков. „Не съм ходил на уроци по езда, но 2 години съм тренирал фехтовка в Националната академия“, каза още Ованес. Той сподели, че тази роля го е върнала в детството му в Армения, когато най-често  играел Арамис.  В осмото издание на Опера в Летния театър във Варна ще бъдат представени два мюзикъла върху прочутите романи на Дюма-баща . Освен „Тримата мускетари“ от Максим Дунаевски почитателите ще се насладят и на „Граф Монте Кристо“ от Ив Деска, чиято световна премиера беше миналата година.За 215 -та годишнина от рождението на известния френски класик, които се навършват на 24 юли, Държавната опера във Варна и Регионалната библиотека „Пенчо Славейков“излязоха с обща инициатива „Да преживеем Дюма“. За читателите на неговите романи, които ще бъдат показани в специална експозиция във Варненския дом на книгата, ще има специални апликации и ваучери за музикалните спектакли на открито. 60 % е отстъпката за входа в Летния театър за ученици и студенти и 50% за възрастните читатели и почитатели на Дюма.Специален филмов маратон с екранизациите през годините и с участие на велики актьори в култовите роли е подготвила кинокритичката Елица Матеева -два дни преди рождената дата на писателя. Преподавателят по фехтовка Николай Дериволков, който обещава истинско бойно поле в „Тримата мускетари“, ще проведе еднодневен семинар за средношколци по сценичен бой.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Д’ Артанян влиза на кон в Летния театър във Варна"}
{"url": "https://trud.bg/%d0%bc%d0%be%d0%bd%d1%82%d0%b0%d0%bd%d0%b0-%d0%b1%d0%be%d1%80%d0%b8-%d1%82%d1%83%d0%b1%d0%b5%d1%80%d0%ba%d1%83%d0%bb%d0%be%d0%b7%d0%b0%d1%82%d0%b0-%d0%bc%d0%b0%d0%ba%d0%b0%d1%80-%d0%b8-%d1%81-%d0%bc/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Монтана бори туберкулозата, макар и с малко пари от държавата"}
{"url": "https://trud.bg/%d0%b0%d0%bd%d0%b0%d1%82%d0%be%d0%bb%d0%b8%d0%b9-%d0%ba%d0%b0%d1%80%d0%bf%d0%be%d0%b2-%d0%bf%d0%be%d0%b4%d0%bd%d0%b5%d1%81%d0%b5-%d1%86%d0%b2%d0%b5%d1%82%d1%8f-%d0%bd%d0%b0-%d0%b1%d1%80%d0%b0%d1%82/", "text": "Световният шампион по шахмат Анатолий Карпов посети Свищов при визитата си в България. Крайдунавският град бе сред избраните градове, в които шахматистът се срещна с млади любители на стратегическия спорт.В демонстративен шахматен сеанс на едновременна игра срещу няколко ученика от свищовските училища, световният шампион сподели радостта си от желанието на младите хора да развиват своето мислене чрез играта на шах. Той приветства идеята за сформиране на клуб по шахмат и подари на децата шахматните дъски и фигури, на които играха.Световният шампион игра с белите фигури и след като направи по няколко хода срещу всички участници, постави своя автограф върху дъските за игра, като спомен от посещението му в Свищов.Преди срещата си с децата, г-н Карпов бе скъп гост на кмета на общината Генчо Генчев. По време на посещението, в сградата на Община Свищов бяха обсъдени редица въпроси, включително и такива касаещи важността на българо-руските взаимоотношения. Като знак на добрите връзки между България и Русия, кметът на Свищов връчи на руския шахматист юбилейната значка по повод 140 годишнината от Освобождението на Свищов. Анатолий Карпов беше много трогнат от жеста и изрази желание да поднесе цветя на Братската могила в местността „Паметниците“, където след седмица ще се проведат честванията по повод кръглата годишнина.По време на визитата си в Свищов, той имаше възможността да посети църквата „Св. Троица“ и музея „Преминаване на руската армия“ в историческата местност „Паметниците“, където написа няколко думи в книгата за впечатления. Срещата, на която присъстваха и председателят на местния парламент д-р Кристиян Кирилов, секретарят на Общината Любомира Петрова и директорът на Дирекция „Култура и културно наследство“ Росен Маринов, бе проведена с любезното съдействие на бившия главен секретар на МВР Светлозар Лазаров, търновския бизнесмен Петър Христов и председателя на БФ „Народно единение“ Христо Маринов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Анатолий Карпов поднесе цветя на Братската могила в Свищов"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%ba%d0%b0-%d0%be%d1%81%d0%b2%d0%b5%d1%82%d0%b8-13-%d0%bd%d0%be%d0%b2%d0%b8-%d0%bf%d0%b0%d1%82%d1%80%d1%83%d0%bb%d0%ba%d0%b8-%d0%b2-%d1%81%d1%82%d0%b0%d1%80%d0%b0/", "text": "Старозагорският митрополит Киприан освети 13 нови леки автомобила с марката „Киа”, които ще бъдат използвани от ОД МВР-Стара Загора. Автомобилите са оборудвани с камери и мобилни устройства, с които може да се проследяват в реално време данните за всяка спряна кола.„Новата придобивка е много важна за дирекцията, защото един от основните приоритети на вътрешното министерство и на правителството в момента е намаляването на катастрофите по пътищата и по-строг контрол върху водачите”, каза директорът на старозагорската полиция старши комисар Николай Кирков.С поздрав към полицейските служители се обърна и областният управител Гергана Микова.„Въпреки всички трудности вие продължавате да изпълнявате отговорно своите задължения и да осигурявате спокойствието и сигурността на гражданите. Да ви са честити новите автомобили. Вие ги заслужавате”, каза тя.Автомобилите ще бъдат разпределени за Районните управления в областта като 8 от тях ще бъдат на разположение на сектор „Пътна полиция“ Стара Загора, 2 ще отидат в РУ Казанлък и по един автомобил в Раднево, Гълъбово и Чирпан. Началникът на „Пътна полиция” главен инспектор Тихомир Желязков и служител от сектора обясниха как работи техниката, с която са оборудвани новите автомобили.", "date": "2017.06.19", "title": " Владика освети 13 нови патрулки в Стара Загора\t\t\t"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d0%ba%d0%b0-%d1%81%d0%bf%d0%b5%d1%87%d0%b5%d0%bb%d0%b8-%d0%b2-%d1%82%d0%be%d0%bc%d0%b1%d0%be%d0%bb%d0%b0%d1%82%d0%b0-%d0%bd%d0%b0-%d0%bf%d1%80%d0%b8%d0%ba%d0%bb/", "text": "Ралица Недялкова от Велико Търново спечели награда от томболата на Приключенската игра на Царевец „Средновековни криминални загадки –  Тайната на 9-те ключа“. Тя  получава диск с туристическия филм „Велико Търново в сърцето на историята“, една продукция на Общинската туристическа агенция „Царевград Търнов“, отличена през 2016 г. с престижни награди от международни филмови фестивали в Кан, Португалия, Сърбия и Полша. Над сто участници разгадаваха тайнствена мистерия на крепостта, водени от размислите и дедуктивните прозрения на Великия царски примикюр. Сред приключенците, освен българи, имаше и англичани, руснаци, испанци и туристи от  Израел. Многобройни бяха и търновците,сред които и цели семейства, решили да опознаят крепостта Царевец по един необичаен начин.Приключенските игри са най-новия туристически продукт на Общинската туристическа агенция „Царевград Търнов“.  Те са за всички, които обичат Влико Търново и биха искали да опознаят историята му по един нестандартен и емоционален начин. Формата на Царевец „Средновековни криминални загадки – Тайната на 9-те ключа“ ще се провежда всеки уикенд на Царевец от 11,00 до 17,00 часа. Движейки се из крепостта по специално разработен маршрут, участниците ще се ориентират по мистериозни инструкции, ще преминават забавни изпитания и ще научат любопитни факти за обектите, които срещат по пътя си.Следващото издание на играта ще е на 24 и 25 юни 2017 г., а билети ще се предлагат на специална шатра на площада пред крепостта.През юли Общинската туристическа агенция „Царевград Търнов“ще представи и още една игра, която ще е по любопитни маршрути във възрожденската част на Велико Търново.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Търновка спечели в томболата на приключенската игра на крепостта Царевец"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bd%d0%b0-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0-%d0%bd%d0%b0-%d1%80%d1%83%d1%81%d0%b8%d1%8f-%d1%81%d0%b0/", "text": "Министерството на отбраната на Руската федерация обвини САЩ, че не са използвали предварително установения канал за комуникация, за да предупредят Москва за удара, с който, предава AFP.„Командването на коалиционните сили не използва установения комуникационен канал за предотвратяване на инциденти в сирийското въздушно пространство“, се казва в съобщението, с което Москва обяви „прекратяване на сътрудничеството (по отношение на канала) с американската страна от 19 юни“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Министерство на отбраната на Русия: САЩ не са предупредили руските военни за свалянето на сирийския самолет"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d1%81%d1%80%d0%b5%d1%89%d1%83-%d0%bf%d0%be%d0%b7%d0%bd%d0%b0%d1%82-%d1%81%d1%8a%d0%bf%d0%b5%d1%80%d0%bd%d0%b8%d0%ba-%d0%bf%d1%80%d0%b8-%d1%83%d1%81%d0%bf/", "text": "„Левски“ ще се изправи срещу „Хайдук“ (Сплит) при успех в 1 предварителен кръг на Лига Европа срещу „Сутиеска“. Това стана ясно, след като от УЕФА обявиха жребия и за 2 кръг в надпреварата.Евентуалното гостуване в Сплит на „сините“ ще бъде на 13 юли, а е реваншът е седмица по-късно.През есента на 1999 година „Левски“ разби „Хайдук“ с 3:0 у нас и се класира за следващата фаза след нулево равенство в първия двубой от турнира за купата на УЕФА.", "date": "2017.06.19", "title": " „Левски“ срещу познат съперник при успех в 1 кръг"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b8%d0%b7%d0%b4%d0%b8%d1%80%d0%b2%d0%b0-33-%d0%b3%d0%be%d0%b4%d0%b8%d1%88%d0%bd%d0%b8%d1%8f/", "text": "Столичното Шесто РУ издирва 33-годишния Симеон Кирилов Симеонов от село Владая, съобщават от пресцентър а на МВР. За последен път той е бил забелязан на 15 юни, към 17.30 часа, на ул. „Дойран“ в ж.к. „Красно село“.Мъжът е висок около 170-190 см, с нормално телосложение, много къса, права, тъмна коса и кафяви очи. Бил е облечен със сини дънки и кафява блуза.Хората, които разполагат с информация за издирвания мъж, могат да сигнализират на тел.: 112, 02/9821760, 9821755 или в най-близкото поделение на МВР.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Столичната полиция издирва 33-годишния Симеон Симеонов\t\t\t"}
{"url": "https://trud.bg/%d0%b8%d0%b7%d0%b2%d0%b0%d0%b4%d0%b8%d1%85%d0%b0-15-%d0%ba%d0%b3-%d1%82%d1%83%d0%bc%d0%be%d1%80-%d0%be%d1%82-%d0%ba%d0%be%d1%80%d0%b5%d0%bc%d0%b0-%d0%bd%d0%b0-68-%d0%b3%d0%be%d0%b4%d0%b8%d1%88%d0%bd/", "text": "Огромна туморна формация извадиха от корема на 68-годишна жена в пловдивска болница, като трудната и рискована интервенция бе извършена от съвместен екип от хирурзи и уролози.Туморът бил с размери 30 на 40 см и тежал 15 кг, съобщи един от опериращите лекари – д-р Цвятко Имирски.В края на миналата седмица от семейството на пациентката търсят помощ, тъй като напоследък жената се оплаквала от затруднено дишане. При направения преглед в Кърджали се установило, че в корема има солидно образувание. Изследванията в пловдивската болница потвърдили диагнозата, а скенерът установил, че туморът е разположен между гръбнака и коремната кухина, избутва всички органи и притиска големи кръвоносни съдове и уретера, заради което е поставен стент. Решението на опериращия екип е туморът да бъде отстранен възможно най-бързо. Въпреки че образуванието е прораснало към матката и яйчниците, медиците го отстраняват напълно в продължилата 5-часова интервенция.Според жената проблемът се появил преди 10-ина години – усещала, че коремът й расте, но си мислила, че напълнява с възрастта. Потърсила медицинска помощ, едва когато огромната маса започнала да притиска съседните органи и да й пречи да диша.Според лекарите подобни случаи на големи тумори в корема се увеличават, а причините за това са, че повечето хора се притесняват да не чуят лоша вест от лекаря, след като се прегледат. Често при по-възрастни хора проблемът се свежда до профилактика, която липсва или е непълна.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Извадиха 15 кг тумор от корема на 68-годишна жена в Пловдив"}
{"url": "https://trud.bg/%d1%82%d0%be%d0%bd%d1%87%d0%b8-%d0%ba%d1%83%d0%ba%d0%be%d1%87-%d0%bf%d0%bb%d0%b0%d1%88%d0%b8-%d1%85%d0%b0%d0%b9%d0%b4%d1%83%d0%ba-%d1%87%d0%b0%d0%ba%d0%b0%d1%82-%d0%b2%d0%b8-40-000-%d0%b4%d1%83/", "text": "Бившият играч на ЦСКА Тончи Кукоч наплаши „Хайдук“, като ги предупреди, че ги чака истински ад в София.„Много е важно къде ще се играе мачът в България – каза Кукоч пред „24 сата“. – Ако двубоят е на националния стадион, от това няма да излезе нищо добро, защото на него ще дойдат 40 000 души. В противен случай, „Левски“ играе на малък стадион. „Хайдук“ има шанс да продължи, но жребият е много лош.“Кукоч обаче не знае, че „сините“ ще се играят пред закрити врата, ако се стигне до двубой между двата отбора.Електронното издание „24 сата“ също определи „Левски“ като сериозно препятствие за тима от Сплит.„Хайдук“ нямаше късмет при жребия – гласи материалът на изданието. – „Левски“ е големият фаворит. „Хайдук“ не помни с добро предишните срещи с българите. През сезон 1998/199 „Левски“ отстрани нашия отбор в първия кръг за купата на УЕФА след 0:0 в Сплит и 0:3 в София.“", "date": "2017.06.19", "title": " Тончи Кукоч плаши „Хайдук“: Чакат ви 40 000 души в София"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%be%d1%82%d0%ba%d0%b0%d0%b7%d0%b0%d0%bb-%d0%b4%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81-%d1%88%d0%b0%d1%85%d0%bc%d0%b0%d1%82%d0%b8/", "text": "Премиерът Бойко Борисов е отказал срещата, която трябваше да проведе преди обед с шахматиста и депутат от руската Дума Анатолий Карпов, предава. Причина за решението на Борисов е изказване на Карпов, че в Русия се знаело, че кирилицата идва от Византия. По-късно през деня Карпов уточни, че не е разбран правилно.„Днес давах интервю и, доколкото чух, не всички са разбрали какво съм казал. Говорехме за Кирил и Методий, за това, че писмеността е дошла в Русия от тях, в Москва има паметник на Кирил и Методий на най-централно място. Голяма е България, тя е включвала много територии на Балканите, така че ние говорихме за това, но не разбрах защо това е било разбрано по друг начин“, каза Анатолий Карпов, депутат в Руската Дума, световен шампион по шах. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Борисов отказал да се срещне с шахматиста Карпов заради изказването му, че кирилицата идва от Византия"}
{"url": "https://trud.bg/%d0%be%d1%81%d0%bd%d0%be%d0%b2%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b0%d0%bc%d0%b0%d0%b7%d0%be%d0%bd-%d0%b4%d0%b6%d0%b5%d1%84-%d0%b1%d0%b5%d0%b7%d0%be%d1%81-%d0%bd%d0%b0-%d0%bf/", "text": "С общо състояние от 84.6 милиарда долара основателят на Амазон Джеф Безос е на път да стане най-богатият човек на планетата, като към този момент е само на 5 милиарда долара от това да заеме челното място, предава Си Ен Ен.Засега най-богатият човек на планетата все още остава Бил Гейтс, но се смята, че в скоро време това ще се промени.Безос, който е на 53 години, е фокусиран върху постоянното разширяване на компанията си, докато Гейтс, който е на 61-годишна възраст, се е отдал вече почти напълно на благотворителната си дейност.Гейтс притежава малко повече от 2% от „Майкрософт“, като по този начин състоянието му продължава да се покачва, но въпреки това скоро се очаква да сдаде първото място в класацията “най-богат човек на планетата“ на амбициозния и всеотдаен Безос.", "date": "2017.06.19", "title": " Основателят на „Амазон“ Джеф Безос на път да се превърне в най-богатия човек на планетата"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%bc%d1%8a%d0%b6-%d0%be%d0%bf%d0%b8%d1%82%d0%b0%d0%bb-%d1%81%d0%b5-%d0%b4%d0%b0-%d0%bd%d0%b0%d0%bf%d0%b0%d0%b4%d0%bd%d0%b5-%d0%bf%d0%be/", "text": "С викове „Аллах Акбар“ мъжът се опитал да нападне полицай в района на гара Падингтън в Лондон, съобщават британското издание „„. Мъжът е неутрализиран от силите на реда. В Туитър беше качено видео, на което се вижда как трима полицаи повалят на земята голият до кръста нападател. За момента не са ясни мотивите за нападението.Бдителността на полицаите в Лондон е повишена, след като тази сутрин микробус се вряза в пешеходци край джамия във Финсбъри парк. Един човек загина, а 10 души бяха ранени, като всички пострадали са мюсюлмани.                            АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Арестуваха мъж, опитал се да нападне полицай с викове „Аллах Акбар“ в Лондон"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d0%bf%d1%80%d0%b5%d0%b3%d0%bb%d0%b5%d0%b4%d0%b8-%d0%b7%d0%b0-%d1%82%d1%83%d0%b1%d0%b5%d1%80%d0%ba%d1%83%d0%bb%d0%be%d0%b7%d0%b0-%d0%b2-28-%d0%b1/", "text": "„Дни на Отворени врати” за безплатни прегледи за туберкулоза стартират в лечебните заведения за диагностика и лечение на туберкулоза в седмицата 19-23 юни 2017 г., съобщават от пресцентъра на Министерство на здравеопазването.Инициативата се осъществява по Програма „Подобряване на устойчивостта на Националната програма по туберкулоза” към Министерство на здравеопазването, финансирана от Глобалния фонд за борба срещу СПИН, туберкулоза и малария.По време на дните на Отворени врати на всеки желаещ се предлага скрининг за риска от туберкулоза чрез анкета и консултация с лекар. На съмнителните за туберкулоза лица се извършват прегледи и допълнителни медицински изследвания.Дните на Отворени врати е ежегодна проява, която стартира през 2009 г. По време на проведените „дни” в периода от 2009 г. до март 2017 г. броят на анкетираните за туберкулоза лица е 93 509, като бяха открити 1 039 лица с туберкулоза и 3 650 лица с латентна туберкулозна инфекция. Данните сочат, че се постига добра разкриваемост на случаите на туберкулоза и латентна туберкулозна инфекция.По време на проведените през месец март 2017 г. „Дни на Отворени врати” броят на анкетираните за туберкулоза лица е 3 392, от тях 37 лица са открити с туберкулоза и насочени своевременно за лечение, а 189 са открити с латентна туберкулозна инфекция и са обхванати с химиопрофилактика.През годините инициативата е доказала своята ефективност както за повишаване на обществената информираност по отношение на заболяването, така и  за популяризиране на здравословния начин на живот. можете да се запознаете със списъка на болниците по области, в които ще се провеждат безплатните медицински прегледи за туберкулоза в рамките на кампанията „Дни на Отворени врати”, юни 2017 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Безплатни прегледи за туберкулоза в 28 болници в страната до петък"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bc%d0%b8%d1%82%d0%be%d0%b2-%d0%bd%d0%b5-%d0%b8%d1%81%d0%ba%d0%b0%d1%85-%d0%b4%d0%b0-%d1%81%d0%b5-%d1%80%d0%b0%d0%b7%d0%b4%d0%b5%d0%bb%d1%8f%d0%bc%d0%b5/", "text": "Треньорът на „Левски“ Николай Митов заяви, че не е искал да се разделя с Божидар Краев, който беше продаден на датския „Мидтиланд“.“ Търсим заместник на Божидар Краев. Няма какво да коментирам Мехди Бурабия, защото около него няма нищо. Във всеки един аспект на играта искам да виждам коренна промяна. Специално за Краев, предложихме му договор. Неговият изтичаше и след 10 дни можеше да подпише с когото иска, без да получим трансферна сума. Желанието му беше да отиде в друг клуб и ние малко бяхме принудени да го пуснем. Краев искаше промяна. Миналото ръководство не му беше предложило договор навреме. Щеше да е друго. Нормално е 19-годишен футболист да има по-дълъг договор. Съжалявам за него. Търсим играч, който да подхожда на нашия отбор. Няма да взимаме на кило, а такъв, който ще вдигне нивото. Имам картбланш от ръководството.“Относно жребия в Лига Европа и съперникът на „сините“ Сутйеска Никшич от Черна гора в първия предварителен кръг, Митов заяви: „Отбор от държава, която играе футбол. Респект. Сега ще ги проучим. Важното е да сме подготвени за първия мач. Предпочитам всички сектори да са пълни. Няма значение кой първи домакинства. Много работа има. Трябва да сме готови. Няма оправдания, но изисква време. С всеки мач трябва да израстваме. Търсим отбор на Амаду Сукуна. Първата ни цел е да изградим добър отбор. Минимумът ни е класиране в Лига Европа, гоним титла и купа. Не искам да обещавам нищо, защото най-важното е да имаш изграден отбор.“", "date": "2017.06.19", "title": " Николай Митов: Не исках да се разделяме с Краев"}
{"url": "https://trud.bg/%d1%82%d1%83%d1%80%d0%b8%d1%81%d1%82%d0%b8%d1%87%d0%b5%d1%81%d0%ba%d0%b8%d1%8f%d1%82-%d0%b1%d1%80%d0%b0%d0%bd%d1%88-%d0%b8%d1%81%d0%ba%d0%b0-%d0%bf%d0%b0%d1%80%d0%ba%d0%be%d0%b2%d0%b5%d1%82%d0%b5/", "text": "Туристическият бранш във Велинград ще настоява пред Общинския съвет парковете в града да бъдат отдадени на концесия, съобщи .  Предложението е обсъдено, а решението  взето от Консултативния съвет по туризма.Първоначално в предложението са посочени три зелени терена – парковете – „Вельова баня“, „Финансовото“ и „Лятно кино“. Според туристическия бранш с отдаването на концесии на тези обекти общината ще спести пари по поддръжката им.В предложението на Консултативния съвет е записано още бъдещите концесионери да имат правото, освен поддръжка, да извършват търговска дейност, да изграждат атракции, заведения и сладкарници. Туристическият бранш проявява интерес и към парка и езерото Клептуза. Към момента Община Велинград няма официална позиция. Обмисля се вариант за обществен дебат по въпроса.", "date": "2017.06.19", "title": " Туристическият бранш иска парковете във Велинград да се дават на концесия\t\t\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81-%d0%bf%d1%8a%d1%80%d0%b2%d0%b0-%d0%bf%d0%be%d0%b1%d0%b5%d0%b4%d0%b0-%d0%bd%d0%b0-%d1%82%d1%80%d0%b5%d0%b2%d0%b0/", "text": "Григор Димитров спечели първата си победа през сезона на трева. Българинът надигра с 6:3, 6:1 Райън Харисън (САЩ) в мач от първия кръг на турнира в Куинс (Великобритания). От самото начало на мача стана ясно, че съперникът няма аргументи срещу Димитров, който с много концентрирана игра затвори мача за 54 минути. Така Григор се класира за втория кръг и подобри постижението си от миналата година, когато отпадна след първия мач. Във втория кръг българинът ще срещне победителя от днешния мач между Джеймс Уорд (Великобритания) и Жулиен Бенето (Франция).", "date": "2017.06.19", "title": " Григор с първа победа на трева"}
{"url": "https://trud.bg/%d0%b1%d1%83%d1%88-%d1%84%d0%b5%d0%bd%d0%be%d0%b2%d0%b5-%d0%bd%d0%b0-%d1%86%d1%81%d0%ba%d0%b0-%d0%bc%d0%b5-%d0%b7%d0%b0%d0%bf%d0%bb%d0%b0%d1%88%d0%b2%d0%b0%d1%85%d0%b0-%d1%89%d0%b5-%d1%81%d0%b5/", "text": "Бившият нападател на ЦСКА и настоящ на „Левски“ – Серджиу Буш призна, че е бил заплашван от фенове на „червените“ още след като стана ясно, че е постигнал договорка за трансфер във вечния съперник. Голаджията обаче не е притеснен и дори заяви, че ще се радва да накаже бившия си клуб.„Фенове на ЦСКА ми писаха в социалните мрежи, но това е нормално. Това показва, че съм важен, но няма проблем, аз съм професионалист. Сега играя за „Левски“ и ще се зарадвам, ако вкарам във врата на ЦСКА“.", "date": "2017.06.19", "title": " Буш: Фенове на ЦСКА ме заплашваха, ще се радвам, ако им вкарам"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%b8%d0%bc%d0%b0-%d0%b3%d0%be%d0%bb%d1%8f/", "text": "Македония има действително голям съюзник и приятел в лицето на България. Това заяви министър-председателят Бойко Борисов в първото си интервю пред македонска медия, предаде БГНЕС.Пред известния журналист Жана Божиновска българският премиер заявява, че колегата му Зоран Заев е добре дошъл в София, а от македонския народ по-близък нямаме. Ние имаме една хубава българска поговорка: „Помогни си сам, за да ти помогне и Господ”. Най-важното, което вие направихте е, че излязохте най-сетне от тази тежка политическа криза – криза, която тревожеше всички. Тежко време за Македония, бой в парламента, кръв, напрежение. И когато нападнаха парламента, тогава ми се обади и президентът Иванов, и г-н Заев, и г-н Груевски. На всеки един съм казал, че ние наблюдаваме с тревога това, което се случва там и истински се надяваме политическата класа в Македония да се вземе в ръце и по демократичен начин да се управлява – така, както в целия Европейски съюз. Така че, ако Македония си свърши нейната работа, ако политическият елит в Македония е на висотата на очакванията и на македонския народ, и на съседите, и на световната общност, аз не виждам никакъв проблем. Винаги сме твърдели в България, че присъединяването към ЕС на целите Балкани, присъединяването на всички балкански държави към НАТО е нещо, което ще успокои региона, заявява Бойко Борисов. В интервюто премиерът отбелязва, че все още голямото европейско семейство не е запълнено. В същото време като страна на Балканите, България има действително голяма нужда от стабилност, спокойствие, инвестиции, свързаност, инфраструктурни проекти, защото сме десетилетия назад. Така че г-н Заев е добре дошъл. Това, което ще чуе от нас, е че ние сме готови да подкрепяме, да помагаме, това, което се поиска. Защото пък в Библията е казано, че няма по-лошо от непоискано добро. Така че много внимателно следим ситуацията, има няколко критични теми. Надявам се вие да ги решите и в наше лице действително имате голям съюзник, голям приятел. Но всичко си зависи от вас, казва Борисов.В коментар за „кървавия четвъртък“ на 27 април в съседката ни, той казва: Това не е пътят. Няма успели по този път. И България е минала по този път, но това означава тежка дестабилизация за години наред. Народите на Балканите, хората, обикновеният човек какво иска – иска стабилност, иска спокойствие, иска работа, иска по-високи доходи, иска да може да пътува, да развива бизнеса си, да има свобода на словото, да има свобода на медиите. Запитан какви са критичните теми, които трябва да реши Македония, премиерът коментира: Договорът за добросъседство. На Балканите има проблем с името на Македония, с Гърция със сигурност. Надявам се, че вече имате решение на проблемите, защото колкото по-бързо Македония влезе в НАТО, толкова повече това гарантира колективната сигурност и е голяма стъпка и предпоставка за членство в Европейския съюз.Бойко Борисов продължава с уговорката, че не би искал публично да коментира договора за добросъседство преди да е разговарял със Заев и външните министри на двете държави. Но във всички случаи, договорът за добросъседство гарантира за векове наред след това добросъседство, защото много често възникват спорове, които не носят никаква полза. Аз имам принцип историята да я оставим на историците – те да спорят, те да се доказват кое е първо, кое е второ. За нас е важно между София и Скопие, Скопие и Благоевград, защото магистрала „Струма” дава големи възможности, да има магистрала, да има жп линия и това да кръстоса Балканите във всички посоки. Това гарантира бизнеса, това гарантира туризма, това гарантира високи доходи, това гарантира движението на хора – да видят всеки един от нас на какъв етап от развитие е. Това е свобода. Българският премиер смята, че трябва да се регулират някои спорни процеси. Договорът за добросъседство не би трябвало да ни спира, не би трябвало да ни раздели, би трябвало точно обратното – бързо да се приключи голямата тема ЕС-НАТО-инфраструктурни проекти. Това е голямата тема, казва той и припомня, че когато бил кмет, дори не е имало табела, указваща посоката за София в Скопие. Като бях кмет едно от първите неща, които успях да договаря с кмета на Скопие, бе да сложа табела в Скопие накъде е София, заявява Борисов.Премиерът казва още, че няма малка и голяма държава на Балканите. Това е барутен погреб – на едно място ако се запали, гори всичко, казва той. Според него между България и Македония, между София и Скопие на месец-два трябва да се правят срещи на всички нива. Европейският съюз е това – свързаност. Слагаш назад това, което пречи и вървиш с бърз напредък по това, което дава възможност да добруват хората, да им е добре, заключва премиерът.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Борисов: Македония има голям съюзник и приятел в лицето на България"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%be%d0%b1%d0%b5%d1%89%d0%b0-%d0%bd%d0%b0-%d1%81%d1%82%d1%80%d0%b5%d0%bb%d0%b1%d0%b0%d1%82%d0%b0-100-000-%d0%bb%d0%b2-%d0%b7%d0%b0-%d0%bc/", "text": "„", "date": "2017.06.19", "title": " Държавата обеща на стрелбата 100 000 лв. за мишени"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d0%b0%d0%bb%d1%82%d0%b5%d1%80%d0%bd%d0%b0%d1%82%d0%b8%d0%b2%d0%b0-%d0%bd%d0%b0-%d1%88%d0%b0%d1%85%d0%bc%d0%b0%d1%82%d0%bd%d0%b0%d1%82%d0%b0-%d1%84%d0%b5%d0%b4/", "text": "„„", "date": "2017.06.19", "title": " Правят алтернатива на шахматната федерация"}
{"url": "https://trud.bg/%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%bd%d0%b0-%d1%86%d1%81%d0%ba%d0%b0-%d1%81-%d0%bf%d0%be%d0%b7%d0%b8%d1%86%d0%b8%d1%8f-%d0%b7%d0%b0-%d0%b8%d0%b7%d0%b2/", "text": "Ръководството на ЦСКА открехна завесата около ситуацията с изваждането на тима от турнира Лига Европа. „Червените“ поместиха материал на своя официален сайт, в който разкриват последните подробности около ситуацията. Тази сутрин в Българския футболен съюз бе получено писмо, подписано от Теодор Теодоридис (главен секретар на УЕФА). В него г-н Теодордис се позовава на решението от 29.05.2017 година, с което на ЦСКА се отказва изключение от правилото за „трите години“. На това основание г-н Теодоридис уведомява БФС, че ЦСКА не се допуска до турнира Лига Европа, като на негово място, според УЕФА, ще играе ПФК Дунав Русе.Това писмо и позицията, застъпена в него, съставляват безпрецедентна форма на недобросъвестно противоречие с позицията изразена от УЕФА в КАС от миналия петък. За да убеди КАС да не допусне предварителните обезпечителни мерки, УЕФА твърдеше в писмена форма, че решението от 29.05.2017 е преклудирано от издадения от БФС лиценз, и че счита ЦСКА за участник в турнира Лига Европа. Към настоящия момент нито БФС, нито ЦСКА са получавали уведомление за започване на единствената възможна легитимна процедура по преразглеждане на издадения европейски лиценз.В процес е сезиране на КАС с искане за незабавни обезпечителни мерки, които взимат предвид и откровеното беззаконие, което УЕФА си позволява. Срещу ЦСКА, така и неговите привърженици, е предприета абсолютно незаконна кампания.", "date": "2017.06.19", "title": " Ръководството на ЦСКА с позиция за изваждането от Лига Европа"}
{"url": "https://trud.bg/%d0%b3%d0%bb%d0%b0%d1%80%d1%83%d1%81-%d0%bd%d0%b0%d0%bf%d0%b0%d0%b4%d0%bd%d0%b0-%d0%b6%d0%b5%d0%bd%d0%b0-%d0%be%d1%82%d0%ba%d0%b0%d1%80%d0%b0%d1%85%d0%b0-%d1%8f-%d0%b2-%d0%b1%d0%be%d0%bb%d0%bd%d0%b8/", "text": "Наричат ги летящите бездомни кучета. Този сезон те са на път да се превърнат в основен фактор за тормоз на хората край морето- жители и туристи. Става дума за гларусите-хищници, които се множат все повече и присъствието им започва да притеснява всички.В Бургас вече е имало и случай с нападение на човек. Жена взела малко гларусче, паднало на земята, за да му помогне. В този момент от небето се спуснал родителят и жестоко клъвнал по врата бургазлийката. Наложило се да я откарат в Спешна помощ, за да я прегледат, но стресът и е бил огромен. Инцидентът станал в центъра на града.Друг случай, който се разказва е, как гларус грабнал закуската от ръцете на жена. Това дори не било единично явление. На „капаните“ край морето, където обичайно се похапва цаца и пържени картофки, те направо кацали на масите и конкурирали бездомните котки, чакащи за храна. На всичко отгоре, някои от гларусите са страховити- големи колкото орел. „Ако такъв екземпляр те клъвне по главата, може и да не се свестиш“, плашат се хората.Хищните птици нападаха нагло туристи и през 2015- та. Тогава оплакванията, че крадат закуски и храна бяха масови.Обикновено те гнездят по покривите на сградите. Няколко души признават, че са се качвали до тях да крадат яйцата им, за да ги прогонят на друго място. Очевидци разказват, че изхвърлени мъртви делфини направо били изядени от хищните гларуси. Има и друг проблем.Гларусите кръжат непрекъснато в небето, писъците им понякога са нетърпими. Някои от тях не стихват до късна нощ и започват от ранни зори. Спокойствието и здравият сън на жители и гости на града вече не са застрашени от само от заведения и дискотеки, а и от писъците на гларуси. Проблемът не е от вчера и днес, но няма какво да се направи. Истината е, че те се навъртат там, където има боклуци. Гларусите не са даденост само за крайморските селища. Има ги в София, Пловдив и други градове.Една от мерките срещу наглата им инвазия е кофите за боклук да се затварят плътно. Това обаче е крайно недостатъчно като мярка срещу пакостите на хищните птици.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Гларус нападна жена, откараха я в болница\t\t\t"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d0%be%d1%82%d0%ba%d0%b0%d0%b7%d0%b0-%d0%bf%d1%80%d0%b5%d1%81%d0%ba%d0%be%d0%bd%d1%84%d0%b5%d1%80%d0%b5%d0%bd%d1%86%d0%b8%d1%8f/", "text": "Кристиано Роналдо безпрецедентно отказа задължителна пресконференция след ремито на Португалия срещу Мексико – 2:2. Футболист №1 в света беше избран за най-добър в двубоя, след като направи няколко фамозни паса и отигравания, въпреки че не вкара гол. Роналдо обаче се оправда с медицински процедури, които не му позволили среща с медиите.Около час по-късно, очевидно след намесата на ФИФА, Кристиано се появи за няколко секунди пред тв канала на централата.„Не е резултатът, който искахме, но не е нужно да бием алармата”, бяха единствените думи на Роналдо.Отказа за среща с медиите съвсем засили информацията, че „Реал” е затворена страница за португалеца. В Испания вече твърдят, че Килиън Мбапе е избран за негов заместник. Вундеркиндът от „Монако” казал, че няма да играе никъде другаде освен на „Сантяго Бернабеу”.Треньорът на „Кралския клуб“ Зинедин Зидан опитал да убеди Роналдо да не напуска, но получил категоричен отказ, въпреки огромното уважение на КР7 към френската легенда. Преди изборите за нов президент на „Реал” сегашният бос и единствен кандидат Флорентино Перес въобще не изглежда притеснен от ситуацията с Роналдо. В крайна сметка Мбапе е с 14 години по-млад и ще е бъдещето на клуба. Роналдо пък почти сигурно ще се завърне в „Манчестър Юнайтед”.", "date": "2017.06.19", "title": " Роналдо отказа пресконференция"}
{"url": "https://trud.bg/%d0%b4%d0%b2%d0%b0%d0%bc%d0%b0-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f-%d1%81%d1%8a%d1%8e%d0%b7-%d1%81/", "text": "Върховният представител на ЕС по въпросите на външните работи и политиката на сигурност Федерика могерини потвърди, че двама цивилни са убити при атака в туристически курорт в Мали, предава AFP.„За съжаление мога да потвърдя, че е имало две жертви от нашите колеги от Европейския съюз, малийска жена и португалски мъж“, каза Могерини след среща на външните министри на ЕС в Люксембург.Тя заяви, че убийството на двамата европейски служители показва колко силни са връзките на ЕС с Мали.Европейския съюз поддържа мисия от чуждестранни съветници, които обучават Въоръжените сили на Мали. Освен това Брюксел има и делегация в Бамако.Правителството на Мали заяви, че четиримата нападатели са убити, а 36 заложници са освободени. Още 5 екстремисти са задържани след нападението близо до Бамоко.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Двама служители на Европейския съюз са били убити в Мали"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%85%d0%b0-%d1%81%d1%82%d0%be%d1%82%d0%b8%d1%86%d0%b8-%d1%82%d1%83%d1%80%d0%b8%d1%81%d1%82%d0%b8-%d0%b8-%d0%bc%d0%b5%d1%81%d1%82%d0%bd%d0%b8-%d0%b6/", "text": "Властите в Хърватия съобщиха, че стотици туристи и местни жители са били евакуирани заради големи горски пожари, бушуващи по Адриатическото крайбрежие, предаде , позовавайки се на информация от Асошиейтед прес.Около 300 огнеборци участват в гасенето на пожарите, които са избухнали през уикенда в планината Биоково и са се разпространили бързо заради силните ветрове в района на градовете Макарска и Тучепи.Около 800 чуждестранни туристи от три хотела, както и стотици местни жители, чиито домове са застрашени от огъня, са евакуирани днес. Засега няма информация за пострадали.Близо 150 войници и 3 противопожарни самолета помагат на пожарникарите, чиято работа е силно затруднена от бурния вятър.Подобни пожари са доста обичайни в областта Далмация в централната част на хърватското крайбрежие.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Евакуираха стотици туристи и местни жители заради горски пожари в Хърватия"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b8%d0%b7%d0%bf%d0%b5%d0%bf%d0%b5%d0%bb%d0%b8-%d0%ba%d1%8a%d1%89%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": "Пожар изпепели къща в пловдивския район „Западен“, информира  Спасени са жена и две деца, които не са пострадали. Огънят е тръгнал от гаража на къщата и за минути се разпрострял по горните етажи.Сигналът за пожара е подаден на телефон 112 от съседи, които са помогнали на 31-годишната Вяра Ганева да изведе децата – 3-годишният й син и друго 4-годишно дете. В гасенето се включиха 4 екипа на пожарната. Причините за инцидента се разследват.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Пожар изпепели къща в Пловдив\t\t\t"}
{"url": "https://trud.bg/%d1%83%d1%87%d0%b8%d1%82%d0%b5%d0%bb%d0%b8-%d0%b2%d1%80%d1%8a%d1%87%d0%b8%d1%85%d0%b0-42-%d1%81%d0%b5%d1%80%d1%82%d0%b8%d1%84%d0%b8%d0%ba%d0%b0%d1%82%d0%b0-%d0%bd%d0%b0-%d1%81%d0%b2%d0%be%d0%b8-%d0%b2/", "text": "Учителите по информационни технологии в СУ „Иван Н. Момчилов“ в Елена връчиха 42 сертификата на свои ученици от девети до дванадесети клас.21 възпитаници на училището защитиха международно признати документи на фирмите Cisco, Microsoft и Adobe, които доказват техните знания и умения в областта на компютърните мрежи, компютърните офис приграми и компютърната графика.Отличници по брой сертификати са Диляна Желязкова и Николай Иванов от девети клас – с по 4 сертификата. Тази година за първи път еленски ученици се сертифицираха като Adobe Certified Associate на Photoshop CC. Това са Мирослав Иванов, Виктория Николова и Десислава Кафадарова, която ще представя България на световното състезание Adobe Certified Associate World Championship в Анахайм, Калифорния, САЩ.Обучението на учениците се извършва по проект „Твоят час“. Учебните материали и сертификацията са част от проекта „Кариера в информационните технологии“ и са предоставени от Сдружението на възпитаниците на Стопански факултет на Софийския университет по програма Microsoft YouthSpark.Част от финансирането по сертификацията е осигурено от СУ „Иван Момчилов“. Това доказва амбицията на преподавателите и ръководството да предоставят възможности за развитие на своите ученици.", "date": "2017.06.19", "title": " Учители връчиха 42 сертификата на свои възпитаници в Елена"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d0%b2%d1%80%d1%8f%d0%b7%d0%b0-%d0%b2-%d0%bc%d0%b8%d0%ba%d1%80%d0%be%d0%b1%d1%83%d1%81-%d0%bd%d0%b0-%d1%84%d1%80%d0%b5%d0%bd%d1%81%d0%ba%d0%b0%d1%82%d0%b0-%d0%b6/", "text": "Кола експлоадира и се запали, след като се вряза в микробус на френската жандармерия на булевард „Шанз-Елизе“ в центъра на Париж, предаде.След катастрофата полицаи са го извадили от колата в безсъзнание, най-вероятно мъртъв. Шофьорът е бил въоръжен. В неговото „Рено Меган“ са открити автомат „Калашников“, пистолети и газови бутилки.Полицейски източници на агенцията казват, че подозират „преднамерено действие“. Звеното за борба с тероризма в прокуратурата е започнало разследване.Френската полиция призова хората да не ходят на „Шанз-Елизе“, две от метростанциите на булеварда са затворени.", "date": "2017.06.19", "title": " Кола се вряза в микробус на френската жандармерия на „Шанз-Елизе“ в Париж\t\t\t"}
{"url": "https://trud.bg/%d0%bc%d0%b1%d0%b0%d0%bf%d0%b5-%d1%80%d0%b5%d0%b0%d0%bb-%d0%b8%d0%bb%d0%b8-%d0%bd%d0%b8%d0%ba%d0%be%d0%b9/", "text": "Отборът, в който талантливият 18-годишен французин ще играе през следващия сезон, още не е ясен, но в съзнанието на младока само оферта от „Реал“ (Мадрид) би го накарала да напусне „Монако“, пише Marca.На среща с президента на „Монако“ Дмитрий Риболовлев миналия четвъртък Мбапе призна своите намерения.„Реал Мадрид или никой,“ бе чут да казва французинът. Някои от най-близките на Мбапе, включително баща му, смятат че по-добро развитие за момента трябва да се търси в отбор като ПСЖ.За никого не е тайна, че Мбапе е фен на „Реал“ и Кристиано Роналдо още от детските си години.Първоначалният план на „Лос Бланкос“ е бил да привлекат французина, но да го оставят да се обиграва още една година в отбора на „Монако“.С историите около потенциалното напускане на Кристиано това лято, Мбапе може да се озове на „Сантиаго Бернабеу“ по-рано отколкото е предвидено именно като заместник на своя идол.„Реал“ ще трябва да се раздели с над 100 милиона евро, за да активира откупната клауза на Мбапе.", "date": "2017.06.19", "title": " Мбапе: „Реал“ или никой"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d0%b5%d1%86-%d0%b6%d0%b8%d0%b2%d0%b5%d0%b5-%d0%ba%d0%b0%d1%82%d0%be-%d0%b7%d0%b0%d0%bb%d0%be%d0%b6%d0%bd%d0%b8%d0%ba-%d0%bd%d0%b0-%d1%81%d0%b5%d0%bc%d0%b5%d0%b9/", "text": "Британецът Крис Причард е заложник на семейство чайки, което го атакува всеки път, когато се опита да излезе от къщата си в Портланд, графство Дорсет, съобщи в. Крис разказва, че е ужасен от злобната двойка птици, които защитават малкото си. Мъжът на 48 години добавя, че преди пернатите да започнат да мътят на покрива на дома му, всички са съжителствали в мир повече от година.Наскоро обаче гнездото е било обезпокоено от работник по поддръжката и пиленцето е паднало на земята. Бебето е оцеляло след инцидента, но родителите, безсилни да го пренесат обратно в гнездото, нападат всеки, който напуска или влиза в къщата.Птиците атакуват и дъщерите на мъжа, когато му идват на гости, и дори пощальона.Крис Причард се е обърнал към властите и благотворителни организации, но те са отговорили, че не могат да му помогнат.„Чайките се спускат към главата ми и трябва да я навеждам и да излизам на прибежки от вкъщи всеки път“, оплаква се мъжът.„Заложникът“ полага денонощни грижи за 22-годишния си болен син Чесни. Британецът е преместил птичето на покрива на навеса си в градината, което отчасти е намалило проблема, но родителите на бебето продължават да го нападат.„Чесни също е малко разтревожен. Той се плаши от различни неща, заради затрудненията, които има, и това само влошава нещата“, каза бащата.Единственото, което може да се направи, е да се изчака, докато птичето порасне и започне да лети, смята говорител на Кралското дружество за защита на птиците.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Британец живее като заложник на семейство чайки\t\t\t"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%bf%d1%80%d0%be%d0%b2%d0%b5%d0%b4%d0%b5-%d1%81%d1%80%d0%b5%d1%89%d0%b0-%d1%81-%d0%b2%d1%8a%d1%82%d1%80%d0%b5%d1%88/", "text": "В рамките на участието си в Министерската конференция на Залцбургския форум, в Будапеща министърът на вътрешните работи Валентин Радев проведе работна среща с вътрешния министър на Унгария Шандор Пинтер, съобщават от пресцентъра на МВР.Унгария напълно подкрепя България за членството й в Шенгенското пространство – заяви Пинтер и припомни, че страната му застава зад България по пътя й към Шенген още от 2011 г. Унгарският министър изрази позицията, че, ако това не се случи, то би било редно България да получи пълен достъп до визовата система, като ефективна стъпка и филтър за хора, преследвани за тероризъм. В този смисъл Пинтер подчерта и необходимостта от ускоряване на обмена на данни.Министрите Радев и Пинтер дадоха висока оценка за сътрудничеството между двете министерства. Унгарският вътрешен министър благодари на България за съвместната работа по случая от 2015 г., когато в Австрия бяха открити в камион задушени телата на 71 нелегални емигранти. В резултат на проведеното разследване бяха повдигнати обвинения на няколко български граждани.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Валентин Радев проведе среща с вътрешния министър на Унгария\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8-%d1%83%d1%87%d0%b5%d0%bd%d0%b8%d1%86%d0%b8-%d1%81%d0%bf%d0%b5%d1%87%d0%b5%d0%bb%d0%b8%d1%85%d0%b0-%d1%81/", "text": " Община Пловдив и Центърът за творческо обучение обявиха днес победителите от извънредния конкурс за участие в международния космически лагер „Space Camp Turkey“ в турския град Измир. Това са двама ученици от града под тепетата – 12-годишният Димитър Петков Димитров от OУ „Димитър Талев“ и 14-годишната Жана Живкова Дамянова от Образцова математическа гимназия „Академик Кирил Попов“. Двамата печелят по една пълна стипендия „Пловдив“ за една седмица през месец август 2017 г. в лагера, създаден от НАСА. Двамата победители бяха избрани сред общо 30 участници, изпратили есета за извънредния Space Camp конкурс, обявен по инициатива на общинското ръководство за деца от района на Пловдив. Конкурсът се проведе извън редовната годишна програма за набиране на участници, в рамките на новосформираното сътрудничество между Община Пловдив и Център за творческо обучение в областта на образованието и иновациите в училище. Всички отзовали се кандидати показаха отлична изразителност и голямо въображение.„Space Camp Turkey“ e учебно-тренировъчен лагер, създаден през 2000 г. в Измир по модел на NASA. Лятната програма на „Space Camp Turkey“ развива познанията на децата по астрономия, физика, математика, технологии, биология и други науки. Космическият център дава възможност на участниците да преминат през реална подготовка за мисия в космоса. Част от заниманията им включват работа с астронавтски костюми, пребиваване в изкуствена безтегловна среда, използване на тренажори за астронавти и на совалката Discovery, отглеждат растения в безпочвена среда и други.Координатор на програмата Space Camp Turkey за България е Център за творческо обучение, който работи в тясно сътрудничество с тренировъчния център Space Camp Turkey вече 14 години. Център за творческо обучение провежда редица дейности, свързани с ученето през целия живот и активно работи в сферата на формалното и неформално образование. Мисия на Център за творческо обучение е подобряване на образователна среда в България чрез развиване на ключови компетенции, разкриване потенциала, както на учащи, така и на обучители-специалисти, и отглеждане на конкурентноспособни кадри, успешни в професионалната и в социалната сфера на своя живот. Освен това Центърът работи активно и върху въвеждането на цялостен подход в общото образование, който разглежда физическите, умствените и социалните аспекти на цялостната личност на ученика.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Двама пловдивски ученици спечелиха стипендии за космически лагер в Измир"}
{"url": "https://trud.bg/%d0%b8%d0%bd%d0%b4%d0%be%d0%bd%d0%b5%d0%b7%d0%b8%d1%8f-%d0%bc%d0%b0%d0%bb%d0%b0%d0%b9%d0%b7%d0%b8%d1%8f-%d0%b8-%d1%84%d0%b8%d0%bb%d0%b8%d0%bf%d0%b8%d0%bd%d0%b8%d1%82%d0%b5-%d0%b7%d0%b0%d0%bf%d0%be/", "text": "Започнаха съвместни военноморски операции на Индонезия, Малайзия и Филипините, чиято цел е да се справят с тероризма и международната престъпност в морето Сулу, предава сингапурското издание The Straits Times.Това се случва след като филипинският град Марави се превърна в театър на бойни действия между екстремистки групировки и филипинската армия.Тристранният морски патрул бе създаден на церемония, на която присъстваха министърът на отбраната на Индонезия Риамизард Риакуду и колегите му от Малайзия и Филипините Хихамудин Хюсейн и Делфин Лорензана. Изходен пункт на операциите ще е военноморската база в Таракан.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Индонезия, Малайзия и Филипините започват съвместни военноморски операции срещу тероризма"}
{"url": "https://trud.bg/%d0%ba%d0%be%d0%bc%d0%b8%d1%81%d0%b0%d1%80-%d0%bf%d0%be-%d0%be%d1%82%d0%b1%d1%80%d0%b0%d0%bd%d0%b0%d1%82%d0%b0-%d0%bd%d0%b0-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%bf%d1%80%d0%b8%d0%b7/", "text": "Един от най-високопоставените отбранителни служители призова за създаването на Европейска армия, предава британското издание The Telegraph.Ханс-Петер Бартелс, който е комисар по отбраната на Германия, призова страните, които членуват, както в НАТО, така и в ЕС, да интегрират въоръжените си сили в единна армия.„В крайна сметка ще има Европейска армия“, каза той.Според британското издание, този коментар, който идва в същия ден, в който започнаха преговорите за Брекзит значи, че Европейския съюз се готви да ускори интеграцията в отбранителния сектор.", "date": "2017.06.19", "title": " Комисар по отбраната на Германия призовава за обща Европейска армия"}
{"url": "https://trud.bg/%d0%b3%d1%83%d0%b1%d0%b5%d1%80%d0%bd%d0%b0%d1%82%d0%be%d1%80%d1%8a%d1%82-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%b3%d1%80%d0%b0%d0%b1%d0%bd%d0%b0-%d0%bf%d1%80%d0%b8%d0%b7%d0%b0/", "text": "Губернаторът на Пловдив Здравко Димитров-Зико грабна приза „Областен управител на годината“ за 2017-а по време на националната среща на Асоциацията на българските градове и региони (АБГР), която се проведе в „Пирин голф & Кънтри клуб“ край Разлог.Темата на двудневната конференция беше „Рискове и заплахи за критичната инфраструктура в общините и регионите“, а в работата й участие взеха над 150 души, сред които Торстен Гайслер, директор на софийското бюро на фондация „Конрад Аденауер“, областни управители, кметове, заместник-кметове, председатели на общински съвети, общински съветници, членове, партньори и приятели на асоциацията. В края на форума бяха раздадени третите годишни награди на АБГР в 22 категории.Призът „Областен управител на годината“ за 2017 г. беше връчена лично от председателя на УС на АБГР Найден Зеленогорски на  Здравко Димитров.„Приемам тази награда от името на целия екип на Областна администрация-Пловдив, защото я получавам благодарение специалистите и експертите, с които работя. Благодаря и на премиера Бойко Борисов, който винаги е подкрепял и подпомагал развитието на област Пловдив. Много от проектите, за които получавам тази престижна награда са благодарение на неговото съдействие“, заяви губернаторът на Пловдив.Наградата „Най-бързо развиваща се община“ пък получи кметът на Стамболийски Георги Мараджиев. След церемонията участниците изразиха готовност да продължат да работят все така усилено в служба на гражданите и развитието на общините и регионите.Предвижда се следващата среща да се проведе през октомври в град Хисаря, където със съдействието на областния управител Здравко Димитров ще се проведе обучение на представители на местната власт и отново ще се обсъждат темите за сигурност и защита на населението.", "date": "2017.06.19", "title": " Губернаторът на Пловдив грабна приза „Областен управител на годината“ за 2017-а"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd-%d0%b5-%d0%bc%d1%8a%d0%b6%d1%8a%d1%82-%d0%b8%d0%b7%d0%b2%d1%8a%d1%80%d1%88%d0%b8%d0%bb-%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5/", "text": "Мъжът, който е обвинен, че е прегазил с превозното си средство група мюсюлмани, които са били пред джамията след вечерната молитва, бе арестуван, предава AFP .Нападателят, който е на 47 години, е арестуван по обвинения в умишлено убийство след като един човек е починал.„Освен това той е арестуван за възлагането, подготовката и подбуждането към тероризъм, включително убийство и умишлено убийство“, заявиха от „Скотланд Ярд в официално изявление.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Арестуван е мъжът, извършил нападение край джамия в Лондон"}
{"url": "https://trud.bg/%d0%bf%d0%b5%d0%bf%d0%b5-%d0%bf%d1%80%d0%b8%d0%b4%d1%8a%d1%80%d0%bf%d0%b2%d0%b0-%d1%80%d0%be%d0%bd%d0%b0%d0%bb%d0%b4%d0%be-%d0%ba%d1%8a%d0%bc-%d0%bf%d1%81%d0%b6/", "text": "Кристиано Роналдо и Пепе са съотборници в „Реал“ и националния отбор на Португалия повече от 8 години.За интересен разговор между двамата сънародници пише Marca, според който Пепе казва на Роналдо: „Клубът не те защити“, визирайки ситуацията с повдигнатото обвинение от страна на испанската прокуратура към няколкократния носител на „Златната топка“. Пепе продължил с думите „Да идем заедно в ПСЖ“.Договорът на Пепе изтича на 30 юни и е почти сигурно, че защитникът ще премине в ПСЖ. Бъдещето на Кристиано все още е неясно. Сред кандидатите за Роналдо, освен френските богаташи, са „Челси“, „Байерн Мюнхен“ и, разбира се, „Манчестър Юнайтед“, където нападателят започна подема в кариерата си.   ", "date": "2017.06.19", "title": " Пепе придърпва Роналдо към ПСЖ"}
{"url": "https://trud.bg/%d0%be%d1%80%d0%b3%d0%b0%d0%bd%d0%b8%d1%82%d0%b5-%d0%bd%d0%b0-%d1%80%d0%b5%d0%b4%d0%b0-%d0%b2-%d1%81%d0%b0%d1%83%d0%b4%d0%b8%d1%82%d1%81%d0%ba%d0%b0-%d0%b0%d1%80%d0%b0%d0%b1%d0%b8%d1%8f-%d0%bf%d0%bb/", "text": "Военноморските сили на Саудитска Арабия са пленили 3 членове на Иранската революционна гвардия (ИРГ), предава Reuters.Тримата ирански военни са били пленени в лодка близо до бреговете на Саудитска Арабия миналата седмица.„Това бе един от трите плавателни съда, които бяха прихванати от саудитските сили. Той бе пленен с трима души на борда, други двама са избягали“, заявиха от саудитското Информационно министерство.„Тримата пленени са членове на Иранската революционна гвардия. В момента се разпитват от саудитските власти“, добави представител на Информационното министерство на Саудитска Арабия.В лодката са намерени експлозиви, за които саудитските власти смятат, че е трябвало да бъдат използвани за „терористичен акт“.", "date": "2017.06.19", "title": " Органите на реда в Саудитска Арабия плениха трима души от Иранската революционна гвардия"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f%d1%82-%d0%be%d1%82-%d1%88%d0%b0%d0%bd%d0%b7-%d0%b5%d0%bb%d0%b8%d0%b7%d0%b5-%d0%b5-%d0%bc%d1%8a%d1%80%d1%82%d1%8a%d0%b2/", "text": "Мъжът, който се вряза с колата си в микробус на френската жандармерия на булевард „Шанз-Елизе“, е мъртъв, съобщава  Вътрешният министър на Франция Жерар Колон нарече инцидента „умишлена атака“. „Силите за сигурност отново са съсредоточени във Франция“, заяви Колон.Експерти са на мястото на инцидента, за да гарантират, че превозното средство не представлява опасност, заяви говорителят на вътрешното министерство.При инцидента няма ранени полицаи и свидетели.По-късно стана ясно, че нападателят е на 31 години и е бил жител на парижко предградие. Той е бил известен на властите заради потенциални връзки с екстремисти, предаде , като се позова на източник от френската полиция.Мъжът е обитавал предградието Аржантьой и е имал така нареченото „досие С“. Според властите това означава, че той е представлявал заплаха за сигурността и те са били наясно, че той е имал потенциални връзки с екстремисти, каза източникът, пожелал да запази анонимност.      АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Нападателят от „Шанз-Елизе“ е мъртъв\t\t\t"}
{"url": "https://trud.bg/%d0%b7%d0%b0%d0%bf%d0%bb%d0%b0%d1%82%d0%b8-%d0%bf%d0%be-4000-%d0%bb%d0%b5%d0%b2%d0%b0-%d0%bf%d1%80%d0%b8%d0%b1%d0%b8%d1%80%d0%b0%d1%82-%d1%87%d0%b8%d0%bd%d0%be%d0%b2%d0%bd%d0%b8%d1%86%d0%b8/", "text": "Най-много взимат директор на дирекция и главен секретар, а най-малко – старши специалистДо 4320 лева стига месечната заплата на чиновник в държавната администрация. Това показва Докладът за състоянието на администрацията през 2016 г., приет от правителството. Максималното възнаграждение получават директорите на дирекции. След тях по заплати се нарежда главният секретар, който месечно взима до 3900 лева. Малко по-скромна е сумата за главен директор и ръководител на инспекторат – 3700 лв.До 2500 лева стига заплатата на началник сектор, а на специалист – до 2200 лв. За сметка на тях старши счетоводител и старши вътрешен одитор получават до 1600 лева на месец. Най-ниска е заплатата на старши специалист – до 1250 лв.Данни за допълнителните възнаграждения не се предоставят на ГД “Евростат”, поради разнообразието и спецификата за всяка администрация, което не позволява да се правят съпоставки с изминали периоди, уточняват вносителите на доклада.Те отчитат, че през 2016 г. спрямо 2015 г. заплатите в българската администрация са нараснали с близо 6%. Според тях увеличението се дължи основно на промяната на минималната работна заплата през периода, текучеството на служителите в администрацията – напуснали, пенсионирани, новоназначени, повишени в длъжност и други случаи на промяна на правоотношението, което води до ново и различно определяне на основни месечни заплати.Към 31 декември 2016 г. на щат работят 132 648 чиновници, от тях в централната администрация са 98 663, а в териториалната – 33 985. За сравнение към 31 декември 2015 г. броят им е бил 137 693 или с 5045 души повече.Едва половината от чиновниците обаче са с висше образование. Такива са 73 963 души, в т.ч. 425 служители с докторска степен. 444 служители са с основно образование, от които 282 – в общинските администрации.Всеки десети в администрацията е шеф, става ясно още от доклада. На ръководни длъжности са 8,6 на сто от всички заети в администрацията. 319 от тях, или 2,9 на сто, са млади началници до 29 години. Общо младите хора в администрацията са 11 913 – под 10 на сто, а над 60-годишните са 6,6%.Мнението, че предимно жени работят зад гишетата, се оказва невярно. Според доклада жените са точно половината от всички заети в администрацията.Въпреки че бавната администрация винаги е посочвана като един от основните проблеми у нас, чиновниците са оценявани високо при редовната им атестация. Близо 99 на сто от поставените оценки са отлични – работата им надвишава или отговаря напълно на изискванията. При едва 0,1% има “Неприемливо изпълнение”, отчита докладът.Армията от служители е добре оборудвана – почти всеки служител разполага със служебен компютър. В края на 2016 г. администрацията има 129 985 броя компютри, от които 17 137 преносими и 112 848 настолни. Държавата е платила 95 954 лиценза за операционна система Windows. По отношение на използвания антивирусен софтуер има инсталирани 89 214 програми на персонални компютри и 3 524 на сървъри, отчита докладът.Новите технологии не са спомогнали за улесняване дейността на администрациите. 15,56% от тях нямат система за документооборот, при толкова липсва система за правно-информационни услуги. Всяка трета администрация не е въвела система за управление на човешките ресурси, а близо 45% – такава за управление на база данни. 64,76% от администрациите нямат системи за управление на документи, потоци и съдържание през интернет.През 2016 г. потребителите изразяват изключително високо ниво на удовлетвореност от административното обслужване в Министерството на вътрешните работи и Министерството на околната среда и водите, в общинските администрации Раднево, Стара Загора, Елин Пелин и Столична; в областните дирекции “Земеделие” – Пловдив и Монтана; в областните администрации – Ямбол, Търговище и др.; в Изпълнителна агенция по сортоизпитване, апробация и семеконтрол и в Изпълнителна агенция “Морска администрация”. По-ниско ниво на удовлетвореност от предоставяните административни услуги са посочени за общинските администрации – Две могили и Русе и за Регионална здравна инспекция – Ямбол. Плащаме 20 млн. лева за разговорите им по телефонаПочти 20 млн. са платили данъкоплатците за телефонните разговори на чиновниците през 2016 г., показва още докладът. Все пак сумата е по-малка спрямо 2015 г., когато сметката за телефон е струвала на бюджета над 30 милиона лева. Администрацията се е снабдявала ударно с телефони през миналата година. Структурите на изпълнителната власт са разполагали с 457 967 телефонни номера, които са активни. 221 750 от тях са фиксирани телефони, а 236 217 са мобилни.От справката се разбира, че спрямо 2015 г., увеличението на мобилните телефони, с които администрацията разполага е 100 000 бройки и 25 бройки на стационарни телефони. Служители крият, че може да плащаме с картаДържавни и общински организации разполагат с ПОС-терминали за плащане с карта, но не ги използват и не информират хората за тези възможности. Това става ясно от доклад на Министерството на финансите (МФ), което е подготвило промени в Наредбата за административното обслужване, за да се насърчи използването на картовите плащания, като алтернатива на плащанията в брой и по банков път. В момента в повечето администрации се изисква плащането да се обработи през банково гише, което е значително по-скъпо, тъй като банков превод на гише обикновено струва между 1 и 10 лева. Поради тази причина от МФ предлагат трайно да бъде регламентиран механизъм за насърчаване прилагането на картови плащания от съответните администрации и особено от тези, които предоставят административни услуги на значителен брой хора.Преди дни премиерът Бойко Бориков събра извънредно министри, областни управители, шефове на институции и кметове и им постави задача да предложат мерки за облекчаване на административната тежест.Проверка на “Труд” в КАТ-София, институция, в която на ден се обработват стотици плащания, показва, че сега ПОС-терминали има само в кабинките, в които се приемат заявления за шофьорски книжки. Всички други плащания – за регистрацията на автомобили, за глобите по наказателни постановления и фишове, за смяна на номера и т.н. се обслужват от една и съща банка. Странното за всички клиенти е, че самите банковите гишета нямат ПОС-терминали, а приемат плащания само в брой. Комисионите такси са високи – 3 лв. за плащане на сума от 9,51 лв. до 30 лв. и 5 лв. за сума от 30 лв. до 60 лв. Божидар Данев, БСК пред „Труд“:Изразходваме ресурси, а на изхода няма нищо“Проблемът с функциите и броя на държавната администрация е огромен. Всички тези чиновници, въоръжени с всякакви регулаторни режими, практически пречат и на бизнеса, и на обикновените хора. Ето ви пример – администрацията на Министерството на здравеопазването през 1988 година е била от 183 служители и нямаше здравна каса. В момента в министерството работят над 400 човека, има шест агенции към него и 2500 служители на здравната каса при 7 милиона население сега в сравнение с 9 милиона през 1988 г. Администрацията е раздута и не разбирам нежеланието на управляващите да използват международния опит. Говорим за електронно правителство. Една Естония го въведе за шест месеца. Вземете го наготово. Викнете тези, които са го правили. Изразходваме ресурси и на изхода няма нищо. Агенциите, които трябва да участват в този процес, са се превърнали не в институции, които обслужват хората, а в приходни агенции на бюджета. През 2016 година има 11,6% ръст на приходите от такси в бюджета, а за 2017 г. се предвижда нов ръст от 7,6%. Т.е. таксите се превръщат във второ данъчно бреме”, посочи Божидар Данев, пред “Труд”. Пак анализират реформатаПравителството ще плати 1 170 000 лева с ДДС за поредния анализ на административната реформа. Това показва обществена поръчка, качена на сайта на Агенцията за обществени поръчки. Финансирането й се осъществява по европейската програма “Добро управление”, която се съфинансира и със средства от държавния бюджет. Срещу сумата спечелилият поръчката ще трябва да изготви Анализ на прилагането на Единната методология за провеждане на функционален анализ в държавната администрация и Наръчника за нейното прилагане, които ще бъдат обсъдени на поредица от кръгли маси.Администрацията на Министерски съвет предпочита да избере изпълнител, който ще заложи на по-добро качество на техническото предложение, а не на ниска цена, показват критериите за оценка, където тежестта е разделена на 60 към 40.", "date": "2017.06.19", "title": " Заплати по 4000 лева прибират чиновници\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83%d0%b4-5/", "text": "Заплати по 4000 лева прибират чиновници132 648 души работят в централната и местната администрация. Всеки десети е шеф.    Боршош прави незаконни преустройства в НДКЧакат се резултати от външния одит поискан от министър Лиляна Павлова. Констатациите са изпратени на Столичната община.    Глобалното затопляне носи летните дъждовеОпасност от мощни градушки и гръмотевични бури в четвъртък, после рязко затопляне.    Хитлеризмът като нашенска употребаАко Пламен Узунов е фашист, Чарли Чаплин какъв е – коментар на Евгени Генов.    Макро-проблеми след Макро(н)-победатаПродължава сеизмичната активност на политическия терен – анализ на Любомир Кючуков.      Красен Станчев: Ако влезем в еврозоната, в магазина ще е по-евтиноБез глупости като „Белене“ и КТБ, до 3 г. можем да се присъединим към съюза, казва икономистът в интервю за „Труд“.     Строителят Петьо Василев: „Аз си плащам и печеля“Втора част на „Снимки от съдебната реформа“ – разследване на „Труд“.     Шахматният политикСилует на Анатолий Карпов.", "date": "2017.06.19", "title": " Вижте акцентите в броя на вестник „Труд“ във вторник, 20 юни 2017"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%bf%d1%80%d0%b5%d0%bf%d0%b8%d1%82%d0%b2%d0%b0-%d0%b3%d0%b0%d0%b1%d1%80%d0%b8%d0%b5%d0%bb-%d0%b7%d0%b0/", "text": "За българския кандидат е определен ресорът „Дигитална икономика и общество“Българският кандидат за еврокомисар Мария Габриел застава утре пред Европейския парламент на изслушване, което трябва да подпечата назначението й на овакантения преди повече от 6 месеца пост.С два мандата като евродепутат Габриел беше предложена от премиера Бойко Борисов на 10 май и одобрена дни по-късно от председателя на Европейската комисия Жан-Клод Юнкер. Ако получи зелена светлина от Европейския парламент, за българския кандидат е определен ресорът „Дигитална икономика и общество“, известен досега като „Цифров единен пазар“.Изслушването за готовността на Габриел да покрие изискванията за поста ще започне около 16 часа българско време и ще продължи около 3 часа, плюс възможността за удължаване на времето, в случай на допълнителни въпроси от страна на евродепутатите.Парламентарните комисии, които ще следят за действията на бъдещия еврокомисар и съответно приоритетно ще задават въпросите към нея, са две: по въпросите на промишлеността и по въпросите на културата. Други три също имат право на консултативно мнение и ще излъчат свои представители на изслушването: външна търговия, правни въпроси и граждански свободи. По протокол координаторите на парламентарните комисии (политическите им секретари) заседават ден след изслушването, преди да обявяват решението си, на 21 юни.", "date": "2017.06.19", "title": " Европарламентът препитва Габриел за комисар"}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d1%82%d0%b8%d1%82%d0%b5-%d0%b1%d0%b5%d0%b7-%d0%b4%d0%b8%d0%bf%d0%bb%d0%be%d0%bc%d0%b8-%d0%be%d1%82-%d0%bf%d0%b5%d1%80%d0%bd%d0%b8%d1%88%d0%ba%d0%b8%d1%8f-%d1%83/", "text": "Десетките студенти, които се оказаха без дипломи от Европейския политехнически университет в Перник години след като са завършили, започват обучението си отново в малтийски университет. Това е едно от предложенията на новото ръководство на ВУЗ-а към излъганите от предишния собственик студенти, информираВ момента в университета в Перник се обучават едва 14 студенти, десетки други се оказаха без дипломи, тъй като през годините университетът е приемал и обучавал студенти, без да има програмна акредитация за част от специалностите си. Сега новото ръководство на университета предлага на ощетените студенти варианти все пак да получат дипломите си.Италианският консорциум направил оферта на студентите още в края на май да получат тапия от малтийския университет „Пегасо Интърнешънъл”. Идеята е пернишките дипломи да се приравнят с малтийските безплатно.„Ще бъде изготвено индивидуално предложение. Някои от студентите няма да се наложи да държат приравнителни изпити, а други ще го направят”, каза проф. Джузепе Саконе, президент на Европейския политехнически университет.111 са магистрите и бакалаврите, които са се дипломирали, но все още нямат документ за това. Галина и Николай трета година чакат дипломи – по публична администрация и управление на проекти.„Защо да се обучаваме допълнително, след като вече сме се обучавали, положили сме изпити, защитили сме дипломна работа”, попита Николай Драгомиров.„Това, което ни предлагат, е несериозно. Моята специалност не е в осемте предложения на университета, т.е аз трябва да уча нещо абсолютно различно”, коментира и Галина Гергинова.В предложението са записани 10 специалности, по които ще се проведе дистанционно обучение.„Курсовете, които имат акредитация в Малта, могат да се провеждат при нас”, посочи проф. Саконе.От Министерството на образованието заявиха, че от лиценза на чуждестранния ВУЗ не става ясно дали може да обучава дистанционно. И все пак малтийската диплома се признава у нас.От началото на новата академична година университетът ще има право на прием на 240 студенти, от които 150 български по три специалности. А дали ощетените студенти  най-накрая ще получат дипломите си, ще следим.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Студентите без дипломи от Пернишкия университет може да вземат висше от Малта"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b4%d0%b6%d0%b0%d0%bc%d0%b8%d1%8f%d1%82%d0%b0-%d0%b2-%d0%bb%d0%be%d0%bd%d0%b4%d0%be%d0%bd-%d0%b5-%d0%b1%d0%b0%d1%89/", "text": "Човекът, който е извършил нападение пред джамията във „Финсбъри парк“ е идентифициран, предава Guardian.Той се казва Дарън Озбърн, на 47-години от Кардиф.Нападателят, който е крещял „искам да избия всички мюсюлмани“, е женен мъж и баща на 4 деца, чието семейство живее в „Уестън-супер-Мар“. Полицията намери дома му близо до голф клуба на Кардиф в североизточните части на града.Дарън Озборн бе арестуван от полицията по обвинение, че е извършил умишлено убийство. Съседите му са били шокирани след като са видели, че е арестуван, предава Guardian.По-рано кметът на Лондон Садик Кан заяви, че атаката във „Финсбъри парк“ е „нападение срещу всички нас, нашите споделени ценности като толерантност, свобода и уважение“.„Не знаем мотивите зад нападението, но тероризмът си е тероризъм, без значение от целта и това, което вдъхновява болните и извратени извършители, които извършват тези зли престъпления“, каза лондонският кмет.Кметът Садик Кан добави, че най-доброто, което британското общество може да направи след това нападение, както и пожара в „Гренфел тауър“, е да „ценим ценностите, които ни обединяват“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Нападателят на джамията в Лондон е баща на 4 деца, съседите му в шок"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b8-%d0%b0%d0%b2%d1%82%d0%be%d0%b1%d1%83%d1%81-%d1%81%d0%b5-%d1%81%d0%b1%d0%bb%d1%8a%d1%81%d0%ba%d0%b0/", "text": "Брониран турски полицейски автобус се сблъска с граждански микробус в околия Сур на провинция Диарбекир в Югоизточен Анадол, предаде информационната агенция Догу хабер ажансъ (ДХА).Тежкият инцидент е станал днес към 17.00 часа. Бронираният автобус е превозвал връщащи се от дежурство полицаи от специалните части за специални операции. В резултат на спукана гума е навлязъл в насрещното движение. При челния сблъсък по първоначални данни са загинали двама души в цивилния микробус. Една от жертвите е дете. Ранени са общо 19 души, от които 9 – полицаи, посочва още ДХА.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Турски полицейски автобус се сблъска с граждански микробус в Диарбекир\t\t\t"}
{"url": "https://trud.bg/%d0%b1%d0%be%d1%80%d1%88%d0%be%d1%88-%d0%bf%d1%80%d0%b0%d0%b2%d0%b8-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d0%bf%d1%80%d0%b5%d1%83%d1%81%d1%82%d1%80%d0%be%d0%b9%d1%81%d1%82%d0%b2/", "text": "Констатациите са изпратени на Столичната общинаЧакат се резултати от външния одит поискан от министър Лиляна ПавловаШефът на НДК Мирослав Боршош извършва незаконни преустройства в НДК за българското председателство на ЕС. Това става ясно от приключилата проверка на ДНСК. Както „Труд” писа, до този момент няма поискана съгласувателна процедура с Направление „Архитектура и градоустройство” на Столична община. Само за текущите ремонти няма нужда от подобна процедура.От ДНСК са установили, че без одобрени инвестиционни частично е започнато вътрешно преустройство на част от сградата – на общи ОВК системи (системи за отопление, вентилация и климатизация), както и на ВиК инсталации. „ОВК системите и ВиК инсталациите представляват строеж от четвърта категория, за който следва да се одобрят инвестиционни проекти и да се издаде разрешение за строеж от главния архитект на Столичната община”. Това е констатацията на проверяващите от ДНСК.От Министерството на регионалното развитие и благоустройството (МРРБ) припомниха, че „както издаването на строителни книжа, така и контролът при изпълнение на строителни и монтажни работи на строежи от четвърта категория, включително и въвеждането им в експлоатация, е изцяло в задълженията и правомощията на общинската администрация по ЗУТ”. „По тази причина резултатите от проверката са изпратени на Столичната община”, обявиха в отговор на въпроси на „Труд” от МРРБ.Преди дни министърът на българското председателство на ЕС Лиляна Павлова заяви пред „Труд”, че лично е разпоредила четири проверки на ремонтите на основната сграда, в която ще бъдат събитията на председателството.  Остават още три проверкиСлед приключването на проверката на ДНСК остават още три. Предстои такава да направят от Инспектората на Министерски съвет, както от Агенцията за държавна финансова инспекция (АДФИ). От нея се очаква да направи пълен финансов одит и преглед на дейностите, извършени от НДК като търговско дружество. Ще има и проверка на външна одиторска фирма.", "date": "2017.06.19", "title": " Боршош прави незаконни преустройства в НДК\t\t\t"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b0-%d1%81%d0%b5%d0%b4%d0%bc%d0%b8%d1%86%d0%b0-%d1%88%d0%b8%d0%ba-%d0%b8-%d1%88%d0%b0%d0%bd%d1%81%d0%be%d0%bd%d0%b8-%d0%b2-%d0%bf%d0%bb%d0%be%d0%b2%d0%b4%d0%b8/", "text": "Трескави финални дни отброява календарът до откриването на най-големия музикален форум на Балканския полуостров за мелодични шансони – 14-ият международен фестивал за франкофонска песен „Златен ключ“ в Пловдив. Новост през тази година е присъствието на две „Мис Франция“, които идват в Пловдив с цел да рекламират града под тепетата по два национални френски телевизионни канала. Както повелява традицията, водещ на фестивала ще бъде неговият основател Бернар Руо, а всички концерти ще са в Градския дом на културата „Борис Христов“, като на сцената ще са и двете „Мис“-ки със зашеметяващи тоалети от висшата френска мода, за да придадат допълнителен блясък и шик на фестивалните дни, които ще преминат под мотото „Мода и Шансони“.Откриването е 23 юни от 19,30 часа с концерт с участието на българските лауреати, печелили конкурса в предишни години. Сред звездните имена са гласовитата пловдивска прима Антония Маркова, първият лауреат на „Златен ключ“, талантливият Лазар Кисьов, неповторимата със своя глас Нели Солакова, тенорът Евгений Лисенко и миналогодишната лауреатка Марина Спасов а от Пловдив. Към националните финалисти ще се присъединят и много международни гости – чаровни и талантливи изпълнители от Франция, Украйна, Словакия, Румъния и Русия.За първи път „Алианс Франсез Толиати“ изпраща да представлява Русия своя лауреат от фестивала „Мосю и Мадам шансон“. На 24 юни от 19,30 часа ще се проведе финалът на националния конкурс за франкофонска песен, като публиката ще има отново възможност да гласува за своя фаворит. Компетентно международно жури ще оценява участниците, които тази година се състезават за различни специални призове и за голямата награда – златна гривна, уникална авторска изработка на майстора бижутер Тодор Кузмов. На гала-вечерта на 25 юни всички изпълнители ще разпръснат звезден блясък и ще подарят един неповторим франкофонски спектакъл на пловдивчани.От днес до неделя на площад „Стефан Стамболов“ пред Община Пловдив ще се проведе и „Френска седмица“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Френска седмица, шик и шансони в Пловдив от днес до неделя"}
{"url": "https://trud.bg/%d0%b3%d0%bb%d0%be%d0%b1%d0%b0%d0%bb%d0%bd%d0%be%d1%82%d0%be-%d0%b7%d0%b0%d1%82%d0%be%d0%bf%d0%bb%d1%8f%d0%bd%d0%b5-%d0%bd%d0%be%d1%81%d0%b8-%d0%bb%d0%b5%d1%82%d0%bd%d0%b8%d1%82%d0%b5-%d0%b4%d1%8a/", "text": "Глобалното затопляне е основната причина за все по-честите обилни дъждове през лятото и рязката смяна на топло и студено време у нас. „Глобалното затопляне се усеща в истинския смисъл като затопляне при повече от + 50 градуса географска ширина. На нашите ширини, и по-специално на Балканите, отражението е, че се засилват проливните валежи и Средиземноморските циклони все по-често оказват влияние, наблюдава се и рязка смяна от по-студено към горещо време“, заяви пред „Труд“ синоптикът от ТВ-МЕТ Петър Янков. Той посочи още, че през последните дни през Балканите преминават серия от хладни вълни от Северозапад, които бързо се спускат към нашата страна и именно те са причина за валежите и чувствителното захлаждане. „На височина 1500 метра температурите достигнаха 5 градуса, но въпреки това не може да се каже, че е някаква аномалия. Застудяването бързо отминава и астрономическото лято ще донесе много високи, типично летни температури в цялата страна“, каза още синоптикът. Сряда и четвъртък също се очакват валежи най-вече в източната част на страната, а четвъртък следобед има условия за силни гръмотевични бури, придружени от градушки в централната част на България. „Четвъртък ще е последният от поредицата дъждовни дни. Още в петък започва период с повече слънчеви часове и повишение на температурите, в края на седмицата между 29 и 34 градуса, а около 27-28-ми юни ще бъде наистина горещо с температури между 31 и 36 градуса“, каза още Янков. Планирайте почивка през юлиСиноптиците очакват в края на юни валежите и средните дневни температури да са около нормалните стойности за този период на годината. Те припомнят, че ниските температури през последните дни не са никак необичайни и последният по-хладен месец юни е бил през 2013 година. През 1994 година пък по това време на месеца в столицата е имало дни с максимални температури от 10 градуса.Според дългосрочните прогнози втората половина на юли ще е най-подходящазда почивки по планините и Черноморието. Месецът ще започне с няколко по-дъждовни дни, но още около 10-и ще настъпи продължителен период на топло и сухо време.„Очакваме август също да бъде в нормите – и като средни температури и като количества на валежите. Повече дъжд ще има в началото и в средата на месеца, а последните дни ще бъдат по-сухи. Юли и август ще бъдат такива, каквито ги помним от летата през детските си години“, каза още Петър Янков.Синоптикът обясни още, че съществува зависимост между времето у нас и в страните от Западна Европа – често когато там времето е хубаво – тук вали и обратно.„Като цяло има такава зависимост. Когато процесите са по-динамични в следствие на циклони, които настъпват от Атлантическия океан, там се формират по-студени и хладни въздушни маси, които носят много валежи и в Западноевропейските страни. Обикновено в такива периоди към нашата географска ширина носят по-топъл и сух въздух. Тези процеси на метеорологичен жаргон се наричат „Западен гребен“, обясни пред „Труд“ Петър Янков.", "date": "2017.06.19", "title": " Глобалното затопляне носи летните дъждове\t\t\t"}
{"url": "https://trud.bg/%d0%b4%d0%b5%d1%86%d0%b0-%d0%b8-%d1%80%d0%be%d0%b4%d0%b8%d1%82%d0%b5%d0%bb%d0%b8-%d1%81%d0%b5-%d0%b7%d0%b0%d0%b1%d0%b0%d0%b2%d0%bb%d1%8f%d0%b2%d0%b0%d1%85%d0%b0-%d0%b8-%d1%81%d0%bf%d0%be%d1%80%d1%82/", "text": "Над 300 деца и родители се забавляваха и спортуваха заедно по повод Международния ден на бащата в рамките на спортния празник „Татко и аз“. Инициативата за втора поредна година беше на Фондация Бащинство и Детска Футболна Академия – Комета. Проектът беше съфинансиран от Столична община, получи подкрепата на Министерство на младежта и спорта и се реализира като част от програмата „София – Европейска столица на спорта 2018 г.“.Въпреки облачното и студено време, терените на комплекс „Спортна София“ до парк „Възраждане“ приеха цели 11 различни вида спорт, сред които любопитни за децата спортни дисциплини като джитбол, лакрос, фехтовка, ръгби, таекуондо и петанк. Естествено, огромен интерес събраха и любимите на всички футбол, волейбол, тенис и баскетбол, а за включилите се деца организаторите бяха подсигурили златни медали и награди от Sport Vision. До спортните терени беше разположено и специалното „колело на късмета“ на веригата, с което стотици късметлии си спечелиха отстъпки за любими марки спортни стоки и аксесоари, стигащи до 50%.Събитието бе подкрепено и от фондация „Вълшебен свят“ на Ник Левентис, а министърът на младежта и спорта Красен Кралев изпрати специален поздравителен адрес, тъй като командировка в провинцията промени плановете за лично присъствие и поздравления към организатори и участници. „Приветствам Вашата инициатива да организирате спортни занимания за деца и родители. Така Вие предоставяте на всички участници и зрители прекрасна възможност да се заредят с позитивни емоции и да усетят ползите от физическата активност“, се казва в официалния документ.Организаторите обещават традицията да се запази и догодина, а спортовете и наградите да са още повече.", "date": "2017.06.19", "title": " Деца и родители се забавляваха и спортуваха заедно на „Татко и аз 2017“"}
{"url": "https://trud.bg/%d1%85%d0%b0%d0%be%d1%81%d1%8a%d1%82-%d1%81-%d0%b2%d0%b8%d0%b4%d0%b5%d0%be%d1%81%d1%8a%d0%b4%d0%b8%d0%b8%d1%82%d0%b5/", "text": "МОСКВА – Революцията във футбола започна, въпреки че още не е разгледано предложение за мачове по 60 минути. Видеосъдиите предизвикаха истински хаос, радост и гняв на турнира за Купата на конфедерациите. За един ден бяха отменени цели 3 гола от два екипа по трима рефери, наблюдавали мачовете на няколко камери в специално оборудван офис извън стадионите.Започна се с незачетеното попадение на португалеца Пепе при атрактивното 2:2 срещу Мексико. Правилно решение – рано-рано при атаката на Кристиано Роналдо и компания има засада, която убегна на реферите на терена.Хаосът обаче дойде във втория неделен мач Чили – Камерун (2:0). Колкото по-силни бяха южноамериканците в двубоя, толкова гняв хвърлиха върху рефера Дамир Скомина, който често се допитваше до Офиса. В 44-ата минута Едуардо Варгас вкара гол за Чили, радва се повече от минута, за да разбере, че е … бил в засада. Повторенията на видеосистемата показаха, че единствено ръката на нападателя е било зад последния защитник. В последните години всеобщото мнение на арбитрите е, че в тези ситуации трябва да се дава предимство на атакуващия играч. Варгас нямаше как в ситуацията да вкара гол с глава, но въпреки това нареждането от Офиса бе – засада!В края на двубоя се разигра почти идентично положение. Тогава пък влезлият като резерва Алексис Санчес направи пробив, не успя да вкара, но Варгас направи добавка. Този път видеоповторенията показваха, че по-скоро Санчес е бил в засада. Но арбитрите от Офиса този път дадоха предимство на нападателя.„Тази система се нуждае от повече време, все още е в тестова фаза – каза Хуан Антонио Пици, селекционерът на Чили. – Справедливо беше преди почивката да водим с 1:0 и истина е, че видеоповторенията предизвикаха голяма дискусия. Нека да почакаме и да видим дали ще се усъвършенстват. Надявам се, че ФИФА ще развие тази технология, защото тя ще се грижи за справедливостта във футбола.”Още в мача на откриването Русия – Нова Зеландия (2:0) се заговори за „крах на видеосъдиите”. Тогава реферът подмина дузпа за „Сборная”, а никой от Офиса не му сигнализира.На този етап шефовете от световната централа изглеждат доволни. До този момент нито един от мачовете не е решен заради несправедливо съдийско отсъждане. А и нито едно от видеорешенията не повлия негативно върху резултата на двубоите.", "date": "2017.06.19", "title": " Хаосът с видеосъдиите"}
{"url": "https://trud.bg/%d0%bf%d0%be%d0%b6%d0%b0%d1%80-%d0%bd%d0%b0-%d0%bf%d0%be%d0%ba%d1%80%d0%b8%d0%b2%d0%b0-%d0%bd%d0%b0-%d1%8f%d0%b4%d1%80%d0%b5%d0%bd-%d1%80%d0%b5%d0%b0%d0%ba%d1%82%d0%be%d1%80-%d0%b2%d1%8a%d0%b2-%d1%84/", "text": "Пожар е избухнал на покрива на реактор в ядрената централа в централната част на Източна Франция, предаде , като се позова на френския национален ядрен регулатор Френска агенция за ядрена сигурност. Пожарът е избухнал в 13:26 ч. по Гринуич на покрива на ядрения реактор 5 в централата, намираща се на 35 километра от град Лион. Пожарникари са пристигнали на мястото и поддържат контакт с местните власти, полицията и компанията оператор на централата Електрисите дьо Франс. Няма жертви и датчиците не са отчели повишаване на радиационния фон.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.19", "title": " Пожар на покрива на ядрен реактор във Франция\t\t\t"}
{"url": "https://trud.bg/%d0%bc%d0%be%d0%b6%d0%b5-%d0%bb%d0%b8-%d1%86%d1%81%d0%ba%d0%b0-%d0%b4%d0%b0-%d0%b1%d0%b8%d0%b5-%d1%83%d0%b5%d1%84%d0%b0/", "text": "ЦСКА е вън от Лига Европа. ЦСКА е вътре в Лига Европа. ЦСКА е вън! Четири дни следяхме сериал, чийто последен епизод предстои.Кой извади ЦСКА от жребия в последния момент? Възможно ли е организация като УЕФА да забърка такава каша? Много въпроси без отговор. Нито от Нион, нито от БФС, издал лиценз на „червените”. Ако УЕФА нехае за мнението на Спортния арбитражен съд, защо смени „Дунав” и подготви жребия за Лига Европа с името на ЦСКА? Размаха ли някой пръст в последния момент?ЦСКА още не е загубил битката. Идва ново дело в Лозана, от където свише ще задават въпроси да пренебрегната им воля. И ако не връщане в турнира, то нищо чудно ЦСКА да осъди за тлъста пачка пребогатата УЕФА.", "date": "2017.06.19", "title": " Може ли ЦСКА да бие УЕФА?"}
{"url": "https://trud.bg/%d1%81%d1%82%d1%80%d0%be%d0%b8%d1%82%d0%b5%d0%bb%d1%8f%d1%82-%d0%bf%d0%b5%d1%82%d1%8c%d0%be-%d0%b2%d0%b0%d1%81%d0%b8%d0%bb%d0%b5%d0%b2-%d0%b0%d0%b7-%d1%81%d0%b8-%d0%bf%d0%bb%d0%b0%d1%89%d0%b0%d0%bc/", "text": "Фалшиви подписи стоят под Акт 15 и Акт 16 на строежа“Чували сме в разговори строителят Петьо Василев, шефът на фирма “Мегатурс-1”, да казва: “Конкурсите са за баламите! Печели ги онзи, който си плаща. Аз си плащам и печеля.” И когато видях снимките му със съдията Лозан Панов, веднага разбрах защо пък ние, които се съдим с Петьо Василев, губим всичките си дела и то при явни нарушения на закона и фалшификации”. Това казва столичанинът Иван Тонев. Той, жена му Ирина Тонева, проф. Людмил Гетов и съпругата му Евдокия Гетова, както и Зоя Захариева са петимата собственици на терен на столичния булевард “Братя Бъкстон” №60.В спорната сграда апартаменти има футболистът Димитър Бербатов, Димитър Петров, тъст на шефа на Българския футболен съюз Борислав Михайлов, както и бившият футболен мениджър – актьорът Николай Ишков. Купувачите на имоти от етажната собственост притежават само право на строеж, но не и право на собственост върху земята. В случай, че петимата собственици на терена докажат в съда нарушенията и фалшификациите на строителя Василев, има опасност сградата да бъде разрушена, или най-малкото реконструирана, така че да отговаря на одобрените и подписани от тях проекти. При подобно развитие фирмата “Мегатурс-1” трябва да обезщети хората, купували жилища от нея.“На 25 януари 2002 г. като възложители сключихме предварителен договор с фирма “Мегатурс 1” ООД. Тогава нейните собственици бяха двама – Петьо Василев и Румен Модрин, докато сега дружеството е ЕООД, еднолично само на Василев”, – разказва съдебната си сага Тонев. “Въз основа на този договор на 10 април 2002 г. бе издаден и нотариалният акт, с който те получиха правото да строят в нашия имот – тоест, ние им учредихме право на строеж в нотариална форма. Самият нотариален акт заслужава един кратък коментар. Той е венец на престъпна некомпетентност от страна на нотариус, агенция по вписванията (имотен регистър), за които закони, наредби и правилници не означават нищо”. За строежа бе издадено разрешение от 23 юли 2002 г. на главния архитект на район “Витоша” – Георги Станоев, когото по-късно Бойко Борисов изхвърли за два дни, когато беше кмет на София.И така – стига се до протокол 344 за даване на строителна линия и ниво, през август 2002 г. При съставянето му на площадката не присъстват възложителите, а съгласно наредбата този протокол трябва да се подпише от всеки един от възложителите на обекта. Тук строителят ни е прескочил. Като не присъстваме в този протокол, ние не разбираме точно къде са колчетата при трасирането както на строежа, така и на терена. И впоследствие научаваме, че е направена една “гимнастика” от строителя и главният архитект на общината – сгрешен бил т.нар. дворищно-трасировъчният карнет. Архитект Станоев дава възможност на фирмата да построи още 68 кв.м. разгъната застроена площ (РЗП) в собствения ни имот без ние – собствениците, да знаем. Това става по силата на един странен документ, наречен “Заповед за допълване на разрешение за строеж”, издадена от арх. Станоев. Ние като възложители сме подписали проекти за 3400 кв. м РЗП. Но при трасиране на строежа, главният архитект им разрешава да построят още и така, аз виждам в Акт 16, че са построени 3468 кв. м. Изчислявам съгласно проектите, дадени ми от архитекта на сградата и се оказва, че тя има РЗП 3552 кв. м. Тоест, надстрояването не е само с 68 кв.м. (колкото е по документи), а и с още почти 100 кв. м. в повече. Всичко това се е случило без ние да сме учредили друго право на строеж и без да сме уведомени като учредители на правото на строеж”, казва Тонев.“Заповедта на главният архитект Георги Станоев, с която е допълнено разрешителното за строеж на “Мегатурс-1”, е вследствие на една молба, която ние като възложители категорично оспорваме. Тя е подадена не от нас, а от съсобственика (към онзи момент) и съуправител на фирмата инж. Румен Модрин, който пише уж от името на възложителите, но на нея няма наши подписи – нещо, което се установява и от прокуратурата. Интересна е и нейната датата. Видно е, че молбата е написана на 15.11.2002 г., обаче Модрин я е подал на 18.11.2002 г. Но изглежда главният архитект му е казал, че проектите за разширението са одобрени на 26 септември 2002 г. и не може молбата за това да е подадена с по-късна дата. Затова датата под входящият й номер е поправена нелепо на 15 септември 2002 г. Дата, която за радост на учениците, се пада в неделя, на ден на който чиновниците от район “Витоша” са се трудили единствено за благото на “Мегатурс-1”.За фокусите и промените разбирахме, когато през 2005 г. сградата вече бе готова. Заведохме в Софийския градски съд (СГС) гражданско дело срещу “Мегатурс-1” за обезщетение заради просрочие на договора. Блокът трябваше да е готов през август 2004 г. с Акт 16, а строителят го забави с 7 месеца и 28 дни.Лично аз и съпругата ми отидохме с молбата от Модрин и заповедта за допълнително разрешение на строеж при Пламен Трифонов, тогава началник на РДНСК, район Югозападен. Заявих му, че тази заповед е нищожна, защото: първо – молбата за тази заповед не е подадена от възложител и второ – увеличаването на застроената площ по закон трябва да стане с ново учредяване на право на строеж, а не да се използва старото, което сме дали. Трифонов ми отговори: “Не, заповедта си е истинска, защото вие сте подписали акт 15!”. Ето точно в този констативен акт (образец 15), нашите подписи фигурираха посредством два колажа, отново нескопосано изготвени от Василев и строителните надзорници. Така започна борбата ни с него в съда”, въздъхва Тонев.Машинацията на “Мегатурс-1” е извършена през октомври 2004 г. Тогава в блока, който уж е завършен, е трябвало да се събере комисия от възложителите на обекта, купувачите на апартаменти, строителите и надзорниците като компетентни длъжностни лица. Всеки един от тях е трябвало да удостовери с подписа си под Акт 15, че строителството е завършено, жилищната сграда е готова за експлоатация, има електрозахранване, ВиК и т.н. Тонев твърди, че такава комисия изобщо не е имало, а към изготвените колажи строителят е подправил подписите на възложителите Евдокия Гетова, Димитър Бербатов и Страхил Коцев, като последните двама са купувачи на апартаменти. Нещо повече – за сградата дори имало два Акта образец 15 – единият с дата 18 октомври 2004 г., който стои в общината, докато другият – от 20 октомври 2004 г. се представя от Василев по делата в съда. По думите на Тонев и двата били фалшиви. Фалшифицирани са и декларации към Акт 16, на които също са им сбъркани датите. Акт 16 е от 17 февруари 2005 г., а декларациите въз основа на които е издаден, са от 23 февруари 2005 г.През октомври 2004 г. Димитър Бербатов е играч на “Байер Леверкузен” и е в Германия. Но и баща му Иван Бербатов, който е призован като свидетел в съда, отрича да е подписвал спорния Акт 15 от 20 октомври 2004 г. Въз основа на този фалшификат през февруари 2005 г. е издаден и Акт 16, в който декларацията от Бербатови – баща или син, е подписан не от тях, а от някой си “Венков”.Тонев обаче пояснява, че Бербатов няма интерес продавачите от фирма “Мегатурс-1” да бъдат осъдени, защото при такъв развой на нещата собствениците на земята ще получат идеални части от имотите му и дори могат да претендират да им плаща наем.Само веднъж петимата собственици на земята печелят дело срещу “Мегатурс-1” в СГС. През 2008 г. съдия Йорданка Моллова от I-4 състав приема, че строителят следва да плати 50 000 щ.д. – 76 000 лв. обезщетение за просрочието на договора и отхвърля насрещен иск на фирмата срещу собствениците на земята за това, че не са прехвърлили правото си на “Мегатурс -1”. Това става по силата на клауза от предварителния договор, която противоречи на основните начала на ГПК, Тази клауза в гражданското право е известна като “лъвска”, когато едната страна само получава права, а за другата възникват само задължения.Това решение по делото е отменено в Софийския апелативен съд през 2009 г. като собствениците не само, че не получават никакво обезщетение, а и самите те са осъдени да платят на строителя повече от 75 000 лв., защото искът му е приет за основателен.“Затова и казах, че съвсем не е случайно появяването на съдия Лозан Панов на това фирмено тържество точно през 2009 г. Петьо Василев, неговите адвокати и съдията – борец срещу страха, са се отдали на заслужени забавления, като не пропускат да се увековечат на снимки – Лозан Панов с Петьо Василев, Лозан Панов с адвокат Мария Тодорова, Лозан Панов с адвокат Божидар Банков и т.н.”, казва още Тонев.Четете утре:Трафопост бомба цъка под прозорците на Бербатови", "date": "2017.06.19", "title": " Строителят Петьо Василев: „Аз си плащам и печеля“\t\t\t"}
