{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d0%b5%d1%8a%d1%80%d0%b1%d1%8a%d1%81-%d0%b0380-%d0%ba%d0%b0%d1%86%d0%bd%d0%b0-%d0%b0%d0%b2%d0%b0%d1%80%d0%b8%d0%b9%d0%bd%d0%be-%d0%bd%d0%b0-%d0%bb%d0%b5/", "text": "Властите на летище София приеха аварийно кацане на самолет на авиокомпания „Емирейтс“. Екипажът на „Еърбъс“ А380 е подал сигнал за болен пътник на борда, предаде dir.bg. Машината изпълнява полет от Хюстън до Дубай. Не се очаква да има затруднения на трафика на излитащи и пристигащи самолети във връзка с извънредната ситуация с машината на „Емирейтс“. „Самолетът на авиокомпания „Емирейтс“, на борда на който е имало болен пътник, е кацнал и е обслужен. За повече информация се обърнете към превозвача“, обясниха от пресслужбата на столичния аеропорт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Самолет „Еърбъс“ А380 кацна аварийно на летище София заради болен пътник"}
{"url": "https://trud.bg/%d0%bc%d0%b8%d1%85%d0%b0%d0%b5%d0%bb%d0%b0-%d1%84%d0%b8%d0%bb%d0%b5%d0%b2%d0%b0-%d0%b7%d0%b0-%d0%bf%d0%be%d0%b1%d0%b5%d0%b4%d0%b0%d1%82%d0%b0-%d0%bd%d0%b0-%d0%b3%d1%80%d0%b8%d0%b3%d0%be%d1%80-%d0%b4/", "text": "След   на Григор Димитров над Роджър Федерер на „Ю ЕС Оупън“, певицата Михаела Филева реши да сподели в Instagram своите емоции и впечатления. „ „, написа вечно усмихнатата изпълнителка, споделяйки резултата от мача и отбелязвайки Гришо в сторито си. Само преди половин година се появиха слухове, че между двамата има връзка. Тогава Григор публикува story от фитнес залата, на което е отбелязано името на изпълнителката. В последствие се оказа, че тенис звездата просто обича да слуша нейните песни, докато тренира и се подготвя за следващия си мач. Въпреки това, Михаела  , заради големия медиен интерес.  ", "date": "2019.09.04", "title": " Михаела Филева за победата на Григор Димитров"}
{"url": "https://trud.bg/%d0%bd%d0%be%d0%b2%d0%be%d1%82%d0%be-%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be-%d0%b2%d1%81%d1%82%d1%8a/", "text": "Новата правителствена коалиция в Италия на „Движението 5 Звезди“ и „Демократическата партия“ ще встъпи в длъжност в четвъртък, с което ще сложи край на продължилата един месец политическа криза в страната, съобщи говорител на италианския президент Серджо Матарела, цитиран от АФП. Членовете на кабинета ще се закълнат в 10 часа местно време (11 часа българско) в четвъртък, след като ляво-популистката „Движение 5 Звезди“ и лявоцентристката „Демократическа партия“ постигнаха сделка, за да предотвратят провеждането на предсрочни избори в третата по големина икономика в ЕС. Премиерът Джузепе Конте предложи лидерът на Д5З Луиджи ди Майо за министър на външните работи, а депутатът от ДП Роберти Гутиери ще е финансов министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Новото италианско правителство встъпва в длъжност в четвъртък"}
{"url": "https://trud.bg/%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%b7%d0%b0-%d0%ba%d0%be%d0%bd%d1%82%d1%80%d0%be%d0%bb-%d0%bd%d0%b0-%d1%81%d0%bf%d0%b5%d1%86%d1%81%d0%bb%d1%83%d0%b6%d0%b1%d0%b8%d1%82%d0%b5/", "text": "Комисията за контрол над службите за сигурност отхвърли  , наложено на Закона за военното разузнаване, предаде  БГНЕС. Утрешното заседание на парламента ще започне с ново обсъждане на Закона. Преди месец Румен Радев наложи вето върху промените в Закона за военното разузнаване, след като изрази несъгласие с част от промените в Закона. Според тях се дава възможност цивилно лице да оглави Служба „Военна информация“ като алтернатива на досегашното изискване да е военнослужещ. Според Радев това не съответства на мястото, което заема службата като неразделна част от въоръжените сили на Република България, и ръководителят на службата следва да притежава необходимата експертиза, изразяваща се в специфични познания и професионален опит, с цел осигуряване изпълнението на основните й задачи, свързани с информация, необходима за отбраната на страната и за защитата на националната сигурност от външни посегателства, рискове и заплахи. Създава се риск от нарушаване на принципите на централизираното управление и контрол на разузнавателната дейност и на политическия неутралитет. Държавният глава изразява мнение, че приетият закон внася несъгласуваност в уредбата относно управление на системата за защита на националната сигурност и създава прецедент при навършване на пределна възраст за съответното военно звание да се продължава изпълнението на длъжността. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Комисията за контрол на спецслужбите отхвърли президентското вето за военното разузнаване"}
{"url": "https://trud.bg/%d0%b6%d0%b5%d0%bd%d0%b0-%d0%be%d1%82-%d0%b1%d0%b0%d1%85%d0%b0%d0%bc%d0%b8%d1%82%d0%b5-%d1%81%d0%bf%d0%b0%d1%81%d0%b8-%d0%be%d1%82-%d1%83%d1%80%d0%b0%d0%b3%d0%b0%d0%bd%d0%b0-%d0%b4%d0%be%d1%80%d0%b8/", "text": "Жителка на Бахамите спаси от урагана „Дориан“ 97 кучета, като ги приюти в дома си. Чела Филипс публикува снимки в социалните мрежи. Жената казва, че 79 от кучетата обитават спалнята й, но нито едно от тях не се е осмелило да легне в леглото й. Силните звуци на урагана са направили четириногите неспокойни, но жената се е опитала да ги успокои като е пускала силно музика и е играла с тях. Междувременно бе съобщено, че „Дориан“ е отслабнал до буря от втора степен, но продължава да расте броят на жертвите му. Най-малко седем са загиналите на Бахамите. Кадри, заснети от въздуха, показват пълното опустошение на пристанището Марш – едно от първите места, върху които ураганът връхлетя с пълна сила. Много сгради са отнесени, а цели квартали унищожени. Властите обявиха, че броят на жертвите вероятно ще нарасне още, защото е възможно да има загинали под развалините. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Жена от Бахамите спаси от урагана „Дориан“ 97 кучета, като ги приюти в дома си (СНИМКИ)"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%b1%d1%8f%d1%85-%d1%82%d0%be%d0%bb%d0%ba%d0%be%d0%b2%d0%b0-%d0%b7%d0%bb%d0%b5-%d1%87%d0%b5-%d0%bd%d0%b5/", "text": "Класирането на Григор Димитров за полуфинал на турнир от Големия шлем не е чудо. Все пак преди години от него очакваха да наследи именно жертвата си Федерер на трона на мъжкия тенис. Но случилото се на тазгодишния Ю Ес оупън е напълно необяснимо, ако приемем, че за да се представиш добре на голям турнир, трябва да имаш солидна игрова практика и куп успехи преди това. Самият Григор също не е сигурен на какво се дължи успехът му… – Сякаш най-доброто треньорско решение на Андре Агаси и Радек Щепанек беше да не идват с вас в Ню Йорк…  – Би било добре, ако можех да обясня какво се случи. Беше трудно решение и наистина не знам защо прецениха така. Може би искаха да ме накарат да се събудя, да се фокусирам повече върху турнира. Андре и Радек не са тук, но постоянно поддържаме връзка. Със сигурност ще се съберем отново. Засега всичко се развива добре за мен. – Преди мача Роджър беше сочен за абсолютен фаворит. А вие какво мислехте?  – Не съм си мислел, че няма какво да губя. Напротив – смятах, че има за какво да съжалявам, ако не успея. Отдавна не бях играл на този корт. През първия сет бях нервен, търсих ритъма си, а той сервираше добре. Мислех си само, че трябва да остана в мача на всяка цена. Знаех че физически се чувствам много, много добре. Движението ми по корта беше на ниво. Когато сервирах за мача, усещах, че държа емоциите си под контрол, което беше най-важното. Много, много съм щастлив. – В кой момент от мача решихте, че може и да спечелите?  – Не знам, може би след втория сет започнах да налучквам правилния ритъм. Тогава усетих, че в дългите разигравания ще имам предимство и така основната ми цел стана да го накарам да стои повече на корта. Видях също, че в края на мача той стана по-бавен. Определено не беше на сто процента. Но така е в мач в три от пет сета – всичко може да се случи. – Доскоро се оплаквахте от здравословни проблеми. Очаквахте ли завръщането към победите да мине през самия Федерер?  – Този момент трябваше да дойде и най-хубавото е, че дойде днес. Бях се подготвил като за всеки друг мач, не исках да мисля, че играя срещу Роджър. Срещу него, ако за миг се разколебаеш, сетът свършва. Той започна много добре, сервираше отлично, не ми оставяше почти никакви шансове. Волетата му бяха на световно ниво, но това си е той. Ако го оставиш да води играта, мачът приключва. На корта нямах време да мисля, трябваше възможно най-бързо да забравям загубените точки. Имах тежки моменти и наистина се ядосах, когато загубих сетовете. Но знаех, че той страда повече. Усещах, че ще издържа физически в по-голяма степен от него. – Какво е да преминете през падения и възход за толкова кратко време?  – Продължавах да вярвам и да работя върху подобряването на играта си. Опитвах се да контролирам онова, което мога. Това е всичко. Понякога най-трудно е да направиш простите неща. Не беше лесно време за мен. В последните шест-седем месеца бях толкова зле, че не искам дори да си спомням. Намерих опора в семейството и приятелите си, продължих да работя и да се възстановявам. Промених малки елементи в ракетата и трябваше да свикна с нея. Отстрани периодът изглежда кратък, но за мен сякаш беше много дълъг. Малко по малко нещата си идват на местата. Това бе само една от стъпките в желаната посока.", "date": "2019.09.04", "title": " Григор Димитров: Бях толкова зле, че не искам да си спомням"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b6%d0%b4%d0%b0%d0%b2%d0%b0%d1%82-%d0%b7%d0%bc%d0%b5%d1%8f-%d1%81-%d0%be%d1%80%d0%b4%d0%b5%d0%bd-%d1%81%d1%82%d0%b0%d1%80%d0%b0-%d0%bf%d0%bb%d0%b0%d0%bd%d0%b8/", "text": "Легендата на българския баскетбол Атанас Голомеев ще получи най-високото държавно отличие – орден „Стара планина“. Президентът Румен Радев подписа указа като остава да се уточни датата на церемонията. Предложението бе дадено от Министерски съвет.  Преди дни Змея бе удостоен с друго признание. Той стана вторият български баскетболист след Ваня Войнова, приет в Залата на славата на Международната федерация (ФИБА) и стана част от „клас 2019“ на церемония преди световното първенство в Китай.", "date": "2019.09.04", "title": " Награждават Змея с орден „Стара планина“"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%be%d1%80-%d0%be%d1%82-%d0%b2%d1%8a%d1%80%d1%85%d0%be%d0%b2%d0%bd%d0%b0-%d0%ba%d0%b0%d1%81%d0%b0%d1%86%d0%b8%d0%be%d0%bd%d0%bd%d0%b0-%d0%bf%d1%80%d0%be%d0%ba/", "text": "Днес в 15.35 ч. на тел. 112 е постъпил сигнал от член на семейството на Васил Миков – прокурор от Върховна касационна прокуратура за това, че същият е намерен починал в жилището си в София, съобщиха от държавното обвинение. По първоначални данни смъртта е настъпила след самопрострелване със законно притежаван от прокурор Миков пистолет. В жилището се извършва оглед, като на място са изпратени прокурор и дежурен прокурор. Васил Миков е роден на 1.05.1958 г. Завършва гимназия в гр. Толбухин през 1976г. и ЮФ на СУ „Св. Климент Охридски“ през 1984 г. Работи като съдия изпълнител, съдия и прокурор в Балчик, Добрич и Варна, където е първият административен ръководител на Апелативната прокуратура до 2006 г. През 1998-1999 г на два пъти Васил Миков е един от кандидатите за поста главен прокурор, но не успява да събере необходимия брой гласове. През последните години е работил в Пети отдел „Аналитичен” на ВКП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Прокурор от Върховна касационна прокуратура е намерен мъртъв в жилището си\t"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b8%d0%bb%d0%b8%d0%b5%d0%b2%d0%b0-%d0%b8%d0%b7%d0%bf%d1%80%d0%b0%d1%82%d0%b8-%d0%bb%d1%8f%d1%82%d0%be%d1%82%d0%be-%d1%80%d0%b0%d0%b7%d0%b2%d1%8a%d0%bb%d0%bd%d1%83/", "text": "Официално е септември… и както се пее в обичаната ни песен: „Отива си лятото, идва есента“. И макар за повечето хора това време от годината да идва с доза меланхолия и тъга, за някои то носи със себе си копнеж и трепет. Случаят на Мария Илиева е точно такъв. Началото на новия сезон и постепенно опустяващите плажни ивици не плашат певицата, напротив – изпълват я с ентусиазъм. Изпълнителката на „Нищо“ сподели в официалната си Инстаграм страница свои горещи снимки. На кадрите тя е седнала на пясъчния бряг, облечена в асиметричен бански с едно рамо, като е завършила визията си с няколко огърлици и очила тип „бъбреци“. „С края на лятото идва началото на вълнението ми за концерта ми през октомври“, написа певицата. По-рано, с фотография за последния брой на списание „Elle“, тя разкри, че лятото ѝ е било изпълнено само с щастие и любов. На фотоса Илиева носи къс гащеризон с гол гръб, който е покрит със сребристи пайети. Тя позира в морската вода, оставила мократа си коса да се спуска свободно чак до ханша ѝ. По-голямата част от жаркия сезон Мария прекара в Щатите, като първоначално бе в слънчева Калифорния, която по-късно замени с гореща Флорида. Последната история, споделена от нея в социалната мрежа, разкрива, че хубавицата все още не се е върнала в България.", "date": "2019.09.04", "title": " Мария Илиева изпрати лятото развълнувана на плажа"}
{"url": "https://trud.bg/%d0%b2-%d1%82%d1%83%d1%80%d1%86%d0%b8%d1%8f-%d0%b2%d1%81%d0%b8%d1%87%d0%ba%d0%b8-%d0%b3%d0%be%d0%b2%d0%be%d1%80%d1%8f%d1%82-%d0%b7%d0%b0-%d0%b4%d0%b6%d0%b0%d0%bd-%d1%8f%d0%bc%d0%b0%d0%bd/", "text": "Успехът на сериала „Ранна птица“ в Турция и страните, които вече го излъчиха, принуди всички да заговорят за водещия актьор в този проект – Джан Яман, обявен за новия секссимвол в южната ни съседка. Обаче не всички фенове знаят всичко за любимия си актьор. Ето десет факта, които ще ви накарат да хвърлите нов поглед върху харизматичния Албатрос от „Ранна птица“, които разкриват турските медии, а ние, българските зрители се надяваме, този сериал да бъде купен и в България.  1. Най-важната за него жена е майка му Джан Яман е типично мамино синче. И как би било иначе, след като таткото напусна семейството, когато бъдещия актьор е само на 5 години. Въпреки това той има отлични отношения с баща си, за Джан мама е свещена. И сега тя е негов личен асистент и актьорът на шега я нарича „мадам Контрол“. Така че, момичета, искате ли Джан да ви хареса, първо влезте под кожата на майка му! 2. Не е женкар Красив и много успешен – той е мъж мечтата на всяко момиче. Но самият Джан предпочита дълги и стабилни връзка и не е склонен да бяга след всяка пола. Романите на Джан с колежките му Ачелия Топалоглу и Бестемсу Йоздемир завършиха с болезнен разрив, имаше дори слухове, че Бестемсу му е изневерила. Оттогава актьорът предпочита да не показва своите любови публично. Въпреки твърденията, че сега е в сърдечна връзка с екранната си партньорка от „Ранна птица“ – Демет Йоздемир, двамата актьори продължават упорито да отричат романтична връзка помежду си. Казват че са станали страхотни приятели. 3. Дамите се впуснаха в лов за хубавеца О, тези жени! Какво ли не биха направили, за да се доближат до идола. След успеха на сериала „Ранна птица“, някои дами се впуснаха в истински лов за Джан. Една от фенките му дори си счупи ръката, опитвайки се да догони и прегърне любимеца си. 4. Има бурен нрав На снимачната площадка на поредицата „Кой от вас не ме хареса“ той хвърли чаша чай върху партньорката си. Тя заведе дело, с което осъди актьора да й плати глоба и да й се извини публично. Самата дама обаче също не беше известна със стабилен морал, така че гърнето си намери похлупака. 5. Много обича баскетбола Той дори получил награда в престижния университет, който е завършил, заради участието си в баскетболния отбор. Страстта му към спорта е свързана с чичо му Фуат Яман, който е треньор на отбора на Бешикташ. Джан обича още бокс, кросфит и спортни танци. 6. Говори няколко чужди езика Актьорът е учил в италианския лицей в Истанбул, а след това заминава по програма за обмен на ученици в САЩ. Така че италианският, английският и френският едновременно са почти родни за него.  7. Мечтае за световно филмова кариера Иска да участва във филм на Ферзан Йозтепек / известен турски сценарист, режисьор и писател, който има и италианско гражданство – б.а./. Наскоро актьорът и режисьорът бяха засечени да водят делови разговор, което даде на феновете надежда, че тази мечта на Яман може да се сбъдне. 8. Трудно си намира дрехи Когато носите 46-ти размер обувки, имате твърде широки и мускулести рамене, проблемът с избора на обувки и дрехи е по-труден от всякога. Може би затова Джан предпочита всичко по него да е свободно, за да не ограничава движенията му. 9. Предпочита ненормирано работно време След като завършва успешно юридическия факултет, Джан Яман основава собствена адвокатска кантора с приятели, която все още работи успешно. Докато кара курсове по актьорско майсторство, за да се научи как да говори правилно и успешно да аргументира позицията си в съда, бързо усеща вкуса към тази нова професия. На снимките на първия си сериал „Случаи на сърцето“ Джан попада почти случайно. Мениджърът му препоръчва първо да отслабне. Сваляйки с 6 кг., Джан получава роля, а година по-късно вече играе главна роля в сериала „Любов на инат“, но големият успех идва с „Ранна птица“. 10. Обичан е не само в Турция Испанските зрители луднаха по „Ранна птица“ и сериалът оглави лидерството си в тази страна. А в Италия, още докато гледаха предишния проект на Джан – „Пълнолуние“, го провъзгласиха за един от любимите актьори на летния телевизионен сезон .", "date": "2019.09.04", "title": " В Турция всички говорят за Джан Яман"}
{"url": "https://trud.bg/%d0%ba%d0%b0%d1%82%d0%b0%d0%b4%d0%b6%d0%b8%d0%b8-%d0%bf%d0%be%d0%b3%d0%bd%d0%b0%d1%85%d0%b0-%d0%b5%d0%bb%d0%b5%d0%ba%d1%82%d1%80%d0%b8%d1%87%d0%b5%d1%81%d0%ba%d0%b8%d1%82%d0%b5-%d1%82%d1%80%d0%be/", "text": "Двуколесните нямат право да се движат по пътищата, казаха от „Пътна полиция” Работна група подготвя регламентирането им Катаджии започват да санкционират водачите на електрически тротинетки, тъй като те нямат право да се движат по пътищата в София. Това съобщи Любомир Костадинов от „Пътна полиция” в София. „Всички тези новоизлезли електромоторчета, моторетки, тротинетки, както ги казват, нямат право по закон да се движат по пътищата. Има доста инциденти с тях. Тези, които ги управляват, съответно се водят, че управляват нерегистрирано моторно превозно средство”, каза комисар Любомир Костадинов. Той обаче не отговори дали е незаконно тротинетките да се управляват по тротоарите. Според Закона за движение по пътищата наказанието за управление на нерегистрирано МПС е лишаване от право да се управлява за срок от 6 до 12 месеца и глоба от 200 до 500 лева. „Труд” от десет дни апелира да бъдат приети поне елементарни правила за поведението на водачите на тротинетки и да им се налагат глоби, ако карат като луди и където си поискат. Едно от предложенията ни беше на първо време двуколесните да бъдат задължени да се движат само по велоалеи и да спазват поне изискванията към велосипедистите в Закона за движение по пътищата. „Трябва да има законова регламентация на електрическите тротинетки, водачите им трябва да спазват действащия Закон за движение по пътищата. По смисъла на сега действащия закон това са моторни превозни средства. След като са моторни превозни средства, трябва да отговарят на определени изисквания. Вече са създадени и работни групи, които работят това да се регламентира законово”, заяви и вътрешният министър Младен Маринов. Той обясни, че така ще се изключи възможността при определени пътнотранспортни произшествия да пострадат граждани. „Ние сме за правно регламентиране и в никакъв случай не сме против развитието на бъдещето, защото то наистина е в електрическите двигатели и тези, които щадят околната среда. В крайна сметка преди да се появи автомобилът, е имало само каруци. Като се е появил автомобилът, не е имало закон, който да го регламентира. Тогава е произтекла необходимостта от регламентация. Сега сме в някакъв подобен казус”, допълни още министър Маринов.   70 двуколки конфискувани в Берлин В Европа продължават дебатите как да се регламентират електрическите тротинетки, които стават все по-популярни. В Берлин те бяха легализирани едва преди два месеца, като преди това били конфискувани 70 двуколки. След разрешаването на тротинетките, властите в германската столица бързо осъзнаха, че за движението им са нужни по-строги правила. Според информация от германската полиция седем души са били сериозно ранени, а 27 са получили леки травми при инциденти с тротинетки от средата на юни. В Париж пък има убит водач на двуколесно, а ранените са десетки. Ездачите на дъска с елдвигател не познават френските правила за движение по пътищата и не винаги могат да бъдат държани отговорни за инциденти, оплакват се пострадали. В Париж е въведена глоба от 135 евро за каране на тротинетка по тротоара, а кметицата иска скоростта им да бъде ограничена до 20 километра в час. Във Великобритания също е забранено движението им по тротоарите и е нарушение да се карат по пътното платно, защото не спазват законите, изискващи застраховка, данъци и изпит за правоуправление. Заради липса на регламент за тротинетките, в Барселона водач на такава двуколка бе само глобен, въпреки че блъсна и уби 92-годишна жена миналата година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Катаджии погнаха електрическите тротинетки"}
{"url": "https://trud.bg/%d0%bc%d0%b0%d0%b2%d1%80%d0%be%d0%b4%d0%b8%d0%b5%d0%b2%d0%b0-%d0%bf%d0%be%d0%b4-%d0%b2%d1%8a%d0%bf%d1%80%d0%be%d1%81-%d0%b7%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%be%d1%82%d0%be/", "text": "Радослава Мавродиева може да не участва на световното първенство по лека атлетика в Доха, което започва в края на месеца. Европейската шампионка в тласкането на гюле има много силни болки на кръста в последните месеци, въпреки че не е прекъсвала състезателката дейност. Сливналийката взе бронз на Балканиадата в Правец с 16,81 метра, но обмисля да си даде почивка за възстановяване.  Шампионката на 100 и 200 метра Ивет Лалова и победителя в тройния скок Георги Цонов получиха наградите на „А1“ за най-добри постижения на състезанието. Лалова спечели на половин обиколка с 22,45 секунди, а Цонов постигна 17,03 метра.  Титла в скока на височина грабна Мирела Демирева, а за целта бяха достатъчни „само“ 191 см. След това олимпийската вицешампионка от Рио 2016 направи три неуспешни опита на 202 см.  „Първият опит на 202 см беше добър, но после загубих концентрация – призна Демирева. – Има върху какво да работи. Но съм здрава, във добра физическа форма съм. Това е височина, която мога скоча и ще трябва да я скоча на големия форум.“  България завърши Балканиадата с общо 5 титли. Украйна спечели класирането по медали с 9 златни отличия, а Гърция и Турция са с по 6.", "date": "2019.09.04", "title": " Мавродиева под въпрос за световното"}
{"url": "https://trud.bg/%d0%bc%d0%b0%d0%b3%d0%b8%d1%8f%d1%82%d0%b0-%d0%bd%d0%b0-%d0%b8%d1%81%d0%bf%d0%b0%d0%bd%d1%81%d0%ba%d0%b0%d1%82%d0%b0-%d0%bc%d1%83%d0%b7%d0%b8%d0%ba%d0%b0-%d0%b8-%d1%84%d0%be%d0%bb%d0%ba%d0%bb%d0%be/", "text": "Атрактивните музиканти от испанския град Алкала де Енарес са във Велико Търново. Популярният в цял свят Ансамбъл „Ла Туна“ ще изнесе концерт в Старата столица, а пред публиката ще оживее магията на испанската музика и фолклор. Музикантите са на турне в България, а гостуването им в старопрестолния град е по покана на кмета Даниел Панов.  Концертът ще бъде на сцена край паметника на Асеневци. Половин час по-рано изпълнителите ще се съберат край паметника „Майка България“, за да дадат началото на атрактивно шествие до паметника на Асеневци. Концертът на „Ла Туна“ се провежда с подкрепата на Общината, Министерството на културата и Посолството на Кралство Испания. Групата е посетила повече от 23 държави в целия свят. Участвала е във фестивали на пет континента. Ансамбълът има корени още от XV век, а мисията на музикантите е да поддържат вековните традиции на музиката и популярния фолклор. По-рано днес изпълнителите бяха посрещнати от заместник-кмета проф. Георги Камарашев и от директора на дирекция „Култура, туризъм и международни дейности“ Нелина Църова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Магията на испанската музика и фолклор оживява тази вечер край паметника на Асеневци"}
{"url": "https://trud.bg/%d0%b4%d0%be%d1%86-%d0%b4-%d1%80-%d0%b4%d0%b8%d0%b0%d0%bd%d0%b0-%d0%ba%d0%be%d0%b2%d0%b0%d1%87%d0%b5%d0%b2%d0%b0-%d0%bf%d0%be%d0%bb%d0%b0%d0%b3%d0%b0-%d0%ba%d0%bb%d0%b5%d1%82%d0%b2%d0%b0-%d0%ba%d0%b0/", "text": "На 5 септември 2019 г., между 9.00 и 9.30 часа доц. д-р Диана Ковачева ще положи клетва като омбудсман пред Народното събрание. Това съобщиха от пресслужбата на Омбудсмана на Република България. Тя е заместник-омбудсман от началото на 2016 г. и по закон след предсрочно прекратените правомощия на омбудсмана поема поста до избора на нов национален обществен защитник. Диана Ковачева е правосъден министър в периода 2011-2013 година и дългогодишен изпълнителен директор на националното представителство на Transparency International в България. Работи като научен сътрудник в Института за правни науки, БАН и е преподавател в Юридическия факултет на УНСС. Завършила е право в Софийския университет „Св. Климент Охридски”. Магистър по право на Европейския съюз и съдебна система, Университет Нанси II, Франция. Доцент – доктор по международно право и международни отношения. Автор на редица статии и монографии в сферата на международното право. Носител е на ордена на Британската империя на Нейно величество Кралица Елизабет II.  Владее английски, френски и руски език. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Доц. д-р Диана Ковачева полага клетва като омбудсман на 5 септември"}
{"url": "https://trud.bg/%d1%81%d0%b5%d1%80%d0%b8%d0%bd%d0%b0-%d1%81-%d0%bf%d0%be%d0%b1%d0%b5%d0%b4%d0%b0-%e2%84%96100/", "text": "Серина Уилямс спечели победа №100 на Ю Ес оупън по пътя към полуфинала при жените. Американката отнесе с 6:1, 6:0 Киан Ван (Китай) за 44 минути като загуби едва 15 точки през целия мач. Съперничката й пък не вкара нито един печеливш удар.  „Влагам много страст в това, което правя, крещя и се боря, понякога се оплаквам – призна Серина. – Всички, които обичат работата си, постъпват така. Но не се опитвам да сплаша съперничките си. Не смятам, че трябва да ме приемат така.“", "date": "2019.09.04", "title": " Серина с победа №100"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-475/", "text": "Нови правила за плащане на ДДС Режат схеми за укриване на налога. Изискват доказване на извършения превоз до страна от ЕС.               Дължат ли се данъци за медицинска застраховка от фирмата Данъчен консулт на „Труд“.             Режисьори и актьори в протестите срещу Гешев Адвокати без клиенти, провалили се политици и аутсайдери с амбиции – начело на метежите срещу независимостта на съдебната власт – анализ на „Труд“.           Септември няма да е май. Дали октомври ще е Мая? Без червения вот кампанията на Манолова е обречена на провал – коментар на д-р Борислав Цеков.             Престъпници и жертви живеят заедно и в престижните квартали Жестоките убийци пред очите ни стават такива, казва д-р Тихомир Стойчев, бивш шеф на ЦСБОП, в интервю за „Труд“.         Имперско шушукане в Грузия Реформаторът-премиер Мамука Бахтадзе бе заменен от човек, заради когото Тбилиси завря от протести – коментар на Емил Спахийски.         Съединението и македонските българи Спиро Матеев Костов е инициаторът за създаването на БТЦРК – „Мистериите на българските земи“ с проф. Пламен Павлов.           Шекспир в спорта Силует на Себастиан Коу. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Вижте акцентите в броя на вестник „Труд“ в четвъртък, 5 септември 2019"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bc%d0%be%d0%b3%d0%b0-%d0%b4%d0%b0-%d0%bf%d0%be%d0%ba%d0%b0%d0%b6%d0%b0-%d0%bd%d0%b0-%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be/", "text": "Мога да покажа на Мая Манолова една по една новите 100 детски градини. Това каза кметът на София Йорданка Фандъкова относно кандидатурата на Мая Манолова за кмет на столицата. „Чух, че г-жа Манолова е питала къде са училищата и детските градини в кварталите. Тук са – в кварталите“, каза Фандъкова. Тя уточни, че до края на годината се очаква още 5 да бъдат завършени. „Строим общо 8 в момента и започваме още 9. Това е работа“, заяви кметът на София. По думите й развитието на София не е лесно. „Развитието на София изисква работа. И аз съм срещала много трудности по пътя си, но не съм се отказвала, защото съм поела ясен ангажимент“, отбеляза кметът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Фандъкова: Мога да покажа на Мая Манолова една по една новите 100 детски градини"}
{"url": "https://trud.bg/%d0%b4%d0%b2%d0%b0-%d0%bf%d1%80%d0%be%d1%82%d0%b5%d1%81%d1%82%d0%b0-%d0%b5%d0%b4%d0%bd%d0%b0-%d1%86%d0%b5%d0%bb-%d1%81%d0%b0%d0%bc%d0%be%d1%80%d0%b0%d0%b7%d0%bf%d1%80%d0%b0%d0%b2%d0%b0-%d0%bd%d0%b0/", "text": "Иво Прокопиев и Цветан Василев водят дългогодишна война с правоохранителните органи, в опит да избегнат наказателната отговорност за простъпките си. Докато обаче за Василев отмъкването на 5 милиарда лева от КТБ и бягството в чужбина, откъдето плаща на наемници да дискредитират прокуратурата, се е превърнало едва ли не в спорт (защото няма здравомислещ човек, който да повярва на небивалиците му за „успешната банка“ срутена от „лошите“), то за Прокопиев битката с държавността е по-многопластова и се води от него „на терен“. Целта на разградския олигарх през годините винаги е била не само да овладее напълно съдебната система, но и да подчини всяка легитимно избрана власт, чрез силата на мейнстрийма, който контролира. Очевидно загубвайки позиции в третото правителство на ГЕРБ, Прокопиев вече е наясно, че трябва да смени тактиката, а висящото му дело за участие в организирана престъпна група налага отчаяно да бърза. От своя страна Василев също не разполага с време, защото отдавна е застрашен от екстрадиране, а от друга страна, осъдителна присъда на Специализирания наказателен съд ще сложи точка на опитите му да се представя вече пета година за „жертва“ на системата. Общият враг и на двамата, разбира се, е прокуратурата. Прокопиев успя да инсталира на най-високия пост в съдебната система пионката си Лозан Панов, който четири години се изявява повече като политик от „Да, България“, отколкото като съдия № 1. Но за огромно съжаление на олигархичното задкулисие не така стоят нещата с държавното обвинение, което успя да запази до голяма степен своята независимост и да устои на атаките на цялата кохорта от грантови НПО-та, контролирани от Прокопиев и създадени единствено за война с държавата и в частност – прокуратурата. След като стана ясно, че прокурорската колегия на ВСС номинира в своето конституционно право единодушно заместник-главния прокурор Иван Гешев за поста на главен обвинител в държавата, а нито Василев, нито Прокопиев ще могат по законен начин да се опитат да инсталират (по подобие на Лозан Панов) тяхна марионетка за главен прокурор, отчаянието им не само стана видно, но и генерира у тях неистово желание за хаос в държавата. Сега вече двамата се надяват чрез уличен натиск да принудят ВСС да не избере Гешев, а лозунгите за сваляне на правителството трябва да дадат според тях знак и на Борисов, че олигарсите този път са готови да отидат и по-далеч от обикновените разходки на шепа протестъри под прозорците на „Дондуков“ и пред Съдебната палата. Формално следващата седмица се очакват два протеста – един във вторник и един в четвъртък. Първият е организиран привидно от НПО-то „Правосъдие за всеки“, което обединява грантаджии-протестъри, захранвани през годините от „Отворено общество“ на Сорос и на пряко подчинение на Прокопиев. За лице на втория пък е определен видинчанина Георги Георгиев от „БОЕЦ“, понастоящем обвиняем за хулиганство. Георгиев не крие по никакъв начин близостта си с Цветан Василев (напротив, сам пуска в публичното пространство снимки от посещенията си в Белград), а при положение, че не работи нищо друго, освен да пише във фейсбук статуси против Борисов и Цацаров (а сега вече и против Гешев) и да носи плакати против тях, няма съмнение кой осигурява издръжката му. На практика обаче, макар чисто формално „протестите“ да са разделени, хората, които ще присъстват на тях, са едни и същи. Едни и същи са и целите им, а за съжаление се наблюдава и единност в призивите им как да бъдат постигнати тези цели. Но докато за „БОЕЦ“ уличната лексика и хулиганският привкус отдавна са правило, то твърдият тон на лидерите на „Правосъдие за всеки“ трябва да даде ясен знак за малобройните им сподвижници (основно служители на кръга „Капитал“, защитници на гей браковете, джендър идеологията и неолибералните „ценности“), че този път целта е ескалация на напрежението. Разбира се, не става въпрос за няколкото домата, които Николай Колев – Босия със сигурност дежурно ще метне към храма на Темида. Призивите за „гняв“, „ядосване“, „твърдост“ и „постигане на резултат“ кореспондират напълно с призивите за открито насилие от хората на „БОЕЦ“ – „кръв“, „измитане“, „камъни“, „връзване“, „блокада“, „пряк сблъсък“, „гражданска революция“ и прочие словосъчетания, характерни не за демократичен протест в защита на идеи, а за саморазправа на улицата с държавността. Макар напълно незаконни и антиконституционни, ескалацията на тези призиви в последните дни ясно показва, че провокация, в дните на протестите, ще бъде умишлено търсена от „Правосъдие за всеки“ и „БОЕЦ“. Така, чрез „кръв“, Прокопиев и Василев може би се надяват, че правителството ще подаде оставка, а на новите избори, подкрепяните от олигарсите „автентични“ десни на Иван Костов ще успеят по някакъв виртуозен начин да излъжат един милион избиратели да гласуват за тях. При тази бъдеща ситуация-мираж, бонусът им – нов главен прокурор, контролиран от тандема Прокопиев-Василев, се подразбира от само себе си. (Следователят – протестър Бойко Атанасов, участник в не една и две техни прояви, дори вече беше определен като „граждански кандидат“за този пост). При тази ситуация от изключителна важност ще бъде как ще реагират правоохранителните органи, призвани да опазят обществения ред от хулиганските действия на задкулисието.   МВР да анализира Един адекватен анализ от страна на МВР със сигурност би подпомогнал опазването от провокации, а обществото отдавна е казало думата си за хората, които превръщат анархията в правило – те, както и менторите им, нямат никакво място в дневния ред на държава, част от Европейския съюз, спазваща законността и принципите на демокрацията, за което получава и съответното признание от европейските ни партньори.", "date": "2019.09.04", "title": " Два протеста, една цел – саморазправа на улицата с държавността\t"}
{"url": "https://trud.bg/%d0%b2%d1%8a%d0%bb%d1%87%d0%b8%d1%82%d1%80%d1%8a%d0%bd%d1%81%d0%ba%d0%be%d1%82%d0%be-%d1%81%d1%8a%d0%ba%d1%80%d0%be%d0%b2%d0%b8%d1%89%d0%b5-%d0%b8-%d0%b7%d0%bb%d0%b0%d1%82%d0%be%d1%82%d0%be-%d0%bd/", "text": "8 000 посетители вече са разгледали изложбите Две от най-елитните български съкровища могат да бъдат видени в Бургас до края на септември. Близо 8 хиляди посетители вече са разгледали гостуващите изложби „Тракийското златно съкровище от Вълчитрън“ и „Споменът за Велика България“ в зала „Трезор“ на Археологическия музей от началото на летния сезон. Вълчитрънското съкровище е най-голямото тракийско златно съкровище, открито до този момент в пределите на страната. Съставено е от девет съда с чистотата на златото 88% и общо тегло 12.5 кг, като най-големият от тях е 4.5 кг. Предполага се, че златните съдове са използвани в култовите практики на тракийските царе-жреци, живели в периода 1600-1200 години преди Хр. В изложбата „Споменът за Велика България“ са представени най-впечатляващите предмети от съкровището на хан Кубрат от Малая Перешчепина – златните пръстени на хана с неговото име, жезъл, златни бокали и кани, златен ритон, златни накрайници и апликации от ханския колан и мн. др. Те са единствени музейни копия на оригиналите, които се съхраняват в музея „Ермитаж“ в Санкт Петербург. Експонатите са собственост на Национален исторически музей-София и са изработени специално, за да може родната публика да се докосне до историята на прабългарите. Съкровището на хан Кубрат е най-голямото ранносредновековно съкровище, открито до този момент в Европа. То е съставено от златни и сребърни предмети с обща тежест 76 кг, които красноречиво илюстрират изключителната икономическа мощ на държавата на хан Кубрат, известна в историческите извори като „Велика България“.", "date": "2019.09.04", "title": " Вълчитрънското съкровище и златото на Кубрат в Археологическия музей в Бургас"}
{"url": "https://trud.bg/%d0%bc%d0%b5%d0%b4%d0%b2%d0%b5%d0%b4%d0%b5%d0%b2-%d1%81%d0%b5-%d0%bf%d0%be%d0%bc%d0%b8%d1%80%d0%b8-%d1%81-%d0%bf%d1%83%d0%b1%d0%bb%d0%b8%d0%ba%d0%b0%d1%82%d0%b0/", "text": "Даниил Медведев и публиката в Ню Йорк заровиха томахавката след победата на руснака със 7:6 (6), 6:3, 3:6, 6:1 над Стан Вавринка (Швейцария) по пътя към полуфинала. Конфликтът е още от втория кръг, когато руснакът им показа среден пръст, а след това обяви, че отношението срещу него го мотивира да побеждава. Този път феновете не го освиркаха, а тенисистът вместо да ги дразни дори направи опит за извинение.  „Това, което направих, не е правилно, но явно хората все още ме харесват – заяви Медведев. – Просто се опитвам да бъда себе си.“  Треньорът му Жил Сервара пък го защити с довода, че руснакът бил особен характер.  „Той е неразбран гений, със сигурност не е злодей – смята френският специалист. – Определено е интересно да му бъда треньор. Достатъчно е умен, за да знае, че е постъпил неправилно и ще си извлече поука. Наясно е, че ако продължава така, ще си навлече още неприятности.“  Загубилият Вавринка пък не предрича повече успехи на Медведев в турнира.  „Би могъл и да спечели титлата, но според мен няма да го направи – твърди Стан. – Изигра много тежки мачове и се видя, че вече е доста уморен. За да вдигне трофея, ще трябва да завърши на високо ниво още два, при това срещу много силни противници.“", "date": "2019.09.04", "title": " Медведев се помири с публиката"}
{"url": "https://trud.bg/110-%d0%b4%d0%ba%d0%b0-%d0%b3%d0%be%d1%80%d0%b8-%d1%81%d0%b0-%d0%b8%d0%b7%d0%b3%d0%be%d1%80%d1%8f%d0%bb%d0%b8-%d0%b2-%d1%88%d1%83%d0%bc%d0%b5%d0%bd%d1%81%d0%ba%d0%be/", "text": "Три пожара в горските територии са регистрирани от началото на годината на територията на ДГС-Шумен. 101 декара храсти, широколистни и иглолистни гори са горели край селата Кладенец, Благово и Черенча. В стопанството има график за дежурства с цел опазване на горите, като се следи около местата, където се събират туристи. Интензивни са проверките около заслоните и огнищата в ПП „Шуменско плато“, където често през почивните дни се пали огън. Горските следят и работата на земеделските стопани, и на пастирите, които пасат животни в близост до горските територии. Според инж. Атила Месут от шуменското ДГС най-често пожарите в горите се причиняват при палене на стърнища и храсти преди почвоподготовката за есенниците или с цел освобождаване на нови площи за паша. Ръководството на ДГС-Шумен призовава хората да не палят огън извън населените места, защото продължителното засушаване и високите температури през последните дни са изключително опасни. Глоба от 500 лв. грози всеки, който запали огън на открито на разстояние по-малко от 100 метра от границите на горските територии. Същата санкция се налага и за палене на огън в горите извън определените от стопанството зони. От териториалното поделение напомнят, че гражданите трябва да подадат сигнал на телефон 112, ако станат свидетели на пожар или нерегламентирани дейности в горските територии.", "date": "2019.09.04", "title": " 110 дка гори са изгоряли в Шуменско\t"}
{"url": "https://trud.bg/%d0%b2%d1%80%d0%b5%d0%bc%d0%b5-%d0%b5-%d0%b4%d0%b0-%d0%bf%d1%80%d0%b5%d0%bc%d0%b0%d1%85%d0%bd%d0%b5%d0%bc-%d1%82%d0%b0%d0%b2%d0%b0%d0%bd%d0%b0-%d0%b2%d1%8a%d1%80%d1%85%d1%83-%d0%bf%d0%bb%d0%b0%d1%89/", "text": "Това е неефективно средство за борба с престъпността и тероризма Две години след последния опит за сваляне на тавана върху плащанията в брой е време да повдигнем темата отново. Но този път, не за да го свалим, а за да го увеличим, или още по-добре, за да го премахнем напълно. От Експертен клуб за икономиката и политика наскоро публикувахме доклад, в който препоръчваме именно това, не просто защото тази регулация потъпква правата на гражданите, но и защото няма абсолютно никакви данни, които да показват, че ограничаването на плащанията в брой има осезаем ефект върху размера на сивата икономика. А това е единственият аргумент за неговото съществуване. През 2018 г. Европейската комисия публикува подробен доклад по темата, в който еднозначно заключи, че ограничаването на плащанията в брой в страните-членки на Европейския съюз (където има такова) е неефективно средство за борба с престъпността, тероризма и сивата икономика. Поради този факт комисията в същия доклад оттегли подкрепата си за подобен род регулации, като се има предвид, че в миналото тя беше основната институция, която промотираше тяхното прилагане в рамките на ЕС. Когато преди две години правителството се опита да свали тавана на плащанията в брой интуицията на по-голямата част от българското общество беше против тази мярка. Две години по-късно вече и Европейската комисия е съгласна. Първият проблем с кешовите ограничения е, че те по никакъв начин не фокусират същинската престъпна икономика, където всъщност са концентрирани най-крупните неосчетоводени суми и пропуснати за хазната данъци. Това е така, защото в тази „твърда“ сива икономика (която е част от по-широката сива икономика) влизат сделки, при които и двете страни са наясно, че извършват закононарушение и съответно и двете страни избягват да осчетоводяват съответните сделки пред данъчните власти. Когато две групировки сключват наркосделка, на нито една не u пука какъв е лимитът върху плащанията в брой. Колкото и да е стриктен, те няма да го спазят, защото са взели съзнателно решение да нарушат закона. Освен този тип „твърда“ сива икономика има и такава, която може да се нарече „мека“, при която нарушението на закона е едностранно. Примерно, малък квартален магазин за хранителни стоки не осчетоводява (частично или напълно) ДДС. В повечето случаи обикновеният потребител на подобни магазини не е наясно с това, съответно не извършва съзнателно закононарушение. На теория ограниченията на плащанията в брой могат да имат ефект именно при този род сделки, при които поне едната страна се стреми да спазва закона и съответно е много вероятно да се опита да спази и тази регулация. Обаче, както често се случва, реалността се оказва доста далеч от теорията. Проблемът е, че повечето подобен тип сделки се осъществяват за много малки суми. В повечето случаи когато става въпрос за подобни сделки говорим за дребни ежедневни потребителски покупки от около 20 лв., максимум 50-100 лв. в по-редки случаи. В най-редките случаи става въпрос за покупки на стойност няколкостотин лева. Ако говорим за сделки за над 1000 лв., камо ли над 10 000 лв., вече говорим за много големи покупки на коли, висококачествена модерна техника (компютри, телевизори и подобни). Това са все покупки, които се извършват рядко – веднъж на няколко години от даден потребител и съответно честотата им е много по-ниска, отколкото дребните покупки за 20-100 лв. Поради този факт логически трябва да заключим, че освен ако не е изключително нисък, таванът върху плащанията в брой няма да окаже осезаем ефект върху „меката“ (едностранна) сива икономика. И именно това сочат данните. Според най-актуалното изследване на мултинационалната счетоводна фирма Ernst&Young върху сивата икономика в България, за да има дори минимален ефект от лимита върху плащанията в брой, то той трябва да бъде свален до максимум 60 лв. В този случай може да се очаква спад в размера на сивата икономика от около 1% от БВП, и то в оптимистичния сценарий. Ако искаме по-сериозно ограничаване на сивия сектор, то според сметките на Ernst&Young трябва да свалим тавана на 20 лв. и тогава може да очакваме понижение от около 4% от БВП. Както би трябвало да е очевидно, подобни ограничения са напълно неприложими. Да се свали лимита на 20 лв. означава гражданите да бъдат принудени да плащат по електронен път в почти всеки случай. Представете си да излезете на ресторант и да не можете да платите в брой. Или пък когато отидете до магазина, за да напазарувате за няколко дни. Дори сметките за ток, телефон, вода, и със сигурност парно, ще можете да плащате единствено по електронен път. Трудно е дори да си представим колко ограничаваща би била подобна регулация за финансовата свобода на гражданите. Освен за потребителите подобна изключително сурова регулация би имала и задушаващ ефект върху бизнеса, особено дребния развиващ се бизнес. Да, и в момента има хора, които дори що се отнася за дребни транзакции предпочитат да плащат по електронен път, но тези хора все още са малцинство. И най-важното, те са избрали да го правят доброволно, а не защото държавата ги принуждава. Както виждаме, и в единия, и в другия случай ограниченията върху плащанията в брой няма как да имат ефект. Данните отново са красноречиви – не се наблюдава никаква положителна статистическа връзка между прилагането на лимити върху плащанията в брой и ограничаването на сивата икономика. Подробно сме описали данните в нашия доклад. В Европа има редица примери на страни без каквито и да е лимити върху плащанията в брой като Германия, Австрия и Холандия, но с много ниски нива на сива икономика – вариращи между 7% и 11% от БВП. Има и обратни примери. Държавите с най-стриктни ограничения в момента са Гърция, Италия и Испания и в тези страни сивата икономика варира между 17% и 22% от БВП. Картината в България е ясна. Ние имаме ограничение върху плащанията в брой от 2011 г. (15 000 лв. тогава), което през 2015 г. бе свалено на 10 000 лв., но без това да е оказало някакъв осезаем ефект върху размера на сивия сектор. Той продължава да си е около 30% от БВП. Неслучайно Министерството на финансите и НАП никога не обосновават идеите си за по-стриктни регулации с данни. Защото просто нямат. Единствената функция, която подобни регулации изпълняват е да прокарват лобистките интереси на банки и фирми за кредитни карти. Интересът тук е очевиден. Ако хората са принудени да ползват по-малко кеш и повече банкови услуги и карти, печалбите на банките се увеличават. Това е единственият ефект от подобни регулации, но той се постига в ущърб на финансовата свобода на гражданите, които са напълно в правото си да избират по какъв начин да се разплащат. Най-големият и опасен абсурд на подобни регулации е, че те третират всеки, който иска да плаща в брой като престъпник просто заради избрания от него метод за разплащане. Нека бъде ясно – да плащаш в брой не е престъпление, а фундаментално финансово право, което в никакъв случай не трябва да позволяваме да ни бъде отнето.", "date": "2019.09.04", "title": " Време е да премахнем тавана върху плащанията в брой\t"}
{"url": "https://trud.bg/%d0%ba%d0%bc%d0%b5%d1%82%d0%b8%d1%86%d0%b0%d1%82%d0%b0-%d0%bd%d0%b0-%d0%bf%d0%b5%d1%80%d0%bd%d0%b8%d0%ba-%d0%b2%d1%8f%d1%80%d0%b0-%d1%86%d0%b5%d1%80%d0%be%d0%b2%d1%81%d0%ba%d0%b0-%d0%bf%d1%80%d0%b5/", "text": "Проверката в ТЕЦ-Перник е реализирана от органите на МВР. Главният прокурор също се ангажира. Ангажимент поеха и министърът на околната среда и водите г-н Нено Димов, както и премиерът г-н Бойко Борисов. Надяваме се, че източникът на замърсяване на въздуха в общината ще бъде намерен. От общината ще оказваме съдействие, както досега. Това заяви пред „Труд“ кметицата на Перник Вяра Церовска по повод наредената от Сотир Цацаров п  Тя ще бъде извършена от Министерството на околната среда и водите, като резултатите трябва да излязат до месец. „Проверката, която направихме тази седмица не е, защото имаше протест на хората – тя беше 16-та поред. РИОСВ-Перник има задачата да следи за спазването на екологичното законодателство. Ние им помагаме. Не сме спирали да работим по въпроса през последните 6 месеца“, каза кметицата.", "date": "2019.09.04", "title": " Кметицата на Перник Вяра Церовска пред „Труд“: Надяваме се да открият източника на замърсяване на въздуха"}
{"url": "https://trud.bg/%d1%83%d1%87%d0%b8%d0%bb%d0%b8%d1%89%d0%b5%d1%82%d0%be-%d0%b2-%d1%81%d0%b2-%d0%b2%d0%bb%d0%b0%d1%81-%d1%81-%d1%80%d0%b0%d0%b7%d1%88%d0%b8%d1%80%d0%b5%d0%bd%d0%b0-%d0%b1%d0%b0%d0%b7%d0%b0/", "text": "Преди дни кметът на Община Несебър Николай Димитров извърши инспекция на завършилото разширение на ОУ “Св.Св. Кирил и Методий” – гр. Свети Влас. Строителството на планираната надстройка започна в средата на месец март и приключи в определените срокове до началото на новата учебна година. Така сградата на ОУ“Св.Св. Кирил и Методий” – Свети Влас е готова да посрещне децата в първия учебен ден. Училището се сдоби с надстройка, която се явява нов етаж към съществуващ сектор от сградата. Проектирана е за начален етап на обучение и е функционално отделена от помещенията на по-големите ученици. Класните стаи в новата надстройка са две, за по 26/28 ученици в паралелка. Учебните стаи, стълбището и тоалетните са проектирани според съвременните изисквания и наредбите, като до тях е осигурен и достъп за хора с различни увреждания. Настилката в новите класни стаи е съобразена с последните тенденции при оборудване на обучителни помещения за деца. Тя е от PVC материал с антибактериални и противохлъзгащи  свойства. Училището има видеонаблюдение, което включва и новата надстройка. С предприетите действия по разширяване на съществуващата база на училището, се постига възможност за увеличаване на паралелките и пълен обхват на децата в начален курс на обучение. В строителните планове на общината за текущата година се предвижда продължаване на изграждането на новия спортен комплекс с футболно игрище в Св. Влас. Проектът за нова детска градина в кв. “Русалка“ е в процес на одобряване и  издаване на строително разрешение за обекта.  Приоритет в социалната политика на Община Несебър, са децата и тяхното обучение възпитание и развитие. Ежегодно се отделя значителни средства за обновяване, поддържане и разширение на съществуващата на територията на общината учебна база.Използваните ресурси са както от общинския бюджет, така и от привлечени по национални и европейски програми средства.", "date": "2019.09.04", "title": " Училището в Св. Влас с разширена база"}
{"url": "https://trud.bg/%d0%b0%d1%80%d1%85%d0%b5%d0%be%d0%bb%d0%be%d0%b7%d0%b8-%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%be%d1%82%d0%b1%d1%80%d0%b0%d0%bd%d0%b8%d1%82%d0%b5%d0%bb%d0%bd%d0%b0-%d1%83%d0%bd%d0%b8/", "text": "Уникална кула откри екипът на археологът проф. Константин Тотев при старта на  разкопките на крепостта Трапезица във Велико Търново. Съоръжението е извън туристическата преграда на хълма. По време на почистването на скалния венец от запад от алпинисти, до Църква № 23 специалистите попаднали на Кула №4.Засечени са основните габарити на отбранителната кула. Западната платформа е с размер от 6 метра, а от двете страни стените са по 4 метра. Според проучвателите то се отличава от другите кули на хълма точно по размерите си и променя силуета на Столично Търново от страна на фортификацията. Продължават и проучванията на Църква № 23  и на некропола в близост до храма. До момента са маркирани около 20 гроба, от които 7 са детски. Инвентарът в тях е типичен за Второто българско царство.  В момента работим в северната част. Всички погребани са положени в дървени ковчези, обковани с железни пирони или сглобки. В детските погребения се намират играчки като керамични топчета. Други интересни находки са копчета, монети и щипка, използвана за загасяне на свещ“, обясни Константин Тотев.Той допълни, че неговият екип е започнал работата на терен със закъснение и се очаква да приключат в края на октомври. „Надяваме се да завършим проучването на некропола около църква № 23, за да може тя да бъде консервирана и реставрирана“, изтъкнаха археолозите. Те допълниха, че в хоросанова камера в храма бе открит уникалният кръст-енколпион по- рано през годината. Църквата е ценна и заради стенописите намерени в нея. Зографиите  дават сведения за живописта  на Второто българско царство. В Църква №23 са запазени изображенията и във високите части до тавана макар стенописите да са на парчета. До момента сме разгледали 4-5 сцени. След реставрацията им ще бъдат изложени. Находките са ценни, защото информацията за  художествената култура от този период не и достатъчно богата. Проучванията на Трапезица тази година се водят от три екипа с ръководители проф. Константин Тотев, доц. Мирко Робов и доц. Деян Рабовянов .  Те разполагат с по 20 000 лева от държавата за работата на терен. Разкритите архитектурни структури ще бъдат запазвани с полева консервация, т.е. чрез засипване.", "date": "2019.09.04", "title": " Археолози откриха уникална отбранителна кула на крепостта Трапезица в Търново"}
{"url": "https://trud.bg/%d1%85%d0%b0%d1%81%d0%b0%d0%bd-%d1%80%d0%be%d1%85%d0%b0%d0%bd%d0%b8-%d0%b4%d0%b0%d0%b2%d0%b0-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%82%d0%b5-%d1%81%d0%b8%d0%bb/", "text": "Иранският президент Хасан Рохани даде на европейските сили още два месеца, за да спасят ядреното споразумение от 2015 г., но предупреди, че Техеран все пак се готви за по-нататъшни значителни нарушения на сделката, които могат да имат „извънредни последици“, предаде Ройтерс, като се позова на държавната телевизия. Преди това ирански служители дадоха смесени сигнали в отговор на френско предложение за спасяване на споразумението чрез предоставяне на кредитни линии за 15 милиарда долара на Иран до края на годината, ако той напълно се върне към изпълнение на сделката. Висш ирански служител каза, че Техеран ще се върне към изпълнение на сделката, ако получи парите под формата на кредитни линии или продажби на петрол, а иранската телевизия Прес Ти Ви заяви, че Техеран е отхвърлил предложение за подобен европейски заем. „Мисля, че е малко вероятно да постигнем резултат с Европа до днес или утре . . . Европа ще има още два месеца, за да изпълни своите ангажименти“, каза Рохани.  По думите му Иран ще продължи с плановете за по-нататъшно нарушаване на споразумението и ускоряване на своята ядрена дейност. „Третата стъпка (в намаляването на ангажиментите на Иран) ще бъде най-важна и ще има извънредни последици“, заяви той. По-рано Рохани заплаши с по-нататъшни стъпки до 5 септември, ако Франция и другите европейски държави, участващи в сделката, не направят повече за защита на Иран от въздействието на санкциите на САЩ, информира БТА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Хасан Рохани дава на европейските сили два месеца за спасяване на ядрената сделка"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%ba%d0%be%d0%bd%d1%84%d0%b8%d1%81%d0%ba%d1%83%d0%b2%d0%b0-%d1%85%d0%b5%d1%80%d0%be/", "text": "Британската полиция конфискува 1,3 тона хероин на стойност 120 млн. паунда. Наркотикът е бил завит в хавлии и халати в корабен контейнер, акостирал в Съфолк, пише Би Би Си. Акцията е дело на Националната агенция по престъпността (NCA). Служителите иззели пратката, след което изпратили контейнера по зададения маршрут към Антверпен. След това бил натоварен на камион, който пристигнал холандския град Ротердам. Там полицията арестувала четирима души при разтоварването. По думите на полицията това е най-голямата пратка, достигала бреговете на Великобритания. Според кореспонденти на британската медия хероинът, опакован в пакети по 1 кг, идва от Пакистан. Според информацията отнело на полицията 6 часа да изнесе огромната пратка. В началото на август при подобни обстоятелства бяха намерени 400 кг хероин за около 40 млн. паунда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Британската полиция конфискува хероин за 120 млн. паунда"}
{"url": "https://trud.bg/%d0%be%d0%b1%d1%83%d1%87%d0%b0%d0%b2%d0%b0%d1%82-%d1%82%d1%83%d1%80%d1%81%d0%ba%d0%b8-%d0%b2%d0%be%d0%b5%d0%bd%d0%bd%d0%b8-%d0%b4%d0%b0-%d1%80%d0%b0%d0%b1%d0%be%d1%82%d1%8f%d1%82-%d1%81-%d1%80%d0%b0/", "text": "В Русия започна обучението на турските военни за опериране със зенитно-ракетната система С-400. Това става ясно от официално съобщение от Министерството на отбраната в Анкара, като се уточнява, че в обучението е включен персонал от ВВС на Турция, съобщава вестник Yeni Safak. След продължителните усилия за финализиране на споразумение за доставки на система за противовъздушна отбрана от САЩ, които завършиха без успех, през 2017 г. Анкара подписа договор за закупуване на С-400s от Русия. Американските служители призоваха Турция да закупи американски ракети „Пейтриът“, твърдейки, че руската система би била несъвместима със системите на НАТО и би изложил на риск сигурността на изтребителите от пето поколение F-35. Турция обаче подчерта, че С-400 няма да бъде интегрирана в системите на НАТО и няма да представлява заплаха за Алианса. Анкара дори призова да се сформира комисия, която да изясни всички технически въпроси, но САЩ не отговориха на предложението на Турция.  Вашингтон заплаши със санкции Анкара, ако финализира сделката с Москва, на което Турция отговори, че ще отговори с огледални мерки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Обучават турски военни да работят с ракети С-400 в Русия"}
{"url": "https://trud.bg/%d0%b8%d0%b7%d0%b7%d0%b5%d1%85%d0%b0-%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0-%d0%b8-%d1%81%d0%b5%d0%bc%d0%b5%d0%bd%d0%b0-%d0%be%d1%82-%d0%ba%d1%8a%d1%89%d0%b0/", "text": "Полицаи от РУ-Нови пазар претърсиха къща и очаквано попаднаха на дрога. От дома на 31-годишният Д.С. били иззети 12 грама суха тревиста маса, семена канабис и 4 грама бяло прахообразно вещество. Домакинът от  ул.“Лудогорие“ в град Нови пазар обяснил, че находките са канабис и амфетамин. Започнато е досъдебно производство. Предстои да бъдат назначени експертизи. Д.С. е познат на полицията със стара кражба, научи „Труд“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Иззеха марихуана и семена от къща"}
{"url": "https://trud.bg/%d0%b6%d0%b8%d0%bb%d0%b8%d1%89%d0%bd%d0%b0-%d1%81%d0%b3%d1%80%d0%b0%d0%b4%d0%b0-%d0%b3%d0%be%d1%80%d0%b8-%d0%b2-%d0%b1%d1%83%d1%85%d0%be%d0%b2%d0%be-%d0%b5%d0%b2%d0%b0%d0%ba%d1%83%d0%b8%d1%80%d0%b0/", "text": "Пожар гори в жилищна сграда в Бухово, евакуирани са всички хора в нея. Това каза директорът на ГД „Пожарна безопасност и защита на населението“ главен комисар Николай Николов по време на изслушване във Вътрешна комисия в отговор на въпрос за пожарите на депутата от ГЕРБ Красимир Ципов. „За днес трябва да кажем, че са възникнали до момента 48 пожара. Няма такъв, който да изисква допълнителни сили от съседни региони. Преди пет минути ми се обадиха, че пожарът, който създава известен проблем е пожар в жилищна сграда в Бухово, на площ около 450 кв. м. Гори целият покрив, всички хора са евакуирани. Няма опасност за тях. Следим ситуацията“, каза още главен комисар Николов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Жилищна сграда гори в Бухово, евакуирани са всички хора в нея"}
{"url": "https://trud.bg/%d0%ba%d0%b5%d0%b4%d1%80%d0%be%d0%b2%d0%be%d1%82%d0%be-%d0%bc%d0%b0%d1%81%d0%bb%d0%be-%d0%b7%d0%b0%d0%b1%d0%b0%d0%b2%d1%8f-%d1%81%d1%82%d0%b0%d1%80%d0%b5%d0%b5%d0%bd%d0%b5%d1%82%d0%be/", "text": "Учени са установили, че вкусните кедрови ядки съдържат много повече белтъчини, отколкото различините видове месо, при това се усвояват напълно от организма ни. Те осигуряват и всички необходими аминокиселини, полиненаситени мастни киселини, невероятен набор от антиоксиданти, минерални вещества, микроелементи, витамини от групата В, които забавят стареенето. Тези витамини в кедровото масло са 5 пъти повече, отколкото в зехтина, а витамин F е над 3 пъти повече, отколкото в рибеното масло. Кедровото масло се използва не само в кулинарията, но и като ефикасно целебно средство. Търсенето на качествено масло винаги е било голямо, независимо от високата му цена. За лечебни и профилактични цели кедровото масло обикновено се пие по 1-2 с. л. преди ядене. Прилага се и при сериозни заболявания – онкологични, сърдечно-съдови, на стомашно-чревния тракт, при бъбречни и чернодробни проблеми, но след консултация с лекар. Противопоказания практически няма, освен някаква рядко срещана непоносимост към него. Все пак курсът на лечение се определя от специалист. Ефикасно е при простудни заболявания, нервни разстройства, синдром на хроничната умора, за повишаване на физическата и умствената работоспособност, сваляне нивото на холестерола, усилване на имунитета. Подходящо е и за деца, особено в периода, когато се сменят млечните зъби. Може да се използва без опасност за килограмите, но не бива да се прекалява с него, тъй като калоричността му е висока. То ускорява зарастването на рани, изгаряния, язви и различни кожни заболявания. Подмладява кожата, прави я еластична и гладка, премахва пърхута, косопада и чупливостта на косъма. Не е противопоказано дори за хора с мазна кожа, защото помага да се намали излишното омазняване на принципа на подобното лекува подобно. Има два основни начина за получаване на кедрово масло: със студено пресоване и чрез термична обработка. И в двата случая то изглежда по един и същ начин, но целебните му свойства са различни. При студеното пресоване не се допуска контакт на маслото с метални части. Полученият продукт широко се използва в народната медицина и козметологията. При извличането на маслото с вряла вода и горещо пресоване се получава качествено кедрово масло за кулинарни цели, но много от полезните съставки се разрушават от високата температура. Понякога се прилага и друг начин за получаване на кедрово масло, което се извлича с химически вещества, но то  не е с добро качество. Има начини за проверка на маслото в домашни условия. Ако поставите студенопресованото масло в камерата на хладилника, то няма да се промени, докато другото, получено чрез термична обработка, леко ще помътнее или ще се сгъсти. Друг начин за проверка на маслото е да капнете от него върху чист стъклен съд. Истинското ще се отмие лесно само с  вода, без някакъв препарат, за разлика от ментето.       Макар и рядко, в Сибир се среща легендарният звънтящ кедър. Има различни видове кедри – сибирски, ливански, атласки, хималайски, италиански, китайски, японски, кoрейски, червен кедър, мексикански, но само Сибирският кедър, като навърши 500 години, започва да звъни. Смята се, че въздухът в сибирските кедрови гори е съвсем чист, почти стерилен, поради изобилието от естествени фитонциди. Вредните насекоми като комари, молци, бълхи, кърлежи бягат от кедровите дървета. Всички части на кедъра съдържат лечебни вещества. Неслучайно в Сибир смятат, че кедърът е едно от богатствата на тайгата.", "date": "2019.09.04", "title": " Кедровото масло забавя стареенето\t"}
{"url": "https://trud.bg/%d1%82%d1%80%d0%b8-%d0%b1%d0%b0%d1%80%d0%be%d0%ba%d0%be%d0%b2%d0%b8-%d0%ba%d0%be%d0%bd%d1%86%d0%b5%d1%80%d1%82%d0%b0-%d0%b4%d0%b0%d0%b2%d0%b0%d1%82-%d1%84%d0%b8%d0%bd%d0%b0%d0%bb-%d0%bd%d0%b0-%d0%b2/", "text": "Три изящни барокови концерта ще дадат финал на тазгодишното издание на първия български Международен музикален фестивал „Варненско лято“. В Аулата на Икономическия университет на 8, 11 и 13 септември познавачите ще имат привилегията да се срещнат с изпълнители на старинна музика от най-висок клас от Европа, Русия и Америка. Първи пред варненската публика ще се представи фестивалният оркестър Камерата Орфика с изпълнения, посветени на емблематичния цикъл Бранденбургски концерти на Бах. В създадения от артистичния директор на „Варненско лято“ проф. Марио Хосен оркестър участват съзвездие от барокови солисти от Испания, Италия и Австрия, водени от диригента Лоурънс Голан от САЩ. Вторият концерт е гастрол на клавесинното дуо „А и А“. Харизматичните руски чембалистки Анастасия Антонова и Ана Кискачи са подготвили програма, изпълнена с контрасти и диалогични музикални срещи във времето, разказани с езика на барока, анонсира проф. Хосен. „Варненско лято“ ще закрият изтънченият френски тромпетист Ромен Лельо и съставът му „Convergences“, които ще хвърлят мост от барока до съвремието. Основаният през 1926 г. ММФ „Варненско лято“ тази година стана носител на лейбъла на „Европа за фестивалите, фестивалите за Европа“ /ЕФФЕ/ и лауреат за наградите на ЕФФЕ за 2019-2020 г. Признание получи и бароковият модул. Европейската федерация за старинна и барокова музика REMA е отправила покана за членство към „Варненско лято“, който ще стане първият представител на България и региона в нея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Три барокови концерта дават финал на „Варненско лято“"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%be-%d0%b2-%d0%bc%d1%83%d0%b7%d0%b5%d1%8f-%d0%bd%d0%b0-%d1%81%d0%be%d0%bb%d1%82%d0%b0/", "text": "На 6 септември Поморие става част от инициативата на Министерството на туризма „Денят за вас“. С вход свободен ще са Музеят на солта, Античната куполна гробница и Историческият музей. Безплатните посещения този петък са и част от честванията по повод Съединението на България. Музеят на солта е единствен в страната, а Античната куполна гробница, която датира от ІІ – ІІІ в. сл. Хр. и е единствена по рода си на Балканския полуостров. Гостите на общината и региона могат да посетят и манастира „Свети Вмчк. Георги Победоносец“, както и храм „Преображение Господне“, който е на повече от 250 години, като е най-дълго действащият храм на Българското Черноморие. Проектът на Министерството на туризма „Денят за вас“ се организира за първа година, като началото му бе поставено през юни от община Бургас. Целта е в един ден през летния сезон всички туристически обекти на територията на съответната община да са с вход свободен, като по този начин се привлекат повече посетители, които да се запознаят местните културно-исторически и природни забележителности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Безплатно в Музея на солта"}
{"url": "https://trud.bg/%d0%b6%d0%b0%d0%bd%d0%b4%d0%b0%d1%80%d0%bc%d0%b5%d1%80%d0%b8%d1%8f-%d0%b2%d0%bb%d0%b5%d0%b7%d0%b5-%d0%b2-%d1%82%d0%b5%d1%86-%d1%80%d0%b5%d0%bf%d1%83%d0%b1%d0%bb%d0%b8%d0%ba%d0%b0-%d0%b2-%d0%bf/", "text": "В ТЕЦ „Перник“ и в още три обекта е влязла жандармерия. Това каза министърът на вътрешните работи Младен Маринов пред журналисти в Народното събрание. „Това е по постановление на прокуратурата заедно с Министерство на околната среда и водите. Извършва се проверка по отношение на спазване на законите, свързани с изгарянето на отпадъци и дали това се извършва по регламентирания от закона начин“, допълни още министърът. На въпрос дали има нарушения, той посочи, че на този етап не може да каже. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Жандармерия влезе в четири ТЕЦ-а"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d1%81%d1%8a%d0%b7%d0%b4%d0%b0%d0%b2%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d1%81/", "text": "Правителството прие Постановление, с което на мястото на Националния съвет по миграция и интеграция се създава Национален съвет по миграция, граници, убежище и интеграция. Новият орган осигурява необходимата приемственост по задачите, свързани с формулиране и координация на изпълнението на държавните политики в областта на миграцията, убежището и интеграцията на граждани на трети страни, съобщават от МС. Със създаването на Националния съвет по миграция, граници, убежище и интеграция България изпълнява изискването да създаде национален механизъм за интегрирано гранично управление, заложено от европейското законодателство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Правителството създава Национален съвет по миграция, граници, убежище и интеграция"}
{"url": "https://trud.bg/%d0%bc%d0%b2%d1%80-%d0%b7%d0%b0%d1%81%d0%b8%d0%bb%d0%b2%d0%b0-%d0%ba%d0%be%d0%bd%d1%82%d1%80%d0%be%d0%bb%d0%b0-%d0%bf%d0%be-%d0%bf%d1%8a%d1%82%d0%b8%d1%89%d0%b0%d1%82%d0%b0-%d0%b7%d0%b0-%d0%bf%d1%80/", "text": "Взети са всички необходими мерки за нормалното придвижване по пътищата на страната и граничните пунктове в дните около Деня на Съединението, 6-и септември. Подробности за създадената организация дадоха гл. инспектор Димитър Мичев – началник на „Пътна полиция“, ГДНП, комисар Любомир Костадинов – зам.-началник на „Пътна полиция“ СДВР, главен инспектор Александър Димов – началник на „Пътна полиция“ ОДМВР – София, комисар Румяна Борисова – началник отдел „Гранични проверки“ ГДГП, Бойко Рановски – изпълнителен директор на ИААА и инж. Иван Досев от АПИ. Това съобщиха от пресслужбата на МВР. На 5 септември от 12 до 20 часа и на 6 септември от 8 до 12 часа е създадена необходимата организация за бързо, безпроблемно и безопасно напускане на големите градове, обясни гл. инспектор Димитър Мичев. Същата организация е създадена и за последния от серията почивни дни – 8 септември, за времето от 14 до 20 часа, когато се очаква обратен трафик – в посока големите градове. Той уточни, че през последния работен и последния почивен ден усилията на пътните полицаи ще са насочени към подпомагане на трафика по основните направления и автомагистралите. В почивните дни се предвижда и провеждане на специализирана полицейска операция, насочена срещу шофиране след употреба на алкохол и наркотични вещества, ще се проверява и за правоспособността на водачите. Проверките ще се извършват по всички пътища и малките населени места. Тази година столичната пътна полиция ще си взаимодейства за пръв път с Единния център за контрол на трафика, който вече работи на 80%. Създадена е организация и усилията ще са потокът да бъде контролиран към изходите на града чрез него, допълни комисар Любомир Костадинов. Създадена е организация и при нужда по направленията към автомагистралите да бъдат насочени екипи, които да поемат и регулират пътния поток. Създадена е организация последния работен и последния почивен ден да има реверсивни движения по АМ „Хемус“, проблеми по АМ „Тракия“ не се очакват, заяви началникът на „Пътна полиция“ при ОДМВР-София главен инспектор Александър Димов. Той добави, че от 5 до 8 септември по всички направление в София-област ще има засилен контрол на скоростните режими. Набелязани са мерки за недопускане на струпване на автомобили преди зоната за граничен контрол и недопускане на нарушения в зоната на граничните пунктове, уточни комисар Румяна Борисова. Създадена е също организация за непрекъсваемост на работата. Тя поясни, че се очаква засилен трафик в посока Гърция и препоръча освен граничните пунктове на Кулата и Маказа, пътуващите да се насочват и към ГКПП- Илинден, където има отворени допълнителни работни места и пътно платно. Очаква се също интензивен трафик и в посока Сърбия и от Турция и препоръча на водачите преди пътуване да се информират за интензитета на трафика от сайта на ГДГП, където информацията се актуализира на всеки два часа. Тя обърна внимание и на редовността на документите – паспорт или лична карта. „Актът за раждане не е документ за пътуване. Онези, които ще пътуват с децата си в отсъствието на един от родителите, задължително трябва да имат писмено родителско съгласие от отсъстващия и в оригинал, но да носят и копие“, обясни комисар Борисова. ОТ ИААА са предприети всички необходими мерки, от утре всички служители на агенцията, които имат правомощия да извършват проверки, ще бъдат ситуирани по основните направления и ще осъществяват контрол на товарните автомобили и автобусите, каза изпълнителният директор на агенцията Бойко Рановски. В следобедните часове утре усилията на служителите на агенцията и на Пътна полиция, ще са насочени към спазване на забраната за движение на товарните автомобили. В почивните дни също са осигурени дежурни екипи, добави Рановски. Движението на товарните автомобили по основните направления и автомагистралите ще бъде ограничено утре 16 до 20 часа, а в последния почивен ден от 14 20 часа, допълни инж. Иван Досев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " МВР засилва контрола по пътищата за празниците"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%bf%d1%80%d0%be%d0%b2%d0%b5%d0%b6%d0%b4%d0%b0%d0%bd%d0%b5%d1%82%d0%be/", "text": "Министър-председателят на Великобритания Борис Джонсън предложи провеждането на предсрочни парламентарни избори в страната на 15 октомври, предава AFP. В разгорещен дебат в парламента Джонсън заяви, че ако председателят на Лейбъристката партия Джереми Корбин гласува в подкрепа на законопроект срещу правителствената стратегия за Брекзит, тогава той трябва да подкрепи и предложението за провеждане на предсрочни избори, за да „позволи на хората от тази страна да имат своето мнение“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Борис Джонсън предложи провеждането на предсрочни парламентарни избори на 15 октомври"}
{"url": "https://trud.bg/%d0%bb%d0%be%d0%ba%d0%be-%d0%bf%d0%b4-%d1%81%d0%b8-%d1%81%d1%8a%d1%82%d1%80%d1%83%d0%b4%d0%bd%d0%b8%d1%87%d0%b8-%d1%81-%d0%b1%d0%be%d0%ba%d0%b0/", "text": "Христо Крушарски, собственикът на „Локомотив“ (Пд), уреди сътрудничество с аржентинския колос „Бока Хуниорс“. Бизнесменът имаше работна среща с Карлос Агуяс, вицепрезидент на любимия тим на Диего Марадона. Двамата се видяха на световноизвестния стадион „Бомбонера“. Една от първите инициативи е „Бока Хуниорс“ да участва със свой тим на юношеския турнир под егидата на Христо Бонев в България. В същото време „Локомотив“ скъса договора на Елитон Жуниор. Бразилецът не попада в плановете на треньора Бруно Акрапович, а заема място за чужденец извън ЕС.", "date": "2019.09.04", "title": " „Локо“ (Пд) си сътрудничи с „Бока“"}
{"url": "https://trud.bg/%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d1%81%d1%8a%d1%81-17-%d0%bf%d1%80%d0%b8%d1%81%d1%8a%d0%b4%d0%b8-%d0%be%d0%b3%d1%80%d0%b0%d0%b1%d0%b8-%d0%b2%d0%b0%d1%80%d0%bd%d0%b5%d0%bd/", "text": "Рецидивист със 17 присъди за кражби и грабежи е   неделя сутринта със сила отмъкна чантата на 50-годишен варненец в подлез в центъра на града. Това стана ясно на заседание на Варненския окръжен съд, който задържа под стража 30-годишния Васил М. Плячката му се оказала скромна – 8,50 лв. и мобилен телефон, но по обвинението за грабеж, извършен в условията на опасен рецидив мъжът може да получи наказание от 5 до 15 г. лишаване от свобода. Васил няма постоянен адрес, скита из цяла Варна и след последното си излизане от затвора през март 2017 г. е натрупал 5 криминални регистрации, показа справка на МВР. Има риск, ако е на свобода, обвиняемият да извърши ново престъпление, прецениха магистратите и му наложиха най-тежката мярка за неотклонение. Определението може да се обжалва пред Апелативния съд във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Рецидивист със 17 присъди ограби варненец в подлез\t"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b8%d1%82%d0%b5-%d1%81%d0%bf%d1%8f%d1%82-%d0%b4%d0%be-%d1%83%d0%b5%d0%bc%d0%b1%d0%bb%d0%b8/", "text": "Националният отбор ще спи в непосредствена близост до „Уембли“ за европейската квалификация срещу Англия в събота. БФС избра четиризвездният „Новотел“ за щаб квартира на Красимир Балъков и компания. ВИП-овете от централата начело с президента Борислав Михайлов ще бъдат в друг хотел. След реконструкцията край Меката на футбола, както наричат „Уембли“, са построени няколко луксозни хотела. И традиционно гостуващите на арената отбори ги използват.", "date": "2019.09.04", "title": " Националите спят до „Уембли“"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%be%d1%82%d0%bf%d1%83%d1%81%d0%bd%d0%b0-144-%d0%bc%d0%bb%d0%bd-%d0%bb%d0%b5/", "text": "В продължение на четири години ще са необходими общо до 144 598 366 лева, които ще бъдат осигурени от държавния бюджет и от приходите от тол таксуване за изграждането на 6,08 км от Софийския околовръстен път. Това е участъкът от пътен възел „Цариградско шосе“ до пътен възел „Младост“. Средствата ще се усвояват на база фактически извършени разходи. Това съобщиха от правителствената информационна служба. Първите реално отпуснати пари за дейности, свързани с изпълнението на проекта, са в размер до 13 919 367 лева. Те се предоставят по бюджета на Министерството на регионалното развитие и благоустройството за 2019 г. В резултат на инвестицията отсечката между п.в. „Младост“ и изхода за АМ „Тракия“ ще бъде с по 3 ленти за движение в посока, средна разделителна ивица, разделителни ивици между локалите и директното трасе, 2 локални платна и тротоари към тях. Пресичането с по-големите пътни артерии ще става чрез пътните възли „Стар Лозенски път“, „Патриарх Герман“, „Самоковско шосе“ и „Младост“ („ул. 406“). Ще бъдат изградени три пешеходни надлеза и мостови съоръжения на реките Искър и Кална. Предвидена е и реконструкция на водопроводи, канализация и газоразпределителна мрежа, както и изместване на елелектрически съоръжения, телекомуникации и др. В резултат на изграждането на участъка от Софийския околовръстен път от пътен възел „Цариградско шосе“ до пътен възел „Младост“ транзитният трафик ще бъде изведен от столицата и ще подобри движението на транспортните потоци по Трансевропейския транспортен коридор № V. Участъкът е от голямо значение, тъй като осъществява връзка между АМ „Струма“ и АМ „Тракия“ и провежда транзитния трафик от АМ „Калотина – София“ към морските райони и границите с Турция и Гърция. Чрез изграждането на Южната дъга на град София ще се подобри безопасността на пътуващите. Ще се намали разходът на гориво, което от своя страна ще доведе до намаляване на емисиите на парникови газове, на количеството на отделените фини прахови частици и на нивото на шума. Ще бъде достигната оптимална скорост на движение и ще се осигури комфорт при пътуването. Успяхме да защитим проекта за разширение на Южната дъга – от кв. “Младост” до автомагистрала „Тракия“! Очаквам строителството да започне до началото на октомври и до 2 години тежките задръствания и в този участък да останат в историята. Това написа кметът на София Йорданка Фандъкова във Фейсбук. „Днес Министерски съвет отпусна първите 13,9 млн. от общо 144 млн. лв., които ще бъдат инвестирани от държавата в София за изграждането на 5,8 км магистрален път, 4 нови пътни възела и 3 нови мостови съоръжения. Работихме няколко години заедно с АПИ по подготовката на проекта и в момента продължаваме работа по 8-те километра от Околовръстния път – от бул. „България“ до автомагистрала „Люлин“. Завършването на Софийския околовръстен път е стратегически приоритет за София, по който работата задължително трябва да продължи“, пише още Фандъкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Правителството отпусна 144 млн. лева за Околовръстното от „Младост“ до изхода за магистрала „Тракия“"}
{"url": "https://trud.bg/%d0%bf%d0%b5%d1%82-%d1%81%d0%b0-%d0%b2%d0%b5%d1%87%d0%b5-%d0%be%d0%b3%d0%bd%d0%b8%d1%89%d0%b0%d1%82%d0%b0-%d0%bd%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0-%d1%87%d1%83%d0%bc/", "text": "Положителна проба за АЧС е установена и при глиган, намерен в местност край село Павелско, община Чепеларе, съобщиха от Областната администрация в Смолян. С този случай огнищата на чума в Смолянска област стават пет, информира Положителни проби от диви свине бяха намерени край селата Змеица, Забърдо и Михалково, както и в Държавно ловно стопанство „Извора“. Наличието на Африканска чума по свинете сега е установено и при труп от малко диво прасе, открито над село Павелско. Предстои да бъдат издадени заповеди за обявяване на инфектирана зона и за мерки за ограничаване на достъпа до района. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Пет са вече огнищата на африканска чума в Смолянска област"}
{"url": "https://trud.bg/%d1%81%d1%80%d0%b5%d1%89%d0%b0%d1%82%d0%b0-%d0%bc%d0%b8%d1%86%d0%be%d1%82%d0%b0%d0%ba%d0%b8%d1%81-%d0%b1%d0%be%d1%80%d0%b8%d1%81%d0%be%d0%b2-%d0%b2-%d0%b0%d1%82%d0%b8%d0%bd%d0%b0-%d0%b1%d0%b5%d1%88/", "text": "Планирана среща на гръцкия премиер Кириакос Мицотакис с българския му колега Бойко Борисов няма да се състои. Поради промяна в графика на българския министър-председател, срещата е отложена и двамата премиери ще се срещнат в бъдещ период. Посещението на премиера Бойко Борисов в Гърция е било отменено още в понеделник, научи „Труд“. Причината е съвсем тривиална – късен полет на Борисов до Берлин във вторник и невъзможност кабинетите на гръцкия и българския премиер да напаснат програмите си за визитата в Атина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Среща Мицотакис-Борисов в Атина е била отменена"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%b8%d0%b2%d0%b0%d0%bd%d0%be%d0%b2-%d0%b8%d0%bc%d0%b0%d0%bc%d0%b5-%d0%b7%d0%b0%d0%bf%d0%be%d0%b4%d0%be%d0%b7%d1%80%d1%8f%d0%bd%d0%b8-%d0%b8-%d0%b7%d0%b0%d0%b4/", "text": "Имаме заподозряни и задържани лица във връзка с  . Това каза главният секретар на МВР Ивайло Иванов по време на изслушване във Вътрешна комисия. „Следващото убийство, което нашумя, стана в неделя. Беше открит трупът в София на починал млад мъж – 43-годишен. Доста жестоко убийство, с много използване на сила. За съжаление той още не е разкрит, но мисля, че работата, която се извършва и от това, което знаем до момента, ще се увенчае с успех. Имаме запозодрени лица, обявени за издирване лица, задържани, с които се работи“, допълни още главният секретар на МВР. Той прогнозира, че и този случай върви към разрешаване. По отношение на телефонните измами, главният секретар на МВР посочи, е в сравнение с миналата година има спад на 30 % спрямо миналата година. „Много важна част от нашата работа е разяснителната кампания и превенцията“, допълни още Иванов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Ивайло Иванов: Имаме заподозряни и задържани лица във връзка с убийството в столичния квартал „Изток“"}
{"url": "https://trud.bg/%d0%b7%d0%b0%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d1%87%d0%b8%d0%bd%d0%be%d0%b2%d0%bd%d0%b8%d1%86%d0%b8%d1%82%d0%b5-%d0%b4%d0%b0-%d1%81%d0%b0-%d0%bb%d1%8e%d0%b1%d0%b5%d0%b7%d0%bd%d0%b8/", "text": "Проект на Постановление на Министерския съвет за приемане на Кодекс за поведение на служителите в държавната администрация е публикуван за обществено обсъждане. Според новия кодекс всички чиновници ще са длъжни да са на разположение на гражданите и да им отделят необходимото време. „На работното си място служителите спазват деловия вид в облеклото, съответстващ на служебното им положение и на институцията, която представляват“, гласи друга от разпоредбите. Забранява се „поведение, което може да бъде окачествено като тормоз от психически, физически, сексуален и всякакъв друг характер, както и да не допускат каквато и да е форма на дискриминация, както по отношение на гражданите, така и спрямо колегите“. Цяла глава е посветена на „антикорупционното поведение“, като се забранява на чиновниците „да искат и да приемат подаръци, услуги, пари, облаги или други ползи, които могат да повлияят на изпълнението на служебните им задължения“. Институтът по публична администрация ще направи електронна обучителна програма, съдържаща примерни ситуации във връзка с прилагането на правилата на кодекса. В новия нормативен акт не са предвидени специални санкции: „при неспазване нормите на поведение в този кодекс служителите в държавната администрация носят дисциплинарна отговорност съгласно Закона за държавния служител и Кодекса на труда“. Вносители на проекта са вицепремиерите Томислав Дончев и Екатерина Захариева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Задължават чиновниците да са любезни и спретнати"}
{"url": "https://trud.bg/%d0%b3%d1%80%d0%b0%d0%bd%d0%b4%d0%b8%d0%be%d0%b7%d0%bd%d0%be-%d1%81%d0%b2%d0%b5%d1%82%d0%bb%d0%b8%d0%bd%d0%bd%d0%be-%d0%bc%d1%83%d0%b7%d0%b8%d0%ba%d0%b0%d0%bb%d0%bd%d0%be-%d0%b8-%d0%b0%d1%80%d1%82/", "text": "Грандиозно лазерно и светлинно шоу, с 20-минутна заря, бяха кулминацията на тържествата по повод 5-та годишнина от обявяването на Пловдив за Европейска столица на културата. Над 5000 пловдивчани се стекоха край бреговете на Марица на затворения булевард „Марица юг“, за да се насладят на изпълненията на Deep Zone Project, Михаела Филева, Графа и Любо Киров. С края на концертите настъпи и кулминацията с 20-минутно визуално шоу, което накара присъстващите да ръкопляскат дълго след края му.       Нощните забавления бяха само кулминацията на целодневния празник край реката. Още от сутринта пловдивчани се стекоха на булевард „Марица-юг“, за да се включат в множеството забавления и да станат свидетели на атриктивни изпълнения. Всички желаещи скочиха от двуметрова височина върху огромна надуваема възглавница. Фрий рънърът и каскадьор Златко Ганчев, заедно със свои колеги, демонстрираха скок-каскади от 4-метрова височина. Професионални балансьори преминаха на 10-метрова височина над реката върху специални ленти. От 11.30 започна и шоуто с въздушна акробатика на три моторни парапланера на професионалните пилоти Петьо Кюркчийски, Илия Танчев и Димитър Бояджиев. „Празник на реката“ е планираният акцент в културната програма, с който „Пловдив 2019“ изпраща лятото.", "date": "2019.09.04", "title": " Грандиозно светлинно, музикално и арт шоу зарадва над 5000 край Марица"}
{"url": "https://trud.bg/%d1%80%d1%83%d0%bc%d1%8f%d0%bd%d0%b0-%d0%b0%d1%80%d0%bd%d0%b0%d1%83%d0%b4%d0%be%d0%b2%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b0%d1%82%d0%b0-%d0%bd%d0%b0-4-%d1%82%d0%b5-%d1%82%d0%b5%d1%86/", "text": "Проверката на 4-те ТЕЦ-а е възложена, заради информация за опасност за екологичната сигурност на България. Това каза говорителят на главния прокурор Румяна Арнаудова относно   на Министерството на околната среда и водите в „Топлофикация – Перник“ АД, ТЕЦ „Бобов дол“ ЕАД, „Топлофикация – Сливен“ ЕАД и ТЕЦ „Брикел“ ЕАД. „Във вторник в ранния следобед председателят на ДАНС докладва на главния прокурор информация, че е налице опасност за екологичната сигурност на Република България в резултат на дейността на 4 ТЕЦ-а на територията на страната“, каза Арнаудова. Тя добави, че информацията е обобщена в справка, която е сочела наличие на данни, че в резултат на неоравилно използване на определени съоръжения и съвместно горено на въглища и отпадъци се получава замърсяване на околната среда. „Замърсяването застрашава здравето и живота на българските граждани“, заяви говорителят на главния прокурор. Тя добави, че веднага се е провело работно съвещание с участието на главния прокурор, министъра на вътрешните работи, министъра на околната среда и водите и председателя на ДАНС. „В рамките на това работно съвещание беше връчено на министъра на околната среда и водите постановление за разпореждане на незабавна проверка“, каза Румяна Арнаудова. По думите й е възложена проверка на Министерството на околната среда и водите за спазване на екологичното законодателство при осъществяването на дейността на 4-те ТЕЦ-а. Арнудова отчете, че във вторник в 21.00 часа на територията на 4-те ТЕЦ-а са предприети действия по изпълнение на възложените им задачи. Главният прокурор е обавил срок от 1 месец за проверка на ТЕЦ-овете. „Горена е биомаса и RDF отпадъци, които като самостоятелно горене не оредставляват проблем, но е налице несъответствие между разрешеното по комплексното разрешително на съответните ТЕЦ-ове за използване на материали в процеса на горене“, заяви Арнаудова. Тя изброи дружествата и каза, че дейността им е предмет на проверка от контролните органи. „В момента се извършва приверка от контролния орган. Ако контролният орган, на който сме възложили извършването на обща надзорна проверка, установи, че са налице данни за извършено престъпление, те са задължени да уведомят главния прокурор за това, за да предприемем наказателно преследване“, каза Румяна Арнаудова. По думите и срокът от един месец за проверката може да бъде удължен до 3 месеца. „С оглед интензитета на предприетите действия очакваме този срок да бъде доста по-кратък от заложения първоначално от главния прокурор“, поясни тя. Очакваме докрая на работния ден от МОСВ да ни уведомят за своята проверка на горенето на отпадъци в ТЕЦ-овете, каза още говорителят на главния прокурор. Тя обясни, че на мястото на ТЕЦ-овете са установени отпадъците, които са се изгаряли. „Възложили сме документална проверка на всички документи, съпровождащи изгарянето на различните отпадъци – дали е било в съответствие с даденото разрешително, дали е транспортирано по надлежния ред и какво е било изгорено“, заяви Арнаудова. По думите й екипите са продължили проверката си през нощта и са продължили в сряда. „Все още продължават действията по проверка от страна на Екологичното министерство и очакваме до края на работния ден да ни уведомят за предприетите от тях действия“, добави Арнаудова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Румяна Арнаудова: Проверката на 4-те ТЕЦ-а е възложена, заради информация за опасност за екологичната сигурност на България"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b4-%d1%80-%d0%b0%d1%82%d0%b0%d0%bd%d0%b0%d1%81-%d0%ba%d0%b0%d0%bc%d0%b1-31/", "text": "Кметът на община Благоевград д-р Атанас Камбитов посрещна в кабинета си футболистите на ОФК „Пирин“, родени през 2005 г, които спечелиха купата на тазгодишния Международен турнир по футбол в Благоевград. Те пристигнах заедно с Васил Петров, директор на ДЮШ, Георги Забунов, треньор на футболистите и кондиционния треньор Благой Калпачки. Кметът поздрави гостите и им пожела успехи и занапред. „Благодаря на треньорския екип за всичко, което прави. Истината е, че много се гордеем с победата. Да победиш отбори като „Войводина“, Апоел“, „Цървена звезда“, това не става случайно. Вие сте на прав път, а ние ще помагаме с каквото можем“, каза д-р Камбитов. Ръководството и треньорите благодариха на Община Благоевград за отличните условия, които им се предоставят. „Почти се доближихме до професионалния футбол. Децата се справиха добре. Те се отблагодариха за отношението, което показвате към тях“, каза Георги Забунов, треньор на футболистите, набор 2005 г. В края на срещата, младите надежди получиха раници от кмета Камбитов. Футболистите от своя страна му подариха снимка на отбора, която вече е поставена на почетно място в кабинета му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Кметът на Благоевград д-р Атанас Камбитов се срещна с футболистите на ОФК „Пирин“"}
{"url": "https://trud.bg/%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd-%d0%b5-%d0%bf%d0%be%d0%b6%d0%b0%d1%80%d1%8a%d1%82-%d0%b2%d1%8a%d0%b7%d0%bd%d0%b8%d0%ba%d0%bd%d0%b0%d0%bb-%d0%b2-%d0%b6%d0%b8%d0%bb%d0%b8%d1%89/", "text": "Малко преди 14 часа днес на дежурния телефон в оперативния център на Столичната пожарна е получен сигнал за възникнал пожар в жилищна кооперация в гр. Бухово. Незабавно към мястото на инцидента са изпратени пет пожарни, един аварийно-спасителен и един медицински екипи. Огънят е обхванал покрива на кооперацията, извършена е евакуация на живущите. Към момента няма данни за загинали и пострадали. В резултат на бързата и професионална реакция на пожарникарите огънят е ограничен, няма опасност и за съседни сгради. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Ограничен е пожарът, възникнал в жилищна кооперация в Бухово"}
{"url": "https://trud.bg/%d1%81%d0%bf%d0%b5%d1%86%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b8%d1%81%d0%ba%d0%b0-%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80-3/", "text": "Специализираната прокуратура внесе в Специализирания наказателен съд искане за определяне на мярка „Задържане под стража“ на двама от обвинените за участие в ОПГ за лихварство, изнудване и разпротранение на наркотици от столичния кв. „Христо Ботев“. Предстои съдът да насрочи час на делото по мярката за неотклонение днес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Спецпрокуратурата иска постоянен арест за двама от задържаните при спецакцията в квартал „Христо Ботев“"}
{"url": "https://trud.bg/%d1%80%d1%83%d1%81%d0%ba%d0%be%d1%82%d0%be-%d0%bf%d0%be%d1%81%d0%be%d0%bb%d1%81%d1%82%d0%b2%d0%be-%d1%83-%d0%bd%d0%b0%d1%81-%d1%80%d0%b0%d0%b7%d0%be%d1%87%d0%b0%d1%80%d0%be%d0%b2%d0%b0%d0%bd%d0%be/", "text": "Посолството на Руската федерация в България коментира разпространената вчера   във връзка с организираната изложба „75 години от освобождението на Източна Европа от нацизма“. Ето какво пишат от посолството на Русия у нас: „Изложбата, посветена на 75-годишнината от освобождението на Източна Европа от нацизма, която ще представим на 9 септември на уебсайта на нашия културен и информационен център, има за цел единствено да запознае българската общественост с архивни материали от руски хранилища. Много от документите бяха неизвестни или наскоро разсекретени, и разказват за решаващата роля на Червената армия в освобождаването на човечеството от фашистката чума. Няма нищо общо с днешния български вътрешнополитически дискурс или отделни политически сили, следователно, ние сме донякъде разочаровани, че (МВнР на България- бел. р.) прави официално изявление преди запознаването с експозицията“, пишат в позицията от посолството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Руското посолство у нас разочаровано от позицията на МВнР за изложбата за „освобождението на Европа“"}
{"url": "https://trud.bg/%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-%d0%b3%d1%8a%d1%80%d1%86%d0%b8%d1%8f-%d0%bd%d1%8f%d0%bc%d0%b0-%d0%b4%d0%b0-%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0/", "text": "В Гърция няма да вдигaт цeнитe нa тoл тaкcитe, обявиха от дружеството, което управлява мaгиcтрaлa „Aтики Oдoc“. Примомняме, че след обявяване на увеличението много шофьори, както и Нова Демокрация, която бе в опозиция, реагираха остро срещу това решение. След изборите обаче започнаха дискусии между акционерите на „Атики одос“ и Министерството на инфраструктурата, за да се намери обща позиция и да не се увеличи таксата. Лeкитe кoли, кoитo трябваше да плaщaт по 3,00 евро според предвиденото увеличение, остават на 2,80 eврo. Автобусите на 7,10 вместо 7,50 евро и тежкотоварните камиони на 11,30 вместо предвидените 12,00 евро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Окончателно: Гърция няма да увеличава пътните такси"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b0%d1%82%d0%b0-%d0%b2-%d1%82%d0%b5%d1%86-%d0%b1%d1%80%d0%b8%d0%ba%d0%b5%d0%bb/", "text": "Представители на Министерството на околната среда и водите, на ДАНС и полиция извършват проверка в ТЕЦ „Брикел” в Гълъбово от 22:00 часа във вторник. Тя е разпоредена от главния прокурор Сотир Цацаров във връзка със сигнал на Държавна агенция „Национална сигурност” за потенциална заплаха за екологичната сигурност в България. Експертите трябва да установят дали има замърсяване на въздуха, в резултат на производствената дейност на централата, и в какви мащаби е то. Проверява се също какъв е видът на материала, който се изгаря за производството на електроенергия и пара. От ръководството на дружеството и Регионалната инспекция по околната среда и водите в Стара Загора отказаха коментар до приключване на проверката. В сряда пред топлоелектрическата централа „Брикел” имаше жандармерия. Както вече в. „Труд” съобщи, на 24 август привечер на дежурния телефон на Регионалната инспекция по околната среда и водите в Стара Загора са постъпили сигнали от жители на града за черен пушек, излизащ от комина на ТЕЦ „Брикел”. Екоинспекцията е била уведомена от оператора, че причината за задимяването в Гълъбово е аварирал работещ енергиен котел. От РИОСВ – Стара Загора информираха, че няма превишения на средночасовата норма за серен диоксид в съботния и неделния ден в град Гълъбово. Максимална концентрация от 218 микрограма на кубичен метър, при норма 350, е отчетена в 17 часа в града. Резултатите са от пункта за контрол на качеството на въздуха в централната част на града. Във Фейсбук бяха публикувани любителски видеоклипове, под които има гневни коментари и оплаквания за остра миризма във въздуха на 24 и 25 август.", "date": "2019.09.04", "title": " Започна проверката в ТЕЦ „Брикел”"}
{"url": "https://trud.bg/%d1%80%d0%b8%d0%be%d1%81%d0%b2-%d0%b8%d0%b7%d0%b4%d0%b0%d0%b4%d0%b5-%d0%b0%d0%ba%d1%82-%d0%b7%d0%b0-%d1%81%d0%bf%d0%b8%d1%80%d0%b0%d0%bd%d0%b5-%d0%bd%d0%b0-%d0%b4%d0%b2%d0%b0-%d0%be%d1%82-%d0%b3%d0%b5/", "text": "Регионалната инспекция по околната среда и водите (РИОСВ) – Перник днес издаде принудителна административна мярка за спиране на дейността на парогенератори 4 и 5 на „Топлофикация – Перник“, съобщиха от МОСВ. Мярката е наложена заради установено използване на неразрешен вид гориво – биомаса, в нарушение на издаденото комплексно разрешително на дружеството. Спирането ще бъде извършено, като се преустанови подаването на горива към котлите с цел принудително извеждане от експлоатация. Срокът на действие на мярката е до изпълнение на условията на действащото комплексно разрешително. Във връзка с разпореждане на главния прокурор на Република България Сотир Цацаров Министерство на околната среда и водите (МОСВ) предприе незабавни действия за извършване на проверки на място в „Топлофикация – Перник“ АД, ТЕЦ „ Бобов дол“ ЕАД, „Топлофикация – Сливен“ ЕАД и ТЕЦ „Брикел“ ЕАД. Проверките се извършват от командировани служители на Регионални инспекции по околната среда и водите, които са различни от тези, на чиято територия се намират проверяваните дружества. Всички разпоредени от главния прокурор проверки за спазване изискванията на Закона за опазване на околната среда и Закона за управление на отпадъците ще бъдат извършени от МОСВ в указания срок от 1 месец. Ще бъдат проверени издадените разрешителни за съхранение и изгаряне на отпадъци, документите за осъществяване на производствената дейност на топлофикационните дружества; видът и количеството съхранявани и използвани за горене отпадъци и съответствието им с документацията на дружествата. На прокуратурата ще бъдат предоставени и данни за извършени измервания и проби.", "date": "2019.09.04", "title": " РИОСВ издаде акт за спиране на два от генераторите на „Топлофикация-Перник“"}
{"url": "https://trud.bg/%d1%81%d0%bf%d0%b0%d1%80%d1%82%d0%b0%d0%ba-%d0%b2%d0%b0%d1%80%d0%bd%d0%b0-%d1%81%d0%b8-%d0%be%d1%81%d0%b8%d0%b3%d1%83%d1%80%d0%b8-%d0%bc%d0%b0%d1%87-%d1%81-%d0%bb%d0%b5/", "text": "„Спартак“ (Варна) изтръгна трудна победа с 1:0 над четвъртодивизионния „Лато“ в Свищов в мач от втория предварителен кръг за Купата на България. Минималният успех на „соколоите“ им осигури мечтано домакинство на „Левски“ на 1/16-финалите.  В друг двубой, игран по същото време, „Локомотив“ (Горна Оряховица) удари с 3:1 „Марица“. Срещата излъчи съперникът, който ЦСКА ще срещне в първия си мач от турнира през новия сезон. Отлично представящият се в трета лига тим на „Миньор“ (Перник) пък срази с 1:0 „Струмска слава“ в голямото дерби. Веселин Васев реализира скъпоценното попадение, с което „чуковете“ си гарантираха мач с финалиста от последното издание на турнира „Ботев“ (Пд). Напред продължават още „Спартак“ (Плевен), „Черноморец“ (Балчик) и „Ботев“ (Гълъбово). Днес ще се играят други пет мача от тази фаза. Мачовете от 1/16-финалите са планирани за 24/25 септември.", "date": "2019.09.04", "title": " „Спартак“ (Варна) си осигури мач с „Левски“"}
{"url": "https://trud.bg/%d1%81%d0%bb%d0%b0%d0%b3%d0%b0%d1%82-%d0%ba%d0%b0%d0%bc%d0%b5%d1%80%d0%b8-%d0%bd%d0%b0-%d0%b1%d0%b0%d0%b7%d0%b8%d1%82%d0%b5-%d1%81-%d0%b3%d0%be%d1%80%d0%b8%d0%b2%d0%b0/", "text": "Видеокамери ще трябва да бъдат поставени във всички данъчните складове, в които се произвеждат и складират енергийни продукти като бензин, газьол и керосин, както и в тези, в които се произвеждат алкохолни напитки. Това гласят промени в Закона за акцизите и данъчните складове, които бяха приети от Министерски съвет. Камерите ще заснемат всички влизащи и излизащи от обектите камиони като ще трябва да разпознават номерата им и да изпращат информацията в Агенция “Митници”. Предприятията, които използват енергийни продукти за цели, различни от моторно гориво и гориво за отопление (производство на разтворители, антикорозионни течности, кофражни масла) ще трябва да използват средства за автоматично отчитане на използваните суровини. Автоматите на самообслужване пък няма да дават касови бележки, а плащането ще се визуализира на дисплей.", "date": "2019.09.04", "title": " Слагат камери на базите с горива\t"}
{"url": "https://trud.bg/%d0%b6%d0%b0%d0%bd%d0%b4%d0%b0%d1%80%d0%bc%d0%b5%d1%80%d0%b8%d1%8f-%d0%b2%d0%bb%d0%b5%d0%b7%d0%b5-%d0%b2-%d1%82%d0%b5%d1%86-%d0%be%d0%b2%d0%b5%d1%82%d0%b5-%d0%bd%d0%b0-%d0%ba%d0%be%d0%b2%d0%b0%d1%87/", "text": "Служители на прокуратурата, ДАНС, Министерството на околната среда и водите (МОСВ) и жандармерията влязоха в четирите топлоелектрически централи, чиято собственост е свързана с бизнесмена Христо Ковачки. Акциите в ТЕЦ-овете „Бобов дол“, „Сливен“ „Република“ в Перник и „Брикел“ в Гълъбово започнали едновременно във вторник вечерта, точно в 21:00 часа, съобщи на брифинг Румяна Арнаудова, говорител на главния прокурор Сотир Цацаров. Няколко часа по-рано, позовавайки се на сигнал на ДАНС, Цацаров разпореди на МОСВ да направи проверки в централите на Ковачки, като ведомството има 1 месец да представи резултатите. От МОСВ трябва да кажат какви разрешителни са издадени за съхранение и горене и на какво. И още: „има ли замърсяване на околната среда, включително и чрез измервания и проби на място, както и наличие в резултат на това на опасност за здравето на хората“. Румяна Арнаудова посочи, че при акцията, започнала във вторник, са направени проби какво се гори в момента. Проби са взети и от суровината, която е трябвало да отиде в пещите и била струпана на площадките на централите. Говорителката обясни, че засега е констатирано едновременно изгаряне на боклуци и въглища, което вероятно е довело до замърсяване. Още не можело да се каже точно откъде са балите със смет и какво е съдържанието им. „Ще има проверки и на други ТЕЦ-ове. Ако се установят нарушения, МОСВ може да наложи имуществени санкции или запечатване на обектите. Окаже ли се, че има конкретен човек, който е застрашавал здравето на хората, тогава прокуратурата ще се намеси“, уточни Арнаудова. Съвместните действия на институциите започват след редица информации и официални сигнали, че четирите ТЕЦ-а не спазват комплексните си разрешителни и изгарят боклук незаконно, с което причиняват сериозни замърсявания на атмосферния въздух. Както „Труд“ съобщи миналата седмица, част от балите идват от Италия (виж карето), откъдето фирми плащат на Ковачки да ги оттърве от отпадъците. Във вторник министърът на околната среда и водите Нено Димов бе в Перник, където се срещна с кмета на общината Вяра Церовска. Причината за разговора е замърсяването на въздуха, за което се предполага, че е отговорен ТЕЦ „Република“ (виж карето). Има съмнения за незаконна дейност Тонове боклук от Италия се изгарят в тецовете на Христо Ковачки, оплакват се хората от населените места, където са централите. През 2018 г. ТЕЦ Сливен получава разрешение за горене на неопасни отпадъци. За такова молба са подали и останалите централи на Ковачки – в Перник, Бобов дол и Гълъбово. Но има подозрения, че в тези централи горят боклуци докато чакат разрешителните, чието издаване не е гарантирано. Притесненията за вносния боклук са, че неговото изгаряне може да е опасно за живота и здравето, тъй като проверки се правят само по сигнал – тоест някой трябва да се усъмни и да сигнализира РИОСВ, която да изпрати екип. Само за последните две години топлофикациите в Бобов дол и Перник са глобени с над 170 хил.лв, но на Ковачки явно му излиза по-евтино да си плаща глобите и да гори отпадъците. Според информация на „Труд“ той получава по 57 евро на тон европейски боклук, а в тецовете се горят по няколкостотин тона на денонощие. Най-често са обгазявани Перник и Сливен, чиито жители многократно излизат на протести. В „Бобов дол“ пък се горят биологични отпадъци, казаха жители на града. „Брикел“ в Гълъбово трябвало да спре да работи още през октомври 2010 г. Тогава Министерството на околната среда и водите разпорежда предприятието да спре незабавно работа, но Ковачки обявява, че прави инсталация за въвеждане на екологични технологии. В същото време работниците излизат на протест и правителството прави компромис. Кметицата на Перник Вяра Церовска пред „Труд“: Надяваме се да открият източника на замърсяване Проверката в ТЕЦ-Перник е реализирана от органите на МВР. Главният прокурор г-н Цацаров също се ангажира. Ангажимент поеха и министърът на околната среда и водите г-н Нено Димов, както и премиерът г-н Бойко Борисов. Надяваме се, че източникът на замърсяване на въздуха ще бъде намерен. От общината ще оказваме съдействие, както досега. Това заяви пред „Труд“ кметицата на Перник Вяра Церовска по повод наредената от Сотир Цацаров проверка за това кои са източниците на замърсяване на въздуха у нас. „Проверката, която направихме тази седмица не е, защото имаше протест на хората – тя беше 16-та поред. РИОСВ-Перник има задачата да следи за спазването на екологичното законодателство. Ние им помагаме. Не сме спирали да работим по въпроса през последните 6 месеца“, каза кметицата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Жандармерия влезе в ТЕЦ-овете на Ковачки (ОБЗОР)\t"}
{"url": "https://trud.bg/%d0%b1%d0%be%d1%80%d0%be%d0%b2%d0%b0-%d0%b3%d0%be%d1%80%d0%b0-%d0%b3%d0%be%d1%80%d0%b8-%d0%ba%d1%80%d0%b0%d0%b9-%d0%bc%d1%8a%d0%b3%d0%bb%d0%b8%d0%b6%d0%ba%d0%be%d1%82%d0%be-%d1%81%d0%b5%d0%bb%d0%be/", "text": "Борова гора се запали в близост до мъглижкото село Ягода, предаде БТВ. Огънят е пламнал около 14:30 ч., информира кметът на селото Димитър Димитров. Три екипа на пожарната и местни жители участват в потушаването на огъня. Фронтът на пламъците е на дължина от 2 километра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Борова гора гори край мъглижкото село Ягода"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80-%d0%bc%d0%b0%d1%80%d0%b8%d1%8f%d0%bd%d0%b0-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d0%b5%d0%b4%d0%b8%d0%bd-%d0%be%d1%82/", "text": "„Нужно е да съхраним Кохезионната политика чрез гарантиране на адекватно финансиране в новата Многогодишна финансова рамка като база за по-нататъшното развитие на социалния капитал“. Това заяви заместник министър-председателят по икономическата и демографската политика Марияна Николова в полския град Криница, където се провежда 29-ият Икономически форум. Това съобщиха от правителствената информационна служба. Според българския вицепремиер, един от най-важните стълбове за гарантиране на бъдещото развитие на ЕС е социалният капитал. „Без силна и ефективна връзка между европейците и без споделено разбиране и олицетворяване с общия ни европейски проект, ние като граждани не можем ефективно и трайно да изграждаме нашето общество, особено в бурни времена на бързи промени“, каза Николова в панела „Изграждането на социален капитал в контекста на цивилизационните и културни промени в Европейския съюз“. Вицепремиерът Марияна Николова подчерта, че без ефективно разпределение на ресурсите в Евросъюза не може да се очаква трайна и просперираща визия за споделена европейска идентичност. „Ето защо трябва не само да съхраняваме, но и да разработваме политики, които вече са се доказали като силно ефективни, каквато е Кохезионната политика на ЕС“, добави българският заместник министър-председател. По-късно в рамките на форума Николова ще се срещне с полския вицепремиер и министър на културата Пьотр Глински, както и с председателя на Горната камара на полския парламент Станислав Карчевски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Вицепремиер Марияна Николова: Един от най-важните стълбове за гарантиране на бъдещото развитие на ЕС е социалният капитал"}
{"url": "https://trud.bg/%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d0%b3%d1%80%d0%be%d0%b7%d0%b4%d0%b5%d1%82%d0%be-%d0%bf%d0%b0%d0%b4%d0%b0-%d1%81-30-%d0%b4%d0%be-%d0%ba%d1%80%d0%b0%d1%8f-%d0%bd%d0%b0-%d1%81%d0%b5/", "text": "Винопроизводители имат залежали бутилки Американци и скандинавци идват за винени турове у нас  С около 30% се очаква да падне изкупната цена на гроздето в края на септември. Това прогнозираха винопроизводители, които присъстваха на представянето на нова интерактивна онлайн платформа за промотиране на винени турове и родни сортове. В момента изкупната цена на гроздето е около левче за килограм, колкото беше и през миналата година. Но тъй като големи винопроизводители, които купуват материал, имат залежали бутилки от предходни реколти, те няма да могат да се възползват от пълния капацитет на избите си, обясниха експерти. Други пък преди 4-5 години засадиха лозя за собствени нужди, които вече почват да дават плодове и нямат интерес към чуждата продукция, казаха винари. В южната част на страната реколтата от грозде е много добра и е с отлични качества, докато при част от лозята в Северна България има проблеми, допълниха експерти. Българското вино става все по-популярно в Европа. Общи турове с Гърция ще се предлагат и през нова специализирана онлайн платформа, направена по проект между България, Гърция и Италия. На нея потребителите ще могат да научат повече за родните сортове, да резервират дегустация или да си изберат вино. България става все по-популярна дестинация за винени турове, каза Васил Златев, специализиран в организирането им. Основният интерес е от страна на американци и скандинавци, заяви той. За винени преживявания у нас пристигат и гости от Великобритания и Франция, допълни друг туроператор – Пламен Петров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Цената на гроздето пада с 30% до края на септември\t"}
{"url": "https://trud.bg/%d0%be%d1%82%d0%b1%d0%be%d1%80%d1%8a%d1%82-%d0%bd%d0%b0-%d0%ba%d1%83%d0%bd%d0%b5%d0%b2%d0%b0-%d0%be%d0%b1%d1%81%d0%bb%d1%83%d0%b6%d0%b2%d0%b0%d0%bb-%d0%bc%d0%b0%d0%bd%d0%be%d0%bb%d0%be%d0%b2%d0%b0/", "text": "Екипът, работил за кампанията на Меглена Кунева през 2011 г., сега работи за кандидат-кметската кампания на Мая Манолова. Това става ясно от параметрите на един от файловете, изпратен от екипа й от имейла press@mayamanolova.bg. Там в полето title на документа е записано МЕГЛЕНА КУНЕВА – ПРЕЗИДЕНТ. Небрежност или желание да се знае кой зад кого е в кампанията, е причина за пропуска, ще стане ясно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Отборът на Кунева обслужвал Манолова (ДОКУМЕНТ)"}
{"url": "https://trud.bg/%d0%ba%d0%be%d0%bb%d0%b0-%d0%b1%d0%bb%d1%8a%d1%81%d0%bd%d0%b0-%d0%bc%d0%be%d0%bc%d0%b8%d1%87%d0%b5-%d0%bd%d0%b0-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f-%d0%b1%d1%83%d0%bb/", "text": "Лека кола е блъснала днес около 18 часа момиче на столичния бул. „Христо Ботев“ в района на Петте кьошета, предаде  . Пострадалата е на видима възраст около 20 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Кола блъсна момиче на столичния бул. „Христо Ботев“"}
{"url": "https://trud.bg/%d1%81%d1%8a%d1%80%d0%b1%d0%b8%d1%8f-%d1%81%d0%bf%d1%80%d1%8f-%d0%bb%d1%8a%d0%b2%d0%b8%d1%86%d0%b8%d1%82%d0%b5-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba/", "text": "Женският национален отбор по волейбол отпадна от европейското първенство след загуба с 0:3 (-19, -18, -26) от Сърбия на четвъртфинала в Анкара. За разлика от мача в групата, когато „лъвиците“ взеха гейм на световните шампионки, този път сблъсъкът протече без интрига. Само в третия гейм момичетата на Иван Петков имаха шанс за успех, но сръбкините не допуснаха изненада.  Най-резултатна бе звездата на шампионките Тияна Бошкович с 18 точки, а капитанката Елица Василева се отчете с 15 т. за България.", "date": "2019.09.04", "title": " Сърбия спря „лъвиците“ на европейското"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b7%d0%b0%d1%85%d0%b0%d1%80%d0%be%d0%b2%d0%b0-%d0%ba%d0%be%d1%81%d0%be%d0%b2%d0%be-%d1%81%d0%b5-%d0%bf%d1%80%d0%b5%d0%b2%d1%80%d1%8a%d1%89%d0%b0-%d0%b2-%d0%ba%d1%80/", "text": "Косово се превръща в крепост на тероризма, заяви говорителката на руското външно министерство Мария Захарова, която призова държавите „които стоят зад Прищина“ да обърнат сериозно внимание на това. „Цялата територия на Косово се превръща в крепост на тероризма“, заяви Захарова на редовна пресконференция. Според нея членове на „Ислямска държава“, наети сред косовските албанци, и преминали обучение, се завръщат в Косово. „Вече има 250 такива случая“, каза Захарова. Тя добави, че става дума за хора, които имат радикални възгледи и голям боен опит. „Това представлява друг риск за сигурността за Балканите и цяла Европа“, предупреди Захарова. Според нея покачването на заплахата от тероризъм е очевидно. Според нея албанските власти в Косово не са в състояние да се борят с това „дори и да искат“. „Призоваваме тези, които стоят зад Прищина, като САЩ и ЕС, да обърнат максимално внимание на това. Изхождаме от факта, че ЕС трябва да предприеме подходящи мерки“, каза Захарова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Мария Захарова: Косово се превръща в крепост на тероризма"}
{"url": "https://trud.bg/%d1%80%d0%b8%d0%be%d1%81%d0%b2-%d0%b1%d1%83%d1%80%d0%b3%d0%b0%d1%81-%d0%b5-%d0%b8%d0%b7%d0%b2%d1%8a%d1%80%d1%88%d0%b8%d0%bb%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b0%d1%82%d0%b0/", "text": "Екоинспектори от Бургас са извършили проверката в „Топлофикация – Сливен” относно работата на пещта за изгаряне на отпадъци, съобщиха от дружеството в града. Наблюдението и контролът върху сливенската фирма е ангажимент на РИОСВ – Стара Загора. Но вместо от тамошната инспекция, са пристигнали колегите им от морския град. Те дошли на 3 септември, вторник, вечерта. Към момента работата им на място приключила. Служителите в „Топлофикация” са изненадани от засиленото присъствие на екипи на  . „Вероятно са допускали, че ще препятстваме работата на проверяващите. Но ние им оказахме пълно съдействие. Спазваме стриктно издаденото ни комплексно разрешително за работата на пещта и всички останали нормативни документи и закони. Гражданите на Сливен трябва да са спокойни. Следим показателите на въздуха, не допускаме замърсяване. Нямаме проблеми”, коментира зам.-изпълнителният директор инж. Кънчо Танев. Той уточни, че силите на жандармерията не са влизали в предприятието. Проверката не е станала причина за затруднения в нормалния работен процес. Инж. Павлин Костов, изп. директор на сливенското предприятие, в момента е в отпуск и отсъства. Наскоро ръководството на дружеството имаше среща с кмета на Сливен Стефан Радев и направи обширно изявление в общинската заседателна зала във връзка с работата на пещта за изгаряне на отпадъци. Повод за това бяха станали публикации в интернет. От фирмата категорично отрекоха обвиненията и декларираха, че съоръжението работи според изискванията на законодателството и че разполага с всички небходими разрешителни. Подобни проверки бяха разпоредени в още няколко топлофикации в страната, където работят пещи за изгаряне на отпадъци. Те бяха разпоредени от Главния прокурор Сотир Цацаров възоснова на получени сигнали от ДАНС. Преди дни в интервю за национална телевизия депутатът Таско Ерменков отправи обвинения, че тези пещи не отговарят на екостандартите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " РИОСВ – Бургас е извършила проверката в „Топлофикация – Сливен“"}
{"url": "https://trud.bg/%d0%b2%d0%b8%d0%b5%d0%bd%d0%b0-%d0%b5-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%8f%d1%82-%d0%b3%d1%80%d0%b0%d0%b4-%d0%b7%d0%b0-%d0%b6%d0%b8%d0%b2%d0%b5%d0%b5%d0%bd%d0%b5-%d0%b2-%d1%81-2/", "text": "Виена е най-добрият град за живеене в света, сочи тазгодишната класация на „Икономист интелиджънс юнит”. Австрийската столица е начело на тази класация за втора поредна година. Под №2 е класиран Мелбърн, Австралия.   В топ 10 има още само един европейски град – датската столица Копенхаген. Останалите са в Канада, Австралия и Япония. Общо оценените градове са 140. Класацията се съставя въз основа на критерии като жизнен стандарт, престъпност, инфраструктура, транспорт, достъп до образование и медицински грижи, икономическа и политическа стабилност. Париж губи 5 позиции т.г. и се нарежда на 25-о място, заради протестите на „жълтите жилетки”. На дъното на класацията като най-малко привлекателни градове са сирийската столица Дамаск (на последно място), а преди нея са Лагос (Нигерия), Дака (Бангладеш), Триполи (Либия) и Карачи (Пакистан).", "date": "2019.09.04", "title": " Виена е най-добрият град за живеене в света"}
{"url": "https://trud.bg/16-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%b5%d0%ba%d1%81%d0%bf%d0%bb%d0%be%d0%b7%d0%b8%d1%8f-%d0%b2%d1%8a%d0%b2-%d1%84%d0%b0%d0%b1%d1%80%d0%b8/", "text": "Голяма експлозия, избухнала днес във фабрика за фойерверки в Северна Индия, отне живота на най-малко 16 души, предизвика пожар и срутване на сградата, съобщиха индийските власти, цитирани от Асошиейтед прес и ДПА. Според полицейския служител Мухтиар Сингх 15 души са ранени при взрива в град Батала, в щата Пенджаб, на около 460 км северно от столицата Делхи. Спасителните дейности продължават и броят на жертвите може да нарасне. Все още не е известна причината за експлозията, последвана от пожар. Телевизионни кадри показаха напълно срутилата се сграда от силата на взрива. Разследващите органи проучват дали фабриката е имала всички изискващи се от закона разрешителни, отбелязва местният вестник „Трибюн“. Незаконните фабрики за фойерверки, работещи без надлежните разрешителни и без да спазват правилата за безопасност, са широко разпространени в Индия и от време на време се случват подобни инциденти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " 16 души загинаха при експлозия във фабрика за фойерверки в Индия"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%bf%d1%80%d0%b8%d0%b5-%d0%b7%d0%b0%d0%ba%d0%be%d0%bd%d0%be%d0%bf%d1%80/", "text": "Британският парламент прие на второ четене законопроект, с който правителството се задължава да поиска от ЕС отлагане на датата на Брекзита, която в момента е 31 октомври, предадоха Франс прес и ДПА. Целта на законопроекта е да се отложи Брекзитът до 31 януари догодина, освен ако парламентът одобри ново споразумение с ЕС или подкрепи Брекзит без споразумение с гласуване до 19 октомври. Камарата на общините прие текста с 329 на 300 гласа. Той трябва да бъде потвърден на трето четене и с ново гласуване, което ще се състои по-късно днес. Ако текстът бъде приет и на трето четене, депутатите ще гласуват след това по искането на премиера Борис Джонсън за произвеждане на предсрочни избори на 15 октомври. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " Британският парламент прие законопроект, задължаващ правителството да поиска от ЕС отлагане на датата на Брекзит"}
{"url": "https://trud.bg/%d0%b7%d0%b5%d0%bb%d0%b5%d0%bd%d0%b0-%d1%81%d0%b2%d0%b5%d1%82%d0%bb%d0%b8%d0%bd%d0%b0-%d0%b7%d0%b0-%d0%ba%d0%be%d0%b0%d0%bb%d0%b8%d1%86%d0%b8%d1%8f-%d0%b2-%d1%80%d0%b8%d0%bc-%d0%be%d0%b1%d0%b7%d0%be/", "text": "Дама наследява Салвини като МВР шеф Членовете на „Пет звезди” подкрепиха съюза с левицата  Премиерът на Италия Джузепе Конте представи състава на новото правителство на Италия, което ще положи клетва утре, предаде Ройтерс.  То стана възможно, след като ден по-рано членовете на единия коалиционен партньор – движението „Пет звезди”, одобриха в онлайн допитване съюза с лявата Демократическа партия (ДП). „За” съвместно управление с ДП, която до съвсем неотдавна бе заклет враг на „Пет звезди”, гласуваха 79,3% от участвалите 79 634 в допитването (от общо около 100 000 членове). Лидерът на „Пет звезди” Луиджи ди Майо, който в досегашния кабинет бе вицепремиер и министър на индустрията и труда, ще бъде външен министър в новото правителство. Лучана Ламорджезе, която е без политическа принадлежност, ще поеме вътрешното министерство. Досега начело на него бе Матео Салвини – лидер на крайнодясната „Лига”, който събори предишната коалицията, като я обяви в началото на август за мъртва и поиска предсрочни избори. Но ходът му се оказа губещ, тъй като партньорите му от „Пет звезди” договориха успяха да договарят с левицата. Икономическия ресор поема Роберто Гуатиери – член на ДП, в момента председател на комисията по икономически въпроси в Европарламента.  След като министрите положат клетва днес, предстои да им се гласува доверие в двете камари на парламента. Вероятно за да се гарантира твърда подкрепа за правителството, в кабинета като здравен министър е включен Роберто Сперанца – ключова фигура в лявата партия „Свободни и равни”.", "date": "2019.09.04", "title": " Зелена светлина за коалиция в Рим (обзор)\t"}
{"url": "https://trud.bg/%d1%80%d0%b8%d0%be%d1%81%d0%b2-%d0%b1%d1%83%d1%80%d0%b3%d0%b0%d1%81-%d0%bd%d0%b0%d0%bf%d1%80%d0%b0%d0%b2%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%bf%d0%be-%d1%81%d0%b8%d0%b3%d0%bd/", "text": "Във връзка с постъпили през изминалото денонощие сигнали на граждани за миризми на нефтопродукти, мазут и пропан-бутан експерти на Регионалната инспекция по околната среда и водите – Бургас извършиха проверка на оператора „Лукойл Нефтохим Бургас“ АД. Това съобщиха от пресслужбата на РИОСВ. Сигналите са постъпили от различни райони на града главно в периода между 23 и 01 часа. При извършената проверка на дружеството се установи, че инсталациите на основна площадка „Лукойл Нефтохим Бургас“ АД са в нормален технологичен режим, видно и от получените данни от собствените непрекъснати измервания на инсталациите. Веднага след регистриране на първия сигнал в 23.05 часа са предприети действия от екипи на Единната противоаварийна служба (ЕПАС) на предприятието, като са извършени измервания на въздушната среда съгласно План при неблагоприятни метеорологични условия. Обходени са всички райони кв. „Долно Езерово“, откъдето са постъпили най-голям брой сигнали. Превишения на контролираните замърсители не са отчетени. От автоматичната измервателна станция на Изпълнителна агенция по околна среда (ИАОС) в кв. „Долно Езерово“ в периода на получаване на сигналите е отчетено краткотрайно завишение на фоновото ниво на показателя бензен, чиято норма е средногодишна. В останалите автоматични станции и диференциалната оптична система „OPSIS” в комплекс „Лазур“, превишения не са регистрирани. Анализът на постъпилите сигнали и метеорологичните условия към момента сочат, че главен източник на емисии на въглеводороди в атмосферния въздух и генериране на неприятни миризми на нефтопродукти са дейностите по преработката на нефтени утайки и други отпадъци по Програма за отстраняване на минали екологични щети, причинени преди приватизацията на „Нефтохим” АД, Бургас. На площадката на дружеството продължават дейностите по преработката на старите екологични щети, за която от МОСВ е указано пълно съдействие за осигуряване на финансиране с оглед спазване на крайните срокове за отстраняването им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.04", "title": " РИОСВ – Бургас направи проверка по сигнали на граждани за неприятни миризми"}
