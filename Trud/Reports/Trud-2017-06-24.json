{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-318/", "text": "Васил Цветков, депутат от ГЕРБ в 44 НС, 31 г.Проф. Венец Димитров, кинооператор, преподавател в НАТФИЗ “Кр. Сарафов“, 80 г.Емил Елмазов, писател, председател на Съюза на билкарите, 68 г.Йордан Георгиев, музикален журналист, 67 г.Калин Николов, художник, изкуствовед, 61 г.Любен Генов, бивш главен редактор на в. “Труд” и „Поглед“, бивш главен секретар на СБЖ, 81 г.Мария Грънчарова, певица.Петя Буюклиева, певица.Пламен Николов, бивш футболист на “Левски“ и националния отбор, 60 г.Силвия Митева, състезателка по художествена гимнастика.Проф. Юлия Джоргова, началник на Клиника по кардиология в Университетска болница „Св. Екатерина“ – София.Проф. Юлия Кръстева, писателка. ", "date": "2017.06.24", "title": " Днес да почерпят"}
{"url": "https://trud.bg/%d1%84%d0%b0%d0%bb%d1%88%d0%b8%d0%b2%d0%b0-%d1%82%d1%80%d0%b5%d0%b2%d0%be%d0%b3%d0%b0-%d0%b7%d0%b0-%d0%b1%d0%be%d0%bc%d0%b1%d0%b0-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0-%d0%b5/", "text": "Сигнал за бомба предизвика евакуация на Летище София. Сигналът се е оказал фалшив, съобщиха от летището след проверка на службите.Около 22.40 часа е постъпил сигнал за наличие на взривно устройство на летище София. Незабавно са евакуирани хората от терминалните сгради.Извършена е проверка от специализираните служби на МВР. Взривно устройство не е открито. Нормалната работа на Терминал 2 е възстановена в 23.58 часа, а на Терминал 1 в 00.23 часа.", "date": "2017.06.24", "title": " Фалшива тревога за бомба предизвика евакуация на Летище София"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%b2%d0%b7%d0%b8%d0%bc%d0%b0-%d0%be%d1%89%d0%b5-%d0%bf%d0%b0%d1%80%d0%b8-%d0%b7%d0%b0-%d0%ba%d1%80%d0%b0%d0%b5%d0%b2/", "text": "Трансферът на Божидар Краев в „Мидтиланд“ може да донесе още пари на „Левски“. Това ще се случи при евентуална нова продажба на талантливия футболист. Причината е, че в договора между българския и датския клуб има заложена клауза, според която „сините“ си запазват 15% при следващ трансфер на българския национал. На „Георги Аспарухов“ вече си осигуриха 400 000 евро по сделката. В петък Краев навърши 20 години, за което бе поздравен както от „Левски“, така и от новия му клуб в Дания. В същото време другият продаден от „Герена“ футболист – Мехди Бурабия бе представен официално в Турция. Халфът парафира с „Коняспор“, а в касата на 26-кратните шампиони ще постъпят други 500 000 евро. „Благодаря на всички, които допринесоха за този трансфер – призна вече бившият играч на „Левски“. – Положих много усилия, за да стигна дотук. Преди да дойда в „Коняспор“, видях феновете на тима по телевизията и в социалните мрежи. Много съм впечатлен. Ще бъда щастлив да играя при такава атмосфера. Ще се опитаме да се представим достойно и да пренесем тима на по-високо ниво. Играл съм в предварителните кръгове на Лига Европа, но никога в груповата фаза. Миналата година сте имали добър отбор, сега се надявам да попаднем в добра група и да я прескочим. Ще работя усилено, за да съм полезен тук“. В новия си отбор Бурабия ще прибира по 35 000 евро на месец.", "date": "2017.06.24", "title": " „Левски“ взима още пари за Краев"}
{"url": "https://trud.bg/%d1%80%d1%83%d1%81%d0%ba%d0%b0%d1%82%d0%b0-%d0%bf%d0%be%d1%81%d0%bb%d0%b0%d0%bd%d0%b8%d1%87%d0%ba%d0%b0-%d0%b5-%d0%b1%d0%b5%d0%b7-%d0%ba%d0%be%d0%bd%d0%ba%d1%83%d1%80%d0%b5%d0%bd%d1%86%d0%b8%d1%8f/", "text": "Нейното име е Виктория Лопирева. Тя бе определена за посланичката на предстоящия Мондиал 2018 по света. Сексапилната рускиня със сигурност ще допринесе за популяризирането на Световното първенство, което ще се проведе в родината й. Тя вече дори го прави и то повече от добре. Руският модел бе голямата сензация по време на откриването на Купата на конфедерациите. Макар на шоуто в Санкт Петербург да присъстваха футболната легенда Пеле, руският президент Владимир Путин и шефът на ФИФА Джани Инфантино, в социалните мрежи се споделя едно – появата на Лопирева. Блондинката донесе топката за първия мач на турнира, облечена в къса бяла рокля, а феновете не останаха безразлични, заливайки интернет с коментари за изявата й.„Без конкуренция!“ гласи материал на английския таблоид „Сън“, който е посветен на Лопирева.Посланичката бе определена още в първия ден на турнира за най-красивата фенка. Едва ли тази й титла ще бъде оспорена до края на надпреварата.33-годишната блондинка бе на трибуните и на двубоя между Русия – Португалия (0:1). Сред феновете имаше такива, които обръщаха повече внимание на красотата й, отколкото да уменията на Кристиано Роналдо и колегите му на терена. В края на срещата Виктория си направи селфи, с което честити победата на шампиона от Евро 2016. В социалната мрежа Инстаграм руският модел има малко над 1,2 млн. последователи.Лопирева бе и във Франция по време на Европейското първенство и за разлика от националния отбор на Русия, остави отлично впечатление, което само бе потвърдено и сега.", "date": "2017.06.24", "title": " Руската посланичка е без конкуренция"}
{"url": "https://trud.bg/%d0%b4%d0%bd%d0%b5%d1%81-%d0%b5-%d0%b5%d0%bd%d1%8c%d0%be%d0%b2%d0%b4%d0%b5%d0%bd/", "text": "На 24 юни се почита Св. Йоан Кръстител, който предсказва раждането на Спасителя – Исус Христос. В народния календар този празник заема важно място наред с Коледния и Великденски цикъл, но има по-стари, езически корени.  Известен е като Еньовден.Според народните вярвания от този ден продължителността на деня започва да намалява, а годината клони към зима. Преди да поеме пътя си обаче, слънцето спира да си почине и да се прости със света, който няма да види цяла година. После окъпано в „живата вода”, изгрява много рано сутринта на Еньовден. А в нощта срещу празника водата придобива особена магическа сила.Смята се, че в нощта срещу Еньовден билките имат най-голяма сила. Според преданията тогава всяка билка добива целебна сила, всяка магия хваща и всяко гадание се сбъдва.Еньовден, рано сутрин, моми и жени, врачки, баячки и магьосници берат билки, които използват за лек и магии през цялата година. От набраните билки се увива венец, през който се провират всички, за да са здрави през годината. В него се вплитат 77 и половина лечебни, магьоснически, любовни и разделни билки, колкото са и болестите по човека.Еньовденският венец се пази до следващата година и с неговите билки се лекуват заболелите през годината хора и животни.Имен ден празнуват: Биляна, Ивет, Ивета, Денислав, Деница, Деян, Деяна, Диана, Дияна, Енчо, Еньо, Яна, Янаки, Яне, Янета, Янка, Янко.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Днес е Еньовден"}
{"url": "https://trud.bg/%d0%b2%d1%83%d1%87%d0%b8%d1%87-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%b2%d1%81%d1%82%d1%8a%d0%bf%d0%b8-%d0%b2-%d0%b4%d0%bb%d1%8a%d0%b6%d0%bd%d0%be%d1%81%d1%82-%d0%ba%d0%b0%d1%82/", "text": "Александър Вучич официално встъпи в длъжност като президент на Сърбия. На церемония в двореца „Сърбия” в столицата Белград присъстваха общо 5000 гости, включително и представители от над 60 чуждестранни делегации, предаде Той положи клетва като държавен глава още на 31 май. На приема снощи бяха поканени гости както от Сърбия, така и от съседните страни, САЩ, Русия, ЕС, НАТО и Китай.Вучич ги посрещаше заедно със съпругата си Тамара. Това бе първа публична поява за нея, откакто му роди син на 10 юни.В своята реч по встъпването си в длъжност новият сръбски президент подчерта, че страната му се гордее със своите традиционни приятелски отношения с Русия. „Намираме се на пътя към Европа и искаме да останем на него”, отбеляза в същото време Вучич.          АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Вучич официално встъпи в длъжност като президент на Сърбия"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b8%d0%b7%d0%b1%d1%83%d1%85%d0%bd%d0%b0-%d0%b2-%d1%81%d0%ba%d0%bb%d0%b0%d0%b4-%d0%b2-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f-%d0%ba%d0%b2%d0%b0%d1%80/", "text": "Пожар избухна рано тази сутрин в склад в столичния квартал „Студентски град“. Сигналът е подаден преди 6 сутринта. На мястото са били изпратени противопожарни автомобили и екипи на полицията. Няма пострадали при инцидента, предаде.Опожареното помещение е собственост на частна фирма. Експерти на пожарната и криминалисти от СДВР изясняват причините за инцидента.Не се изключва да става дума и за умишлен палеж.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Пожар избухна в склад в столичния квартал „Студентски град“"}
{"url": "https://trud.bg/%d0%b1%d1%80%d0%b5%d0%ba%d0%b7%d0%b8%d1%82-%d0%b7%d0%b0%d0%bf%d0%be%d1%87%d0%bd%d0%b0-%d0%ba%d0%b0%d1%82%d0%be-%d1%82%d0%b0%d0%bd%d0%b3%d0%be/", "text": "Преговорите за извеждането на Великобритания от Европейския съюз започнаха официално тази седмица. В ритъма на тангото – с крачка напред и две назад – задавайки очаквания тон за дълъг танц с повишена трудност. В понеделник британският министър по въпросите на Брекзит, Дейвид Дейвис се срещна в Брюксел с главния преговарящ на Европейската комисия Мишел Барние, за да даде формалното начало на преговорите. Двамата обявиха на съвместна пресконференция, че сделката е постижима и в името на духа на разбирателството, ще започнат развода от въпроса за децата – правата на гражданите на ЕС във Великобритания и обратното.Три дни по-късно, на вечеря в рамките на Съвета на държавните и правителствените ръководители на страните от ЕС, министър-председателят Тереза Мей обяви, че европейските граждани, които живеят и работят законно от над 5 години на територията на страната й, ще запазят правото си на пребиваване. Мерките ще засягат приблизително 3,2 млн. души. Очаква се цялата концепция на британците, как възнамеряват да формулират тази схема да бъде обявена в понеделник и да съдържа искане за реципрочни действия от страна на ЕС. Но както каза канцлерът на Германия Ангела Меркел казаното от Тереза Мей все пак е „стъпка в правилната посока”. Пък и символично идва точно една година след референдума на Острова на 23 юни 2016 г. Което е крачката е напред.Двете назад идват от факта, че точно този въпрос ще блокира веднага преговорния процес върху казуса, кой ще има върховенството да се произнася върху правата на европейските граждани във Великобритания –Съдът на ЕС в Люксембург или британските магистрати. Брюксел обяви отдавна, че няма да отстъпи и на йота по този въпрос (стъпка 1), докато целта на Лондон е да отхвърли всякакво възможно влияние на съда в Люксембург във вътрешните му дела (стъпка 2).Разбираемо, още в понеделник, докато обявяваше началото на преговорите в Брюксел, Мишел Барние много дискретно намести очилата на носа си със средния пръст на дясната ръка, докато произнасяше думата „започнахме”. За опитен дипломат като Барние, известен с това че не прави излишни жестове в официален контекст, беше достатъчно красноречиво описание на вътрешния му оптимизъм за перспективите от разговорите, и възможностите на другата страна да участва на равна нога в тях.Каквато и маневра в преговорите с ЕС да иска да направи Мей, тя ще зависи от все още неясните й вътрешно-политически позиции. Разговорите й с Демократите-юнионисти от Северна Ирландия, които трябваше да й дадат необходимото парламентарно мнозинство, след изборите на 8 юни, са все още в задънена улица. Опозиционните лейбъристи и други партии вече обърнаха на подигравка темата „как ще преговаря премиера с 27 лидери на ЕС, ако две седмици не може да се разбере с 10 депутати”. Вътрешните брожения срещу Тереза Мей сред нейните консерватори също се увеличават. След фиаското с предсрочните избори, които костваха парламентарните места на 13 от колегите й, партията й гласува доверие с половин уста да продължи да ги ръководи. Но всякаква отстъпка от лозунгите за „твърд Брекзит” или „добра сделка или никаква” може много бързо да й коства скалпа. Образно казано, разбира се.Същевременно Брюксел няма да пропусне възможността да натисне и по другите две важни направления в преговорите – финансовия ангажимент на Великобритания (сметката) и статутът на сухопътната граница между ЕС (през Ейре) и Северна Ирландия. Последното се очаква да е най-трудния препъни-камък, с всички съпътстващи особености на въпроса. Тези обстоятелства ще наложат множество пируети от страна на Тереза Мей, за да може едновременно да преговаря с Брюксел и да лавира срещу съпротивата в собствената й партия, тази на политическата опозиция и на британското общество. Гражданите на Великобритания остават все така разделени в исканията за оставане и напускане на Европейския съюз. Това показаха и последните проучвания по повод годишната от референдума, които медиите на Острова цитираха в петък. Гневът на британците срещу бездействието на политиците им и тревогата от неизвестното се увеличават с трайна тенденция. Последното се видя и от резултатите на предсрочните избори.Всичко това несъмнено поставя ЕС в много по-силни позиции в преговорите, до степен не само да диктува темпото, но и да налага ритъма. Брюксел борави с много по-голям човешки ресурс и разполагаше с цялото време последната година да се подготви за всички теоретични възможности, докато британците се опитваха да измислят кой, как и откъде да започнат. И ще предстоят десетки, ако не и стотици безрезултатни заседания, в които еврократите лениво ще отбиват топката с „подгответе се по-добре за следващата седмица”. Докато не изморят британците напълно. Или не ги откажат от цялото упражнение. Което, съгласете се, все още си остава най-разумното решение за всички. Има къде-къде по-сериозни общи и глобални въпроси, върху които може да се концентрира цялата тази енергия следващите две години. Но като цяло цари неяснота„Г-н Юнкер, успяхте ли да разберете какъв Брекзит иска премиера Тереза Мей”, питаха британските журналисти излизащия от заседанието на Съвета в петък председател на Европейската комисия. „Не”, лаконично поклати глава бившият премиер на Люксембург, преди да се обърне с гръб към камерите, отдалечавайки се с небрежна стъпка. Зад кадър някой коментира: „явно и те не могат да разберат”.", "date": "2017.06.24", "title": " Брекзит започна като танго\t\t\t"}
{"url": "https://trud.bg/%d0%b2%d0%be%d0%bb%d1%84%d0%b3%d0%b0%d0%bd%d0%b3-%d1%88%d0%be%d0%b9%d0%b1%d0%bb%d0%b5-%d0%be%d1%82%d0%bf%d1%80%d0%b0%d0%b2%d0%b8-%d0%be%d1%81%d1%82%d1%80%d0%b8-%d0%ba%d1%80%d0%b8%d1%82%d0%b8%d0%ba/", "text": "Германският министър на финансите Волфганг Шойбле отправи остри критики към онези британски политици, които успяха точно преди една година да убедят повечето поданици на кралица Елизабет II да гласуват на референдума за напускане на Европейския съюз.„В кампанията за Брекзит британците бяха лъгани и мамени непрекъснато и когато стана така, че кампанията успя, онези, които я водеха, избягаха, оправдавайки се, че не могат да поемат отговорност. Това доведе до лека промяна на движението на европейското махало“, заяви германският финансов министър на конференция в Берлин по повод годишнината от вота за Брекзит.На срещата в Брюксел лидерите на европейските институции и на страните членки на съюза определиха предложенията на британския премиер Тереза Мей за гарантиране на правата на европейските граждани на Острова като „под очакванията“, „недостатъчни“ и „вяли“. Мей обаче настоява, че предложенията й са справедливи и сериозни“ и обещава в понеделник да публикува подробен план. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Волфганг Шойбле отправи остри критики към британските политици, убедили хората да гласуват за Брекзит"}
{"url": "https://trud.bg/%d0%b4%d0%b8%d0%b4%d0%b0%d1%81%d0%ba%d0%b0%d0%bb%d0%b5%d0%b9%d0%bd%d0%be%d1%84%d0%be%d0%b1%d0%b8%d1%8f/", "text": "Как е възможно да прикриваш насилие и да си жесток, когато има нужда от милосърдиеДумите имат невероятното свойство да те връхлитат точно, когато си най-малко подготвен за тяхното съдържание. Дидаскалейнофобия. Сама по себе си тази трудна за произнасяне дума звучи като шега, като тест от кабинета на логопедите. Когато обаче едно дете ти каже, че е болно и добави тази дума, то си е все едно ало-измамник да се обади на пенсионер пестеливец. Отварят се всички чакри и най-кошмарните страхове те обсебват.„От какво си болен, дете мое?“ Дидаскалейнофобия! Всъщност тази дума може да бъде повод за смях, но и основание за паника. Страхът да ходиш на училище, както се превежда терминът, може да бъде доста по-обоснован медицински, когато става въпрос за сериозни системни проблеми в даскалото. Иначе установих, че всеки тийнейджър е страдал от тази болест. Просто не ти се ходи на училище и точка по въпроса. Сутрин е. Будилникът звънне, а теб те обхваща една подозрителна и необяснима тревожност. Дали имаш домашни, по какво могат да те изпитат, защо изобщо си длъжен да учиш физика или история на българското възраждане.Огромна част от децата, които са диагностицирани от психолози с дидаскалейнофобия, са изживели нещо гадно, нещо потискащо и страховито. Страхът да стъпиш в училище е страх от социума, от първичните страсти, които биха могли да бушуват там. Насилие, гавра, унижение, дехуманазация на индивида – всичко това не само се превъзмогва трудно, но последствията могат да бъдат и пагубни за едно дете.Това, което е страшното напоследък, е че тази болест може да бъде лепната и върху здравната книжка на повечето български учители. Насилието, както никога, се прехвърли от учениците към даскалите, а системата не позволява справедливостта да тържествува.През изминалата седмица, само в рамките на едно единствено училище се случиха две събития, които показват как системата на образование в България върви към смрадлива развръзка. Развръзка, в която терминът дидаскалейнофобия може да бъде синоним на думи като несправедливост, бездушие. Става дума за гимназията по туризъм.Едно момче, неясно все още поради що, вилнее цяла седмица, като върхът в беснеенето завърши с една пребита учителка. Телевизиите отразиха на живо много от последствията – изказвания на директорката, интервюта с ученички, заседание на училищния съвет, съвместно със заместник- министър, с шефа на инспектората.Момчето започва да вилнее преди дни. Този учител му казал нещо, то отива и чупи някаква стена. Директорката заповядва да се ремонтира стената, но последствия няма. Най-важното, което са научили напоследък началниците е, че трябва да се пази имиджа на учебното заведение – то е по-важно дори от здравето на ученици и учители. Хлапето обаче продължава да бесува и на следващия ден. Рита една пейка, като наранява свои съученички, след това троши и друго имущество на училището. Реакцията на ръководството е погалване с кадифе. Канят на разговор майката, за да й обяснят какво се случва. Това става неформално, не в директорската стая. Внимателно, за да не падне прашинка върху имиджа на училището. Хлапето, със своята разнебитена тийнейджърска психика, се ядосва, че са показали всичките му двойки, че са го наклеветили за насилието, решава да търси собствената версия на справедливост. Явно някъде си е блъскало главата, защото се появява в директорската стая окървавено. Започва да крещи, че ще изколи всички там, накрая в полезрението му попада учителка, която е с гръб към него, рита я с всичка сила, взема стол и започва да троши всичко, да налага каквото му попадне по пътя.Епилогът е интересен. На учителите е забранено да говорят пред медиите, затова пък видяхме ученичка, която има няколкостотин отсъствия, която казва, че даскалката си го е изпросила, защото… така. Чухме и за натиск към пострадалата учителка да помоли доктора да напише в болничния лист, че това е битов инцидент, а не че е получила рани по време на работа. Разликата е огромна, особено ако трябва да се търси обезщетение или се стигне до съд. Насилникът няма да бъде наказан. Това не може да се случи, без да присъства родител, става ясно. Родителят обаче така или иначе няма да дойде, а както разбирам, момчето ще се премести в частно училище и така няма да има възмездие. В името на доброто име на гимназията, много учители вероятно ще получат амнезия. Формално имаме престъпление, което се наказва дори и със затвор. На практика сме свидетели на замитане на следите.Това е едната случка. Втората е по-тъжна и показателна. Момиче със специални образователни потребности (СОП), се явява на матура. Момичето има мрачна съдба, гадно минало до ниво да си запушиш ушите. Израства като сираче, защото баща й умира, докато е още бебе. Заради увреждания е оперирана няколко пъти. Майка й загърбва личния си живот и се мести в София, където са лекарите. Събират покъщнина от улиците, живеят в мизерия. Всичко, което изкара майката, е за детето. А то все пак попада на хора, добри учители, които влагат човещината си във внимание. Така тя започва да се справя сама, да няма нужда от онази пагубна връзка на родителя помагач. Това е малкият шанс, който няма да превърне момичето в обречен човек. Обречен на мизерен край, когато няма никой около нея.И ето идва онзи важен миг – да получи диплома за средно образование. Явява се сама, без майка си. Като дете със СОП има право на индивидуален изпит, с учител, който да обясни задачите. Там са хора от училището, там е директорката, там са и квесторите. Момичето обаче е забравило личната си карта. Формално погледнато това е жестоко нарушение на правилата за провеждане на матура. Би било справедливо да я изгонят, нали? И я гонят от изпита. Малката подробност е, че учителите я познават, в гимназията има личен картон на детето. Има няколко часа, през които могат да се обадят на майката и тя да донесе личната карта, за да докаже това, което всички знаят – това е просто Лили.Лили е изгонена от матурата, въпреки че е била подготвена и е чакала този ден. Майката пуска жалби до МОН, до инспектората, до Народното събрание. Може някой да я попита защо е изтеглена жалбата от инспектората, дали е разговаряла с някой от МОН и какво пише на жалбата и във ведомството.За да се запази доброто име на училището и този случай вече събира прах. Само има една малка подробност. Истинските правила се нарушават в полза на насилника. На онзи, който пребива съученици, учителка, чупи имущество на общината. На него ще му се размине. Правилата стават задължителни, само когато отсреща е невинна душичка. Хладнокръвно до стил наистина да си изпатиш от дидаскалейнофобия.Всъщност това наистина е сериозно заболяване – дидаскалейнофобия. Заболяване на цялата образователна система.Проблемите в училище са на всички нас. Ако има насилник, ако има проблем, не прикриването, а говоренето може да намери пътя към по-добри решения. Същото е, когато става дума за деца като Лили. Малко милосърдие трябва в такива случаи, нещо което липсва в училище. Така както има и остър недостиг на справедливо възмездие.", "date": "2017.06.24", "title": " Дидаскалейнофобия\t\t\t"}
{"url": "https://trud.bg/%d1%81%d0%b2%d0%bb%d0%b0%d1%87%d0%b8%d1%89%d0%b5-%d0%b7%d0%b0%d1%82%d1%80%d1%83%d0%bf%d0%b0-%d0%bd%d0%b0%d0%b4-100-%d0%b4%d1%83%d1%88%d0%b8-%d0%b2-%d0%ba%d0%b8%d1%82%d0%b0%d0%b9%d1%81%d0%ba/", "text": "Около 100 души бяха затрупани от свлачище в китайската провинция Съчуан, предаде .Природното бедствие било предизвикано от дъждове.Разрушени са около 40 къщи в село Синмо. На  мястото тече спасителна операция. Кадри показват как булдозери разчистват срутилата се маса.Свлачището е станало около 6 ч. сутринта местно време (1 ч. българско време).Двукилометров участък от течението на река е блокиран.          АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Свлачище затрупа над 100 души в  китайската провинция Съчуан"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d0%bf%d1%8a%d1%82%d0%bd%d0%b8%d1%86%d0%b8-%d0%b1%d0%bb%d0%be%d0%ba%d0%b8%d1%80%d0%b0%d0%bd%d0%b8-%d0%bd%d0%b0-%d1%86%d0%b5%d0%bd%d1%82%d1%80%d0%b0%d0%bb/", "text": "Десетки пътници останаха блокирани дълго време, в опит да се сдобият с билет за влака тази сутрин на Централна гара-София, предаде Причината се оказа крайно недостатъчният брой работещи каси, предвид и по-интензивния трафик от хора в почивен ден.Мнозина предпочетоха да си закупят билет на двойна цена от влака, вместо да изпуснат възможността да достигнат крайната си цел.Недоволни хора се възмущаваха от неудобството, предизвикано от безкрайното чакане, на фона на разговори, че щял да бъде сложен край на чакането по опашки и да бъде намалена т.нар административна тежест.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Десетки пътници блокирани на Централна гара в София"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b0%d0%ba%d0%be-%d0%b4%d0%be%d0%b9%d0%b4%d0%b5-%d0%b2%d1%80%d0%b5%d0%bc%d0%b5-%d0%b4%d0%b0-%d0%bc%d0%be%d0%b3%d0%b0-%d0%b4/", "text": "“Ако дойде време да мога да говоря от името на г-н Шойбле, ще бъде едно добро време за България.” Така премиерът Бойко Борисов отговори на журналистически въпрос дали по време на днешния му разговор в Берлин с финансовия министър Волфганг Шойбле домакинът е поел ангажимент за влизане на България в чакалнята на еврозоната.Същевременно Борисов посочи: “Да уточним, че влизането в чакалнята на еврозоната е приоритет на ЕЦП. И с президента Макрон,  и с канцлерката Ангела Меркел преди две седмици, а днес и с нейния финансов министър ние поставяме нашите финансови параметри, не че не ги знаят. Ние сме длъжни да се срещаме с всички и да обясним, да заявим и да се надяваме на подобно решение. В този вид преговори колкото по-малко се говори, по-малко се коментира, толкова е по-добре и резултатите биха били по-добри. Факт е, че ни беше отделено специално внимание, а и всичко, което исках да кажа на г-н Шойбле, той го знаеше. Това беше една действително сърдечна среща.”По-късно премиерът Борисов се срещна със собственици на едни от най-влиятелните семейни фирми в Германия. Те са гръбнакът на германската икономика. От 3 милиона предприятия във ФРГ техният дял е 91 на сто. Много от тях вече са стъпили у нас. Целта на премиера Борисов беше да привлече още повече немски фирми, които да инвестират у нас.В срещата участваха вицепремиерът Томислав Дончев, финансовият министър Владислав Горанов и експрезидентът Росен Плевнелиев.“Идвам от Европейския съвет и съм оптимист – ЕС възвръща своята форма отпреди кризата. Изборите в Холандия, Франция и България дадоха проевропейски вид на политиката. Според ЕЦБ никога не е имало толкова много работни места в Европа, както сега. В същото време съм притеснен, защото считам, че процесите, които съпътстват Brexit-a, ще бъдат много тежки. Според мен разводът ни с Великобритания никак няма да мине нито леко, нито безметежно, както оптимистично всички се надявахме. Преди срещата с вас имахме разговор с финансовия министър г-н Волфганг Шойбле и се оказа, че той е много добре запознат с всички параметри, в които се движи нашият бюджет във финансовата му рамка. Това е така, защото винаги сме се старали да бъдем прогнозируеми, дисциплинирани, стриктно да спазваме критериите от Маастрихт. Нашият бюджет в момента е в излишък, нямаме дефицит, имаме един от най-ниските външни дългове в Европа – 27%. при 13 милиарда фискален резерв. Тъй како сме във валутен борд, това гарантира и вашия бизнес. Това е така от 20 години и то означава стабилност.“Борисов припомни, че преди две седмици се срещна в Берлин с федералния президент Франк-Валтер Щайнмайер и с канцлерката Ангела Меркел. Той е останал с впечатление, че България е оценена като прогнозируем партньор и като фактор на стабилност на Балканите. По време на разговора си с Борисов Меркел не е поставила нито един проблем, свързан с германския бизнес у нас.„Тогава и президентът Щайнмайер, и канцлерката публично казаха, че ще призоват немските концерни и семейните фирми да отправят взор към България и да инвестират. Ние предлагаме най-атрактивните данъци, стабилна банкова система, преминала успешно през стрес тестове. Германия има възможност да инвестира у нас“, заяви Борисов.“Заедно искаме да обсъдим как можем взаимно да се подкрепяме, както и как наши предприятия биха могли да стъпят във вашата страна и каква подкрепа бихте могли да им окажете”, заяви порф. Брун-Хаген Хенеркес, председател на Управителния съвет на фондация “Семейни предприятия” с централа в Щутгарт.При 3,2 милиона предприятия в Германия 2, 9 милиона са семейни.Премиерът Борисов обеща пълна подкрепа от държавните ни институции за всяка немска фирма, която желае да развива бизнес у нас. Той допълни, че много германски фирми вече са стъпили в България и разширяват своята дейност.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Бойко Борисов: Ако дойде време да мога да говоря от името на г-н Шойбле, ще бъде едно добро време за България (обзор)\t\t\t"}
{"url": "https://trud.bg/spacex-%d0%b8%d0%b7%d1%81%d1%82%d1%80%d0%b5%d0%bb%d1%8f-%d0%bf%d1%8a%d1%80%d0%b2%d0%b8%d1%8f-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%87%d0%b0%d1%81%d1%82%d0%b5%d0%bd-%d1%81/", "text": "В 22,10 ч българско време от космодрума в Кейп Канаверал, щата Флорида, американската компания SpaceX изстреля с ракета носител „Falcon 9“ изкуствен спътник, собственост на един от телекомуникационните оператори в България.Очаква се спътникът, който е първи за България, да работи на своята позиция в геостационарна орбита 15-20 години. Той тежи около 4 тона и е направен от американската компания Ес Ес Ел (SSL). Предназначен е за предаване на телевизионен и интернет сигнал на територията на Югоизточна Европа. Освен за телевизионни и комуникационни услуги, BulgariaSat-1 може да се използва и при форсмажорни обстоятелства – при аварии и природни бедствия – когато наземните мрежи не работят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " SpaceX изстреля първия български частен сателит в Космоса (ВИДЕО)"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d0%bf%d0%be%d0%ba%d0%b0%d0%bd%d0%b8-%d0%bb%d0%b8%d0%b4%d0%b5%d1%80%d0%b8%d1%82%d0%b5-%d0%be%d1%82-%d0%b320-%d0%bd%d0%b0/", "text": "Германският канцлер Ангела Меркел покани лидерите на страните от Европейския съюз, които членуват и в Г-20, на среща в Берлин в четвъртък, в навечерието на срещата на върха на групата в Хамбург, предадоха световните агенции.На 29 юни Меркел ще приеме френския президент Еманюел Макрон, британския министър-председател Тереза Мей, премиерите на Италия, Испания, Холандия и Норвегия и председателите на Европейския съвет и на Европейската комисия. Германският канцлер ще обсъди със своите гости подготовката на срещата на Г-20 на 7 и 8 юли.Целта е да бъдат координирани позициите на европейските страни членки на групата преди срещата  в Хамбург, която се очертава като трудна предвид разногласията между Европа и американския президент Доналд Тръмп по въпроси като климата и търговията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Ангела Меркел покани лидерите от Г20 на среща в Берлин"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%b5%d0%ba%d0%b8%d0%bf%d0%b8%d1%82%d0%b5-%d1%80%d0%b0%d0%b1%d0%be%d1%82%d0%b8%d0%bb%d0%b8-%d0%bf%d0%be/", "text": "Премиерът Бойко Борисов поздрави екипите, работили по проекта за първия български комуникационен геостационарен сателит, съобщиха от правителствената информационна служба.„БългарияСат – 1” беше  снощи от ракетна площадка в Космическия център „Кенеди” на НАСА във Флорида.Сателитът успешно изпълнява планираните маневри и разгърна соларните си панели по график. Очаква се утре  „БългарияСат – 1” да поеме към финалната си позиция в геостационарната орбита.„Това събитие нареди страната ни сред 12-те в ЕС с най-значимо присъствие в Космоса. Една държава е развита, когато нейната икономика е базирана на знанието и когато все повече нейни компании разработват високотехнологични продукти и предоставят широко достъпни иновативни услуги. С първия български геостационарен сателит ще бъдат осигурени повече и по-качествени телекомуникационни услуги на Балканите и в други европейски региони, директно до домовете ни”, посочва министър-председателят.Разработката на космическия проект е на българската компания „Булсатком”, която е подкрепена при реализацията му от американски и други международни партньори.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Борисов поздрави екипите, работили по първия български комуникационен сателит\t\t\t"}
{"url": "https://trud.bg/%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d1%82%d1%80%d0%b8-%d0%b4%d0%b5%d1%86%d0%b0-%d0%b8-%d0%b4%d0%b2%d0%b0%d0%bc%d0%b0-%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b8-%d0%bf%d1%80/", "text": "При токов удар в басейн загинаха три деца и двама възрастни. Все още не са ясни причините за трагедията в аквапарка в турския град Акязъ, предадеСред жертвите са собственикът и синът му, които скочили във водата, за да помогнат на децата. Пострадалите веднага били откарани в болница. Но независимо от усилията на лекарите, те починали. Засега не е ясно откъде е дошло електричеството в басейна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Загинаха три деца и двама възрастни при токов удар в басейн в Турция"}
{"url": "https://trud.bg/%d1%81%d0%b0%d1%89-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%b2%d0%be%d0%b5%d0%bd%d0%bd%d0%b0%d1%82%d0%b0-%d0%ba%d0%be%d0%bc%d1%83%d0%bd%d0%b8%d0%ba%d0%b0%d1%86%d0%b8/", "text": "Съединените щати уверяват, че продължават военната комуникация с Русия за Сирия, съобщи американски военен говорител, предаде .В понеделник Москва обяви, че спира взаимодействието  по меморандума за избягване на инциденти, след като американски изтребител свали бомбардировач на сирийския режим.Русия тогава критикува САЩ , че не са я предупредили, а днес американският говорител не уточни дали Москва на свой ред е предупредила за ударите с крилати ракети, които нанесе вчера по цели на групировката „Ислямска държава“.Друг американски представител, пожелал анонимност, каза, обаче, че  Вашингтон е бил уведомен от Москва. В съобщението си за ударите с ракети руското военно министерство посочи, че е известило Израел и Турция, без да спомене коалицията, водена от САЩ.  Междувременно коалицията обяви, че е убила при въздушен удар важна фигура на ислямистите – финансист, отговарял  за купуването на оръжия и възнагражденията на чуждестранните бойци.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " САЩ продължават военната комуникация с Русия за Сирия"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%b8%d1%8f%d1%82-%d0%bc%d0%b0%d0%b9%d1%81%d1%82%d0%be%d1%80-%d0%bd%d0%b0-%d0%be%d0%b2%d0%bb%d0%b1-%d0%b8%d1%81%d0%ba%d1%80%d0%b5%d0%bd-%d0%b9%d0%be%d1%82%d0%be%d0%b2/", "text": "Служиш на свободното зидарство, а не си служиш с него– Г-н Йотов, в първото си обръщение като Велик майстор на българските масони по време на тържествения ритуал на ОВЛБ на 20 май т. г., разказвате притча за Соломоновия храм – бихте ли я споделили с читателите на “Труд”?– В еврейската религия има група от разкази, които се наричат мидраш. Най-кратко те представляват коментари върху библейски текстове написани от морална гледна точка. Такъв един разказ предава за избора на място за  строежа на храма на цар Соломон, за който алегорично се разказва и в масонските ритуали. Един глас от небето насочил Соломон да се изкачи през нощта на планината Сион до място, което било собственост на двама братя. Единият бил ерген и беден, другият – с голямо семейство и много богат. Било жътва. През нощта бедният брат тайно допълвал купа на другия, защото мислел, че той има нужда от повече, заради голямото си семейство. По същото време богатият брат  също потайно прехвърлял зърно в склада на бедния брат.Соломон решил, че това поле, на което била проявена такава братска любов, е най-доброто място за храм и го купил. И пожеланието към всички бе в храма на ОВЛБ да цари истинска братска любов.– Заставате на върха на ОВЛБ в юбилейната за световното масонство година – 300 г. от инсталирането на първата Велика ложа в Англия, 100г. българско масонство и 25 г. от възобновяването му. Годишнините са за равносметка и за бъдеща визия – накъде ще водите българските масони?– Не мисля, че българските свободни зидари се нуждаят от водач в този смисъл. Вярвам, че всеки един от тях си е отговорил на въпроса кой е, откъде идва и накъде отива. В този смисъл водач не им трябва.Що се касае до Великия майстор, той е представител на всички масони от ОВЛБ както пред обществото, така и пред братските Велики ложи от други държави, които при нас се наричат Велики Ориенти. Великият майстор е един от братската верига. Целите, които сме си поставили в ОВЛБ, са ясни от нашите документи и от решенията на общото ни събрание. Това, което ще се опитам да направя, е да покажем на обществото, че нито ОВЛБ, която е регистрирана по всички правила на законите на нашата държава, нито който и да е нейн член  са заплаха за гражданското общество или за нормалната работа на която и да е институция в България.– Само преди дни отмина ключовата дата от единението на българските масони – как да разбираме посланието към Вас от стария Велик майстор на ОВЛБ Иван Сариев “да пазите с всички сили 20 юни 2015 г.”? С какво тази дата остава в историята на българското свободно зидарство като своеобразен крайъгълен камък?– Със знака, който българските масони дадохме както на всички нас  в България, така и на световното масонство. 20 юни 2015 година във Великия ориент на България ще остане в историята на българското свободно зидарство като края на един етап  в развитието на българското масонство и началото на общата работа на градежа ни. Знаете, че на тази дата ВЛССПЗБ беше закрита и членовете и започнаха работа в ОВЛБ. Показахме, че можем да надделеем над собственото си его и дребни  лични боричкания и успяхме да се обединим с цел постигане на най-висшите разбирания за братската верига. Единението на българското масонство от 20 юни 2015 бе оценено високо и от всички Велики ложи от цял свят. Дадохме пример за достигната мъдрост – дори и в момента в Италия и Гърция подобен акт не се е случил и там продължават да съществуват по две Велики ложи.– Любопитно е защо приемаме, че тази година честваме 100 г. българско масонство, а като дата за откриване на първа българска ложа се посочва 9 март 1880 г. в Русе – съответно от Иван Ведър и с името “Балканска звезда”?– Всичките четири ложи от Лондон, които  точно на 24 юни 1717 г., преди 300 години, в  станалата вече легендарна кръчма “Гъската и скарата”,  са провъзгласили създаването на  великата ложа на Англия  са съществували преди това.  Та затова говорим за 100 години – на 27 ноември 1917 г. е провъзгласена първата българска велика ложа – Великата символна ложа на България. Декларацията за това може да видите на сайта ни – www.uglb.org. Ако тръгнем да търсим началото на българското масонство като индивидуално членство, имаме неоспорими доказателства, че Иван Ведър е първият български свободен зидар.– Един от най-известните съвременни изследователи на съвременното масонство проф. Маргарет Джейкъб, която впрочем участва заедно в лекции с Томас Джаксън, пише в българското издание на “Просвещение на живо”: “България е понесла повече, отколкото й се полагат, диктатори и абсолютисти”. Какво според Вас е понесло повече българското масонство?– Повече балкански нрави и лично его. Личното его и желанието за себедоказване на всяка цена. Когато в масонството се проектира его, не се получава. В свободното зидарство действат други принципи: Да служиш на масонството, а не да си служиш с него. Българското масонство е пострадало от личностните цели и амбиции на някои от братята във времето.– Как да си обясним забраната на масонството в България на два пъти преди и след 1944 година?– Всъщност масонството, заедно с други организации, е забранено веднъж със Закона за защита на нацията, приет от Народното събрание декември 1940 г. Знае се дори, че министърът, който е внесъл закона е бил масон. И Великата ложа на България била закрита с правителствено решение на основание закона. Но още през юли 1940 г., виждайки накъде отиват нещата, Великата ложа е взела решение за саморазпускането си.  А след 1944 година просто няма данни да е имало възстановяване на масонството у нас до 1992 година. И ако погледнем реално, този период е тъмно петно в историята на свободното зидарство у нас.Но гледайки от друга страна все пак, зараждането на свободното зидарство по тези земи и всички принципи, които то носи за свобода, равенство, братство, независимо от религия, цвят на кожата, политическо пристрастие и благосъстояние – няма как да не е вдъхновило и българските революционери през Възраждането и строителите на нова България след 1878 г.А обяснението за забрана на масонството е в характеристиката на обществените отношения в този период. Там където няма свобода на мнения и истината е монопол на определени лица, няма как да има масонство.– Кой са по-значимите каузи, които ОВЛБ подкрепя чрез своята благотворителна дейност и чрез създадената фондация “Милосърдие и благотворителност”? Какъв е годишният бюджет за благотворителност – само по време на тържествената вечеря  след общото ви събрание бяха събрани над 42 000 лв. за болно дете, например.– Когато говорим за благотворителност и милосърдие, точно със значението на тези две думи разделяме начина на подпомагане. ОВЛБ няма за цел да рекламира благотворителната си дейност. Това само по себе си е заложено още в библейската максима – когато правиш милостиня не тръби и нека лявата ти ръка не знае какво прави дясната (Матей 6:1-4).Приетият бюджет е само база като средство за развитие на благотворителната дейност. А постоянно на събития на ОВЛБ се събират средства за подпомагане на различни каузи.– А къде е тънката линия между милосърдието и благотворителността?– Милосърдието е подпомагане на хора в нужда. А благотворителността е работа и действия в подкрепа на обществени каузи. Един пример за благотворителност – да наградиш всички ученици – отличници в края на първия срок в един областен град по 500 лева събрани на едно от мероприятията на местната ложа. Децата не са знаели, че ще получат награда, ако са отличници. Но когато поощриш един ученик в успеха му, в развиването на лидерските му качества, тогава той разбира, че някой в обществото се интересува от неговите добри успехи и си заслужава да работи за това. А от тези деца ще са утрешните лидери на нацията ни. В същината си българинът е състрадателен. Колкото и в момента да гледаме други прояви в обществото, мисля, че изначално българите са милосърдни по душа. Във всяка една наша ложа се правят непрекъснато събития за подпомагане на хора в нужда, но масонството няма за основна цел да прокламира какво прави за обществото. Масонството се надява, че когато един добър мъж става  по-добър вследствие от работата му в ложата, той с примерите които дава, с начина си на живот, ще направи кръга около себе си по-добър, и така и обществото по добро. Това е водещ принцип в световната братска верига.– Вие бяхте българския представител на XIV Световната конференция на регулярните Велики ложи в Сан Франциско през 2015 г., където една от важните теми бе технологиите и свободното зидарство. Какви са предизвикателствата, ограниченията и въздействието на социалните мрежи и канали като Facebook, Twitter, YouTube върху съвременното масонство?– Развитието на технологиите в 21 век не може да бъде игнорирано и да останем да живеем в 1717 година. Великите ложи имат сайтове, имат Фейсбук-страници, канали в Туитър. Тези дни предстои да направим и официална фейсбук-страница на ОВЛБ. Възможността да намериш всичко, което те интересува за масонството и не само на екрана на компютъра или телефона, си е реална. Същевременно с това обаче, духът, който съществува при един ритуал, няма как да бъде предаден онлайн. Духът може да бъде усетен само с присъствие в ложата. Според мен създателите на социалните мрежи все още имат задължение в обществото. Наскоро прочетохме признанието на основателя на Туитър Евън Уилямс – “интернет е счупен”. Идеята, че мрежата е създадена само за добро, а в социалните канали се публикуват екзекуции на хора, хейтърски коментари, неверни и фалшиви новини, изведнъж се изопачава, компроментира. Социалните мрежи често стават арена на обратната, на тъмната страна на прояви на обществото. Тази грешка в системата трябва и се надявам да бъде отстранена.– А само преди дни се завърнахте от Букурещ където се състоя VI-та конференция на европейските Велики майстори – кои са темите пред свободните зидари от стария континент с днешна дата и респективно пред ОВЛБ?– Да, всъщност и в Букурещ една от темите беше бъдещето на масонството в интернет ли е. На конференцията бяха засегнати  и теми като опазването на регулярността на великите ложи, както как ритуалът спомага за  самоусъвършенстването на свободните зидари.– България е една от малкото държави, имам предвид развити държави и държави с регулярно масонство, където все още нямаме музей на свободните зидари, национален масонски дом. Но и отношението с държавните институции не е както в Англия, Ирландия, САЩ, Румъния, Гърция, Белгия – списъкът е дълъг. Защо?– Отзад напред, считам, че в обществото ни върви инерция от  насаждане на негативни образи на нашата организация без да има първопричина, а още по-малко доказателства за това. Национален масонски дом на ОВЛБ ще има. И ние не очакваме от държавата да ни подари място за него както бе направено в съседна Румъния, например. Ще се справим сами, процедурите за изграждането му са в ход. Предполагам в него ще има и музей на свободното зидарство. Развитието в масонството се случва стъпка по стъпка, не може да е революционно. Символиката на нашето братство ни учи, че трябва да се стъпва на здрава основа,  за да е успешен градежът.– Как си представяте проект за масонски мемориал у нас по подобие на този в Пенсилвания – “Приятел към приятел” – двама свободни зидари- капитан от войските на Севера помага на генерал от Юга след битка? Знаете колко вдъхновяващо е описан от Томас Джаксън в “Масонски перспективи” и как паметникът се превръща в Мека за масонските пилигрими от цял свят.– Мемориал, като този в Пенсилвания, показва същината на свободното зидарство – стремежът към хармония и мир. Можем да дадем десетки примери за паметници в  различни страни. Някои от тях са с директното послание,  че видиш ли, тук, на това място се почита паметта на свободни зидари, които са дали живота си за своята родина. Други за паметници на свободни зидари допринесли за развитието на човечеството или държавата си. Но както казах, стъпка по стъпка и мъдро да разпределяме времето за всяка наша инициатива.– Накрая не мога да не Ви попитам какво е посланието Ви към българските свободни зидари в навечерието на 24 юни?– В деня когато Слънцето е в апогея си при нас и се чества рождението на св. Йоан Кръстител пожелавам не само на свободните зидари от ОВЛБ, а и на всички българи, светлина! Повече светлина в душите и по пътя ни. Нашият гостИскрен Йотов е роден на 26 ноември 1967 година. Юрист по образование, работи като адвокат. На 19 май 2017 година бе избран за Велик майстор на ОВЛБ. Бил е два мандата Майстор на ложа, един мандат Велик втори надзирател и два мандата заместник Велик майстор. Семеен.", "date": "2017.06.24", "title": " Великият майстор на ОВЛБ Искрен Йотов пред „Труд“: България даде знак за мъдрост на световното масонство"}
{"url": "https://trud.bg/%d0%b3%d0%be%d1%80%d0%b8%d0%bb%d0%b0-%d1%82%d0%b0%d0%bd%d1%86%d1%83%d0%b2%d0%b0-%d0%b2-%d0%b1%d0%b0%d1%81%d0%b5%d0%b9%d0%bd-%d0%b4%d0%be%d0%ba%d0%b0%d1%82%d0%be-%d1%81%d0%b5-%d1%80%d0%b0%d0%b7%d1%85/", "text": "Горилата Зола, обитател на зоопарка в Далас, се разхлади в горещините, като потанцува в пригоден басейн.Кадрите са заснети тайно от нейните гледачи. Зола вече е популярна в интернет пространството, след като предишните й собственици от зоопарка в Калгари разпространиха видеоклип, на който тя „танцува брейк”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Горила танцува в басейн, докато се разхлажда в горещините (ВИДЕО)"}
{"url": "https://trud.bg/%d1%81%d1%82%d1%80%d0%b5%d0%bb%d0%b1%d0%b0-%d0%bf%d1%80%d0%b5%d0%b4-%d0%b7%d0%b0%d0%bb%d0%be%d0%b6%d0%bd%d0%b0-%d0%ba%d1%8a%d1%89%d0%b0-%d0%b2-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f/", "text": "Мъж е задържан от полицията в София, след като откри стрелба пред заложна къща тази нощ в квартал „Дружба 1“. Причината за стрелбата е скандал между двама мъже, предаде Единият от тях е работел в заложната къща. Нападателят е извадил газов пистолет и започнал да стреля по опонента си, който се е заключил в помещението.Задържаният е отведен в Осмо РПУ. Случаят се изяснява. Няма пострадали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Стрелба пред заложна къща в столичния квартал „Дружба 1“, има арестуван"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-44-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b0%d0%b7%d0%bb%d1%8e%d0%bb%d1%8f-%d0%b2%d1%80%d0%b0%d0%bd/", "text": "Земетресение в района на Вранча, Румъния, беше усетено и у нас. Националният институт по геофизика, геодезия и география съобщи, че трусът е бил с магнитуд 4,4 по скалата на Рихтер, предаде .Той се е усетил в Русе, Свищов, Добрич и Плевен.Няма данни за материални щети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Земетресение 4,4 по Рихтер разлюля Вранча, усетено е в Русе, Свищов, Добрич, Плевен"}
{"url": "https://trud.bg/%d0%b8%d0%bf%d0%be%d0%b4%d1%8f%d0%ba%d0%be%d0%bd-%d0%bd%d0%b0-9-%d0%b3-%d0%bf%d1%80%d0%b5%d0%b4%d0%bf%d0%be%d1%87%d0%b8%d1%82%d0%b0-%d0%be%d0%bb%d1%82%d0%b0%d1%80%d0%b0-%d0%bf%d1%80%d0%b5%d0%b4/", "text": "По-важни са духовните пости, да няма злоба и омраза между хоратаИподякон може да станеш и на 6, и на 66 г. Когато заслужиш доверие. Важно е да имаш желание, да водиш благочестив живот, да даваш личен пример и да посещаваш редовно светата литургия в храма всяка неделя. Невероятно, но 9-годишният Владислав Веселинов от Шумен покрива строгите критерии и неотдавна сбъднал голямото си желание – да го подстрижат за иподякон и най-после да има право да влиза в светия олтар на храма, да помага по време на служба като четец, певец и свещоносец. Странна амбиция за третокласник, но реална. Църквата не води статистика, но Владислав със сигурност е сред най-малките ни иподякони. Още повече, че професиите на родителите му са далеч от религията.Майка му Йоана е юрист, а баща му Валентин е част от екипа на съдебната охрана. Точно те обаче, запалили детето по православието. Преди няколко години строгият охранител станал редовен посетител на църквата „Свето Възнесение“ в Шумен и се издигнал до най-ниската степен в църковната йерархията иподякон, а правистката пее с удоволствие в църковния хор „Касиана Доместика“. Владислав още бил първокласник, когато мама започнала да го води по репетиции, а той кротувал и слушал песнопенията им. Първо не се отделял от нея, стоял като закован на църковната тераса. След време започнал да слиза и с часове можел да слуша църковните служби на архиерейския наместник отец Димитър, без да палува в храма. Един ден поискал да види как се бият камбаните, клисарят го взел със себе си, а хлапакът без страх се изкачил и слязъл от камбанарията. Много искал да помага в храма, но татко Вальо му позволявал само да му помага, докато пали кандилата. Малчуганът сложил на врата си малко дървено кръстче, символ на вярата, а когато съучениците му се шегували, че това е гердан за момиче, спокойно им обяснявал смисъла. Никой в неговия клас в НУ „Илия Р. Блъсков“ обаче, не му вярвал, че посещава църквата по време на службите. На един празник съученичка го видяла и разказала на всички: „Влади не лъже, той наистина помага в храма“.Така до 25 май, когато Негово Високопреосвещенство Варненският и Великопреславски митрополит Йоан подстригал Владислав за иподякон. По време на церемонията му облекли за първи път бляскав стихар върху задължителната бяла риза и тъмен панталон, кръстосали през гърдите му орар и третокласникът засиял, сякаш е получил шестица по математика. „Много съм щастлив, че дядо владика ми позволи да помагам. И през ваканцията няма да ми тежи, пак съм в църквата. Много е приятно. Много по-приятно е, отколкото да стоя на компютъра“, сравнява сам малкият иподякон. Всяка неделя утринната служба започва в 7,30 ч., след нея е светата литургия чак до 10,30 часа. „Не е отегчително, следиш какво ще ти каже отеца, само краката може да ти изтръпнат понякога“, казва по детски честно Влади. На утринята е позволено да се сяда, но на светата литургия – не. И пак обяснява, че по-добре на крак три часа, отколкото седнал пред монитора.Успокоява, че не е съвсем аскет, в другите дни от седмицата има достатъчно време да играе игри и да върти смешни клипчета.Вече има завидни богословски познания. А за пострижението родителите му подарили голям молитвеник на български и църковнославянски език, закупен специално от Рилския манастир. Знае много молитви – Отче наш, Трисвета молитва, Богородице Дево, Псалом 50, Символът на вярата… Обяснява, че много харесва една, в която се моли за спасение и здраве на всички. Не само за себе си, а за мама, тате, роднините, за целия български народ. А молитвите се казват не само в църквата, а и у дома, и при всякакви поводи. Сутрин, вечер, преди хранене, дори преди трудно контролно, разказва Влади.Сам поиска, насила това не може да стане, категорични са родителите му. И никой човек не може да се обърне към Църквата, ако вътрешната му потребност не го диктува. Някои хора влизат в храм само по два пъти в годината, за върбови клонки на Цветница и на Великден. Други пък палят свещ, когато ги постигне нещо лошо и се хващат за Църквата, като удавници за сламка, казва от наблюдения иподяконът с голям стаж Валентин. А ние сме създадени от тяло и душа и не можем да се грижим само за материалното, разсъждава той. Добре е часове по религия да влязат в училище. Със сигурност ще свалят агресията в клас, но това ще го преценят специалисти-педагози.Всеки сам преценява за себе си, но не е зле след като шест дни работим и мислите ни са ангажирани все със светски неща и чревоугодие, на седмия да влезем за час и половина в храма и да отдадем божието на Бога. Ще имаш време да помислиш, да си направиш равносметка, докато слушаш светата литургия. А тя винаги завършва с поучителна проповед и наставления, обяснява Вальо. След това спортувай, разхождай се, отдай се на хоби. Тяхното семейство не прави изключение и иподяконите Вальо и Влади правят мускули на успоредки, ходят на излети. Малкият свири и на пиано. Сега е много запален и по плуването. Ходи на басейн с учител три пъти седмично и през ваканцията. Преди седмица Международният фестивал на православната музика отвел цялото семейство в Поморие и там Влади заслужил доста сладоледи за уменията си в морето. Иначе в момента чак до 29 юни са Петровите пости и иподяконите, малки и големи, трябва да ги спазват. Успокояват – не са толкова строги като великденските. Млякото, яйцата и местни продукти са изключени от трапезата, но се позволява риба в определени дни. Мама Йоана готви изключително вкусни постни ястия, а за Влади понякога е разрешен и шоколад, и сладолед по изключение. По-важни са духовните пости, да няма злоба и омраза между хората, обясняват един през друг Влади и Вальо. А малкият подчертава, че „за човека е важно да бъде вярващ, добър, да не лъже, и… да слуша“.", "date": "2017.06.24", "title": " Иподякон на 9 г. предпочита олтара пред компютъра\t\t\t"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%bf%d1%80%d0%b8-%d0%b1%d0%b5%d0%b7%d1%80%d0%b5%d0%b4%d0%b8%d1%86%d0%b8-%d0%b2-%d0%bc%d0%be%d0%b4%d0%b5/", "text": "Трима души са задържани след безредици късно снощи в столичния квартал „Модерно предградие“, предаде . Единият от арестуваните е хвърлил камък по полицейски автомобил, намесата на МВР е станала необходима след подаден сигнал за нарушаване на нощната тишина в квартала.За овладяване на ситуацията на място са изпратени екипи на жандармерията. В момента обстановката е спокойна.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Трима арестувани при безредици в „Модерно предградие“ в София, намеси се жандармерия\t\t\t"}
{"url": "https://trud.bg/%d1%81%d0%b8-%d0%b5%d0%bd-%d0%b5%d0%bd-%d0%b8%d0%b7%d0%bf%d1%80%d0%b0%d1%82%d0%b8-%d1%85%d1%83%d0%b4%d0%be%d0%b6%d0%bd%d0%b8%d0%ba-%d0%bd%d0%b0-%d0%bf%d1%80%d0%b5%d1%81%d0%ba%d0%be%d0%bd%d1%84%d0%b5/", "text": "След като говорителят на Белия дом Шон Спайсър обяви, че телевизионните камери и фотоапаратите вече няма да бъдат допускане на някои негови брифинги, от Си Ен Ен вчера изпратиха… художник, който да отрази събитието.От медията са наели Бил Хенеси, който направил доста сполучливи скици по време на брифинга.От Асоциацията на кореспондентите, акредитирани към Белия дом, изрази възраженията си към забраната.„Американците трябва да имат възможност да гледат и слушат как висшите ръководители отговарят на въпросите на независимите медии”, коментират от Асоциацията.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Си Ен Ен изпрати художник на пресконференция в Белия дом заради забрана да снимат камери"}
{"url": "https://trud.bg/%d0%be%d0%b3%d0%bd%d1%8f%d0%bd-%d0%b3%d0%b5%d1%80%d0%b4%d0%b6%d0%b8%d0%ba%d0%be%d0%b2-%d0%bd%d0%b5-%d1%81%d0%bc%d0%b5-%d0%b2%d1%80%d1%8a%d0%b7%d0%b2%d0%b0%d0%bb%d0%b8-%d1%80%d1%8a%d1%86%d0%b5%d1%82/", "text": "Не сме връзвали ръцете на Бойко Борисов за изтребителите. Това каза пред  бившият служебен премиер Огнян Герджиков, след като вчера премиерът Борисов заяви, че шведските изтребители „Грипен” са предопределени.„Те можеха съвсем спокойно да решат и всичко друго. Нямаше обвързваща сила”, уточни Герджиков.По думите му служебният кабинет е одобрил „Грипен”, защото е имало такова експертно мнение от военни специалисти. „Аз лично винаги отдавам приоритет на експертните решения пред политическите”, отбеляза той.Герджиков определи като поредната „тежка самодейност” идеята на ГЕРБ за 10-годишна абсолютна давност на дълговете с промени в закона.„Има абсолютна давност в публичните вземания, но в частните отношения ще бъде катастрофа”, прогнозира Герджиков.Според него мярката до 2 г. разплащанията в брой да бъдат ограничени до 1000 лв., която беше приета на първо четене в парламента, е несъразмерна. „1000 лв. е твърде нисък праг и това ще спъне много елементарни разплащания”, коментира той. „Ако става дума за плащания между търговци –  да, но за обикновени хора, ако например искам да ви продам колело за 1000 лв. – защо? За да платим допълнително такси, за да рискуваме да минем през банкова система, където не се знае дали няма да се блокира и нещо да стане?”, попита Герджиков.Според него това, че парламентът работи трудно, има и своите плюсове, тъй като по думите му свръхпроизводството на закони показва безсилието на една държава. Ние сме шампиони по непрекъснати промени в законите, заяви той. Герджиков даде пример с Кодекса за социално осигуряване, който от 2000 г. до средата на 2017 г. е бил променян 120 пъти.Бившият служебен премиер Огнян Герджиков отчете като грешка, която не би повторил, прекалено многото кадруване по време на служебното правителство.„Не бива един служебен кабинет да прави толкова много уволнения и назначения, само там, където наистина се налага”, посочи той.Герджиков заяви, че не би назначил за шеф на митниците Георги Костов, който при служебния кабинет беше уволнен като главен секретар на МВР. „Това е въпрос на решение на сегашния кабинет. На бюрото на премиера бях оставил папка, в която пишеше неща, които не са от най-добрите”, отбеляза Герджиков, но не пожела да навлиза в подробности.Герджиков коментира, че отново би приел, ако го поканят за служебен премиер, защото вече е  натрупал допълнителния опит, който е много ценен. „Имам усещането, че нашият служебен кабинет в общи линии се справи много добре”, заяви той.Герджиков призна също, че с президента Румен Радев са се чули само веднъж след мандата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Огнян Герджиков: Не сме връзвали ръцете на Бойко Борисов за изтребителите"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%82-%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-800-%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82%d0%b0-%d0%b2/", "text": "В Северен Лондон евакуират около 800 апартамента в пет високи жилищни сгради. Целта е да се извършат спешни ремонти за подобряване на противопожарната безопасност. Това съобщиха местните власти девет дни след опустошителния пожар в подобен жилищен блок, отнел живота на най-малко 79 души.Разследването стигна до извода, че некачествената облицовка е допринесла за бързото разпространение на огъня, тръгнал от . Проверките след трагедията в „Гренфел тауър“ са потвърдили, че има проблеми с облицовката и противопожарните стандарти. Затова започват спешни ремонти, които ще отнемат между две и четири седмици. През това време евакуираните ще бъдат настанени във временни жилища.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Евакуират жителите на 800 апартамента в Лондон заради външната им облицовка, подобна на изгорелия „Гренфел тауър“"}
{"url": "https://trud.bg/%d0%be%d1%81%d0%b5%d0%bc%d1%82%d0%b5-%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d0%be%d1%82-%d0%b3%d0%ba%d0%bf%d0%bf-%d0%ba%d1%83%d0%bb%d0%b0%d1%82%d0%b0-%d0%be%d1%81%d1%82%d0%b0/", "text": "Апелативният специализиран наказателен съд потвърди снощи определението на първоинстанционния съд за налагане на мярка за неотклонение „задържане под стража“ на всичките осем митнически служители от Митнически пункт „Кулата“. Това съобщиха от Апелативната специализирана прокуратура.Специализираната прокуратура им повдигна обвинения за участие в организирана престъпна група за получаване на подкупи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Осемте митничари от ГКПП „Кулата“ остават в ареста"}
{"url": "https://trud.bg/%d0%b7%d0%b0%d1%89%d0%be-%d0%b6%d0%b5%d0%bd%d0%b0%d1%82%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b5-%d0%b4%d0%be%d0%b2%d0%be%d0%bb%d0%bd%d0%b0-%d0%ba%d0%b0%d1%82%d0%be-%d0%bd%d0%b0/", "text": "– Пешоооо, какво си вперил поглед в моята половинка… – Гледам я бе брат, много е хубава, то една форма, то една бистрота, очите да му изтекат на човек. – Я да ставаш от масата, ти твоята изпи и си хвърлил кръвнишки поглед на моята…***Генко седи в бара и пие. Някакъв го пита: – Защо пиеш? – За да съм красив. – Пиенето те прави красив? – Разбира се! Всеки път като се прибера късно от бара, и жена ми вика: “Охо! Ето го! Красавецът се прибра!”.***Разговарят двама съвременни бизнесмени. – Искаш ли да купиш мармалад? – Може. Колко продаваш? – Един вагон. – Колко искаш за мармалада? – Един милион. Сделката е уговорена, двамата тръгват да уреждат деловите въпроси. Единият – да търси милион. Другият – вагон с мармалад.***Седят три жени и пият кафе. Едната казва: – Моята свекърва я погребахме на едно много хубаво място – тишина, слънце, спокойствие… Другата: – И ние нашата я погребахме на хубаво място – слънчево, тихо, спокойно… Третата звъни по мобифона на свекървата си: – Мамо, какво правиш? – Ами-и-и… Какво да правя, мотам се. – А така, мотай се, мотай се! Хората взеха хубавите места, а ти още се моташ!***В препълнен автобус: – Господине, вече пет минути лежите върху мен! – възмущава се младо момиче! – Нищо не мога да направя! – Ами тогава отстъпете мястото на някой друг!***– Какво ще стане, ако кръстосат папагал и крокодил? – Не знам. Но ако после папагалът поиска бисквитка, по-добре му ги дайте всичките…***На сечището довели нов секач. Гледат го другите секачи – един такъв мъничък, слабичък… Чудят се какво да го правят. Дали му да събира отсечените клони. Секли те, каквото секли, отсекли три дървета и отишли на обяд. Новият го оставили на сечището. Връщат се след обеда и гледат половината гора изсечена. С изумление го питат: – Ти откъде идваш бе, човек? – От Сахара!! – Как така от Сахара? Там няма гори! – И у вас няма да има!***В ресторанта. – Сервитьор! Ножът ми е абсолютно тъп, а пържолата ми е твърда като камък! – Е какъв ви е проблемът, господине, наточете ножа с пържолата и готово…***Някакъв тип се протяга: – Е-е-ех! Пак се появи желание за работа! Ще ида да си полегна, може пък да ми мине…***Мъж се връща от командировка, влиза в спалнята и гледа жена му под юргана с друг мъж. Онзи става, облича се и се изнизва тихо, без да каже дума. – Кой беше този?! – Откъде да го знам?! Нали виждаш – ни на теб здрасти, ни на мен довиждане…***Прибира се една лаборантка от море. На другия ден се връща бясна от работа и вдига скандал на мъжа си: – Имаш любовница, гадино мръсна, и докато ме нямаше си я водил тука! – Ти си луда! Няма такова нещо! – Лъжец! Кръвта от комара, който хванах в спалнята, не е твоя!***– Защо не се ожените, Холмс? – Защото, Уотсън, това създава купища проблеми. Ето ви например една логическа задача: на едната врата на къщата ви лае кучето и иска да го пуснете, а на другата чука жена ви, която си е забравила ключа и иска да й отворите. Кого ще пуснете в къщата по-напред? – Ами жена ми. – Неправилно, Уотсън. Трябва да пуснете кучето, защото то ще спре да лае като влезе.***Жена намерила в джоба на мъжа си презерватив. Хитрата жена ще е доволна – сега ще има повод да поиска ново кожено палто. Умната жена ще е доволна – с това, че мъжът й поне ги ползва. Мъдрата жена също ще е доволна – с това, че мъжът й не го е използвал с друга, като самата тя му е сложила презерватива още преди седмица.***Жарка юлска нощ. Влюбена двойка в парка. Тя: – Скъпи, чуй как свирят щурците! – Това са ципове, скъпа…***В една страшна буря в планината се загубили група туристи. След като цял ден се мотали без посока и вече отчаяни последния от колонката се провикнал: – Момчета, мисля че сме близо до Габрово! – По какво позна бе!? – спрели всички учудени. – Намерих презерватив с 16 вулканизации!***Жената обидено към мъжа си: – Любопитна съм, какво би направил, ако те изоставя и се оженя за друг. Няма ли да ти е мъчно? – Защо трябва да ми е мъчно за някакъв си кретен, когото въобще не познавам?***Професор изпитва бъдещ юрист: – Разяснете ми понятието “измама” – казва професорът. – Измама ще бъде, ако ме скъсате, господин професоре. – Какво искате да кажете? – Ами, според закона всеки, който използва незнанието на другия в негова вреда, може да бъде обвинен в измама…", "date": "2017.06.24", "title": " Защо жената трябва да е доволна, като намери в джоба на мъжа си презерватив?"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%be%d0%b1%d0%b5%d1%81%d0%b5%d0%bd-%d0%b1%d0%b8%d0%b2%d1%88%d0%b8%d1%8f-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d1%80%d0%b0%d1%84/", "text": "Доскорошният директор в русенската рафинерия „Полисан“ Гален Петков е открит обесен. Тялото му е намерено в четвъртък да виси в едно от производствените халета на предприятие, което от известно време не е работело, предаде . Петков е ръководел производствената част в рафинерията. По неофициална информация, смъртта му е свързана с воденото от специализираната прокуратура разследване на дейността на „Полисан“.През март  и Агенция „Митници“ проведоха акция в рафинерията. Претърсен беше офисът на фирмата и беше иззета документация. Говорителят на главния прокурор Румяна Арнаудова тогава съобщи, че разследването е за данъчни престъпления, свързани с търговия с гориво. Самият Петков бе понижен в длъжност „началник смяна“. Засега се работи по версията за самоубийство, но не се изключват и други. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Откриха обесен бившия директор на рафинерия „Полисан“ в Русе"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b5%d0%b9-%d0%bd%d0%b0%d0%b2%d0%b0%d0%bb%d0%bd%d0%b8-%d0%bd%d1%8f%d0%bc%d0%b0-%d0%bf%d1%80%d0%b0%d0%b2%d0%be-%d0%b4%d0%b0-%d1%81%d0%b5-%d0%ba%d0%b0%d0%bd%d0%b4%d0%b8/", "text": "Арестуваният и излежаващ присъда руски опозиционен лидер Алексей Навални няма да има право да се кандидатира в президентските избори, съобщава РИА „Новости“.От Централната избирателна комисия на Русия обявиха, че: Навални, А.А. е осъден по член 160, параграф 4 от Наказателния кодекс на Руската федерация на пет години лишаване от свобода и глоба в размер на 500 хил. рубли и наказанието е условно с изпитателен срок една година и пет месеца. По този начин, в момента Алексей Навални няма избирателни права.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Алексей Навални няма право да се кандидатира в президентските избори"}
{"url": "https://trud.bg/%d0%bd%d1%8f%d0%bc%d0%b0-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%b8-%d0%bc%d0%b5%d1%80%d0%ba%d0%b8-%d0%b7%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-%d0%bd%d0%b0/", "text": "Ситуацията на летище София днес е нормална, след като през нощта то беше временно затворено заради  за бомба. Хората в чакалните бяха евакуирани, а пътниците останаха в самолетите.Няма извънредни мерки за сигурност. В сила остава „код жълто” – втората от четирите степени на заплаха от терор, предаде .Сигналът снощи е подаден на тел. 112 около 22:40 ч., че на летището, без да се уточнява на кой терминал, е поставена бомба. Евакуирани са пътниците и изпращащите от двете сгради на аерогарата. МВР не е открило съмнителен багаж. В полунощ работата на Терминал 2 е била възстановена, а половин час по-късно и на Терминал 1.Граждани се оплакаха, че не е бил осигурен транспорт за напускане в такава извънредна ситуация. От аерогарата отказаха коментар и препратиха към МВР, като заявиха, че са изпълнявали инструкциите на вътрешното министерство.Подателят на фалшивия сигнал се издирва. Той е бил с мъжки глас, но се е представил с женското име Димитринка.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Няма извънредни мерки за сигурност на летище София след фалшивата тревога за бомба"}
{"url": "https://trud.bg/%d1%81%d0%bf%d0%b8%d0%bd%d1%8a%d1%80%d1%8a%d1%82-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d0%b9-%d0%b3%d0%be-%d0%b7%d0%b0%d0%b1%d1%80%d0%b0%d0%bd%d1%8f%d0%b2%d0%b0%d0%b9-%d0%b3%d0%be/", "text": "За тези, които си бъркат в носа, чешат се без нужда и шават с крака, за онези, които дъвчат чужди химикалки и ги връщат като изядени от куче кокалчета. За жените, които си въртят кичур коса за концентрация и след дълбок размисъл приличат на разплетени кошници. За мъжете, които си гризат ноктите, но най-вече за децата, които всекидневно тънат в блатото на досадата по класните стаи – за всички тях спинърът е спасение и благословия.Вече дори държавните чиновници знаят какво представлява, а Държавната агенция за метрологичен и технически надзор го проверява за наличие на олово и живак. Евроинституциите са загрижени.Ако сте от тези, които все още не стоплят за какво говорим, това са онези малки шарени безсмислени играчки, които се хващат с два пръста през средата, където има лагер, и се завъртат. Това е единственото, което правят! Въртят се безшумно, със свистене или с жужене – в зависимост от модела. В рекламата на всеки спинър обикновено пише по колко време продължава ротацията. С едно засилване и ако я оставите необезпокоявана, играчката може да се върти от две до 8 минути. Някои са лекички, други по-масивни, тежащи си на мястото. Изглеждат пълна глупост, но който не се е докоснал до тях, само той не е попаднал под обаянието им.Названието им на английски е fidget spinners. Директен превод няма. Глаголът to fidget означава „да не ме свърта на едно място“, spinner идва от spin, „въртя се“. Тоест въртящото се чудо служи за занимавка, уталожване на напрежението и оползотворяване на излишната нервна енергия. Твърди се, че са много полезни за хора, страдащи от дефицит на вниманието, и за деца с аутизъм.Както и с предишните мании – малките меки плетени хекчета, йо-йо играчките, онези две топки, вързани с въже, които се разлюляваха и се тракаха една с друга, така и със спинърите, има множество трикове. Сред номерата, за които може да гледате уроци в ютюб, са подхвърляне на спинър от един пръст на друг, от едната ръка и към другата и дори премятане зад гърба и улавяне в движение. Някои видеа събират десетки милиони гледания.Една от най-хубавите черти на новата играчка, е това, че има безброй различни форми, цветове и видове, които предразполагат към колекционерско пристрастяване. Има евтини пластмасови и силиконови играчки, както и скъпи – от алуминий, бронз и неръждаема стомана. Стандартният спинър се състои се от четири лагерчета, три в периферията и едно в центъра, като лагерите в периферията не са задължителни, те придават маса на играчката. Има спинъри с различни форми, с различен брой лъчи, включително и идеално кръгъл спинър, без издатъци. Може да светят, съоръжени с LED светлини (източникът на олово и живак). Цената им варира от 2-3 лв до 1300 лв. Авторката на прототипа е с изтекъл патентКетрин измислила занимавката – прототипът на днешния спинър е нещо като пумпал, който се върти на пръста, във връзка с прочетена във вестника новина за момчета, които замеряли полицаи с камъни. Ако имаха с какво да си запълват времето, нямаше да се стига дотам, помислила си Хетингър. Първоначално мислите й се въртели около това дали не може да се направи гладък и лек камък, но в крайна сметка разработила спинъра. През 1997 г. вече получила патент за играчката и си насрочила срещи с няколко компании за играчки, сред които и един от основните производители на спинърите в днешно време.Всички фирми й отказали под предлог, че няма да има интерес към изобретението. През 2005 г. изтекъл патентът и Кетрин не го подновила. Тя твърди че не съжалява, че е изпуснала шанса да забогатее и в момента разработва апликация за айфон, с която се отслабва. Кретени пробват екстри на новата играчкаЮтюб герои вече участват в класации за най-тъп ъпгрейд на новата джаджа. Момче е открило топлата вода със следното приспособление: махаш капачета на централния лагер на спинъра и забиваш там флумастер. Пускаш го, а той се върти, не пада! – диви се 12-годишният младеж. Рожбата на XXI век, е изобретил пумпала, с който най-вероятно си е играл в детството дядо му.Една от идиотщините е спинър, оборудван с фойерверки, който се върти и хвърля искри с опасност да подпали косата на „конструктора си“. Друг е със залепени по перките ножчета за бръснене, но се оказва твърде немощен и успява само да одраска идиотски ухиления си създател. Истински опасни са два модела – с истински ножове по краищата и с малки горящи факли.", "date": "2017.06.24", "title": " Спинърът: Проверявай го, забранявай го и все пак той се върти"}
{"url": "https://trud.bg/%d0%ba%d0%b0%d1%82%d0%b0%d1%80-%d0%be%d0%bf%d1%80%d0%b5%d0%b4%d0%b5%d0%bb%d0%b8-%d0%ba%d0%b0%d1%82%d0%be-%d0%bd%d0%b5%d0%bf%d1%80%d0%b8%d0%b5%d0%bc%d0%bb%d0%b8%d0%b2%d0%b8-%d0%b8-%d0%bd%d0%b5%d0%b2/", "text": "Органите на Катар оценяват исканията на арабските държави за възстановяване на дипломатическите отношения за „неприемливи и невъзможни“. Това заяви министърът на съобщенията на емирството Сейф бин Ахмед Ал Тани, цитиран от в. „Ал Уатан“, предаде .„Списъкът с изисквания потвърждава позицията ни, че незаконната блокада няма нищо общо с борбата с тероризма. Това ограничение на суверенитета на Катар и опит да се повлияе на външната ни политика“, каза той. Вчера Министерството на външните работи на емирството потвърди, че е получило списък с изисквания и след изследването им ще даде официален отговор на Кувейт, който действа като посредник в региона. Саудитска Арабия, Бахрейн, Обединените арабски емирства и Египет искат от Доха намаляването на нивото на дипломатическите отношения с Иран, затваряне на канала „Ал Джазира“, прекратяване на военното сътрудничество с Турция и премахването на турска военна база в страната.В допълнение, Катар ще трябва да плати на страните парично обезщетение. На 5 юни Бахрейн, ОАЕ, Саудитска Арабия, Египет, Йемен, временното правителство на Либия, Малдивите и Мавриций обявиха скъсване на дипломатическите отношения с аргумента, че емирството подкрепя тероризма и екстремизма и има враждебна политика и намеса във вътрешните работи на арабските страни. Тогава бяха взети крути мерки като прекратяване на морския и въздушния трафик, на банкови операции и експулсиране на дипломати и граждани на Катар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Катар определи като „неприемливи и невъзможни“ исканията на арабските държави"}
{"url": "https://trud.bg/%d1%8f%d0%bf%d0%be%d0%bd%d0%b8%d1%8f-%d1%83%d1%81%d0%ba%d0%be%d1%80%d1%8f%d0%b2%d0%b0-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5%d1%82%d0%be-%d0%b7%d0%b0-%d1%81%d0%b2/", "text": "Японският премиер Шиндзо Абе обеща да ускори процеса на подготовка за подписване на споразумение за свободна търговия с Европейския съюз. Ръководителят на японското правителство заяви това по време на посещение в град Кобе, където посети Центъра за регенеративна медицина, предаде .„Тази инициатива ще помогне да се разшири свободната и лоялна зона за търговия по целия свят и имам намерение да положа всички усилия, за да се ускори заключителният етап на преговори с оглед подписването на окончателното споразумение“, заяви министър-председателят, цитиран от агенция „Киодо“.Тази седмица японският министър на външните работи Фумио Кишида проведе телефонен разговор с еврокомисаря по търговията Сесилия Малмстрьом. Страните обсъдиха подготовката за разговори между Токио и Брюксел по време на срещата на върха на Г-20 през юли.Япония и ЕС в продължение на няколко години преговарят за споразумение за свободна търговия. Параметрите за договора бяха постигнати в белгийската столица през 2011 г. Първият кръг от преговорите се проведе през април 2013 г. Токио най-силно се интересува от премахването на високите вносни мита за японски автомобили (10%) и електронни продукти (14%).Интерес обаче има и Брюксел. Според експерти, при влизане в сила на този документ, износът на европейски стоки към Страната на изгряващото слънце ще се увеличи с около 30%. Страните от ЕС имат полза от премахването на митата върху европейския износ за Япония на продукти, сред които са най-вече сирене, вино и тестени изделия.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Япония ускорява споразумението за свободна търговия с ЕС"}
{"url": "https://trud.bg/%d0%bf%d0%b0%d0%bc%d0%b5%d1%82%d0%bd%d0%b8%d0%ba%d1%8a%d1%82-%d0%bd%d0%b0-%d0%b1%d1%83%d0%b7%d0%bb%d1%83%d0%b4%d0%b6%d0%b0-%d1%89%d0%b5-%d0%b1%d1%8a%d0%b4%d0%b5-%d1%81%d0%be%d0%b1%d1%81%d1%82%d0%b2/", "text": "БСП се съгласи държавата да й предостави монумента на връх „Бузлуджа“ за срок от десет години. Националният съвет на партията приема този вариант, след като тази седмица стана ясно, че е изпуснат срокът БСП да си прехвърли собствеността безсрочно, предаде .Още преди шест години държавата изразява готовност да прехвърли собствеността върху монумента на БСП, но партията не предприе необходимите действия за това. По тази причина беше предложен вариантът безвъзмездно ползване за срок не по-дълъг от 10 години, който дава право на ремонтни дейности.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Паметникът на Бузлуджа ще бъде собственост на БСП за десет години"}
{"url": "https://trud.bg/%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%be%d0%b1%d1%89%d0%b8%d0%bd%d1%81%d0%ba%d0%b8-%d0%b6%d0%b8%d0%bb%d0%b8%d1%89%d0%b0-%d0%bd%d0%b0-%d1%81%d0%be%d0%b1%d1%81%d1%82%d0%b2%d0%b5/", "text": "Да се преместят в общински жилища, е предложил кметът на Пещера Пламен Зайчев на обитателите на три от най-засегнатите от свлачище къщи на улица „Ангел Калоянов“ в края на родопския град. Двама от собствениците на частните имоти са подписали декларации, че не желаят да се местят, а техен съсед е отказал да слага парафа си под какъвто и да е документ, съобщиха от градската управа. 20-ина къщи от двете страни на въпросната улица са с частично напукани стени и фасади, а тротоарите са се изметнали. Според запознати причината за активирането на свлачището над крайната улица в града е незаконна сеч в гората, собственост на държавното Горско стопанство и Министерството на земеделието, храните и горите.В Община Пещера чакат официалното становище на експертите от „Геозащита-Перник“ ЕООД, които обследваха геодинамичното състояние на опасния район в края на града и съответните препоръки какви действия да предприемат, за да се спре свлачищния процес и не се застрашава живота на хората. Според кмета Пламен Зайчев няма основания за обявяване на частично бедствено положение в Пещера, тъй като характерът на пораженията в района на свлачището и потенциалните опасности не съответстват на записаното в закона за защита при бедствия и аварии – на практика не е възникнала необходимост от спасителни и неотложни аварийно-възстановителни работи.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Предлагат общински жилища на собствениците на засегнати от свлачище в Пещера"}
{"url": "https://trud.bg/%d0%b0%d1%81%d0%b5%d0%bd%d0%be%d0%b2%d0%b3%d1%80%d0%b0%d0%b4-%d0%be%d1%82%d0%bf%d1%80%d0%b0%d0%b7%d0%bd%d1%83%d0%b2%d0%b0-%d0%b5%d0%bd%d1%8c%d0%be%d0%b2%d0%b4%d0%b5%d0%bd-%d1%81-%d1%88%d0%b5%d1%81/", "text": "По стара вековна традиция навръх Еньовден асеновградчани посрещат своите калиници, известни още и като слънчови невести. Тази година 502 малки момиченца, облечени с бели сватбени премени, се включиха в шествието из станимашките калдъръми, а тяхната невинност благослави целия град и неговите жители и трогна гостите от страната и чужбина, дошли да видят характерния само за Асеновград ритуал. Това е много стар обичай, идващ от гръцките махали в стария Станимака. Калиница означава хубавица, малка мома, красавица и за такава се е избирало момиченце на възраст от 3 до 6 години, което е от най-богатото семейство в квартала. Затова се е смятало, че благополучието на нейното семейство ще се пренесе върху всички останали в махалата.Днес калиниците в Асеновград са стотици, тъй като всяка майка в 55-хилядния град под Асеновата крепост иска дъщеричката й да е част от вековната традиция и да я премени в богато украсена бяла рокля. Красив типичен местен празник, който няма аналог другаде по света.Културната програма на Община Асеновград за празника ще продължи през двата дни на уикенда с „Фестивал на сватбените оркестри и модерни атракции, свързани със сватбените тържества – Асеновград 2017 година“. Той е с международно участие, тъй като през тази година освен сватбени духови оркестри от цяла България гастролират и техни колеги от Македония и Сърбия. Програмата на фестивала предвижда още състезания за публиката – традиционни сватбарски танци, ревю на авангардни и нетрадиционни сватбени костюми, конкурс за най-смешни сватбени клипове, представяне и дефилета на местни модни къщи на площад „Академик Николай Хайтов“. В края на втората фестивална вечер ще бъдат бъдат връчени наградите за най-добър оркестър, най-добър инструменталист и най-добър певец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Асеновград отпразнува Еньовден с шествие на 502 малки слънчови невести"}
{"url": "https://trud.bg/%d0%b2%d0%bc%d0%b7-%d1%81%d0%be%d0%bf%d0%be%d1%82-%d0%be%d1%81%d1%82%d0%b0%d0%bd%d0%b0-%d1%81-%d0%b5%d0%b4%d0%b8%d0%bd-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b5%d0%bd-%d0%b4/", "text": "Най-голямата държавно предприятие от военно-промишления комплекс у нас – „ВМЗ“ ЕАД, вече е с нов борд на директорите и само един изпълнителен директор в лицето на инж. Иван Гецов. Със заповед на министъра на икономиката Емил Караниколов е освободен вторият изпълнителен директор на оръжейницата в Сопот Атанас Трифонов, а петчленният Борд на директорите е редуциран на трима души. В новия управителен съвет остават досегашният председател на Борда на директорите Атанас Богданов и изпълнителният директор инж. Иван Гецов, а новото лице е асеновградският адвокат Трифон Кумчев, специалист по финансово и търговско право.Освен назначеният в края на ноември 2016 г. от тогавашния министър на икономиката Божидар Лукарски общински ръководител на ПП ГЕРБ Атанас Трифонов от Борда на директорите на „ВМЗ“ ЕАД са освободени още Георги Николов и досегашният му заместник-председател Николай Гунев. Рокадата е станала по настояване на двата синдиката в държавното предприятие – КТ „Подкрепа“ и КНСБ, които са изложили проблемите в оръжейницата по време на последното посещение там на министър Емил Караниколов в началото на месец юни. „Казахме му на министър Караниколов, че не е нормално да има двама изпълнителни директори, които постоянно се карат. в прав текст заявихме на министъра на икономиката, че трябва да има само един директор, но име не сме посочвали“, заяви за „Труд“ Димитър Атанасов, лидер на КТ „Подкрепа“ във „ВЗМ“ ЕАД.Инж. Иван Гецов е изпълнителен директор на ВМЗ-Сопот от 2015 г., а през 2016 г. под негово ръководство държавната оръжейница реализира 503 млн.лв. приходи и 193 млн.лв. печалба, което го нарежда на първо място сред петте водещи оръжейни завода в България. С този ръст „ВМЗ Сопот“ ЕАД изпреварва дори частните заводи в сектори, които също се развиват много динамично благодарение на разпалените военни конфликти и повишеното търсене на продукцията им по света.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " ВМЗ-Сопот остана с един изпълнителен директор и нов тричленен борд"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-15-%d0%b4%d1%83%d1%88%d0%b8-%d1%81-%d0%bd%d0%b0%d1%80%d0%ba%d0%be%d1%82%d0%b8%d1%86%d0%b8-%d0%bd%d0%b0-%d1%82%d0%b5%d1%85%d0%bd%d0%be/", "text": "Петнадесет души са задържани в полицейския арест в Пловдив за срок до 24 часа, след като били спипани с наркотици в многофункционалната спортна зала „Колодрума” в града под тепетата или около нея по време на специализирана полицейска операция по опазване на обществения ред, превенция и противодействие на престъпления, свързани с наркотични вещества.Конкретният повод за полицейската акция, стартирала в 22 часа в петък вечерта, било техно парти на територията на спортното съоръжение „Колодрума“.В хода на операцията, продължила до 6 часа сутринта в събота, са задържани 14 души за притежание на наркотици и един, шофирал под въздействието на наркотични вещества. Образувани са 15 бързи полицейски производства. Материалите са внесени в Районната прокуратура в Пловдив. Продължават процесуално-следствените действия, съобщиха от Областна дирекция на МВР-Пловдив.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Арестуваха 15 души с наркотици на техно парти в „Колодрума” в Пловдив"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%bf%d1%80%d0%b5%d0%b4%d0%b8-12-%d1%84%d0%b8%d0%bd%d0%b0%d0%bb%d0%b0-%d0%be%d1%82-%d0%bc%d0%bd%d0%be%d0%b3%d0%be-%d0%b2%d1%80%d0%b5%d0%bc%d0%b5-%d0%bd%d0%b5/", "text": "Най-добрият български тенисист Григор Димитров излиза днес в 1/2-финален сблъсък срещу Фелисиано Лопес на турнира на трева в Куинс.За Димитров това е първи мач на такъв етап от надпревара от 11 февруари тази година, когато игра на 1/2-финал в София за ATP.„На полуфинал в турнира съм. Гледам позитивно, развълнуван съм да изляза отново на корта и да играя. Мина известно време, откакто съм се чувствал така добре на корта, така че ще се опитам да се възползвам от момента и да се фокусирам изцяло върху своята игра.“Очаква се мачът с Лопес да стартира около 17 часа българско време.", "date": "2017.06.24", "title": " Григор преди 1/2-финала: От много време не съм се чувствал така"}
{"url": "https://trud.bg/%d0%bf%d1%80%d0%b8-%d0%b0%d1%82%d0%b0%d0%ba%d0%b0-%d0%b2-%d0%bc%d0%be%d1%81%d1%83%d0%bb-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb%d0%b0-%d1%84%d1%80%d0%b5%d0%bd%d1%81%d0%ba%d0%b0-%d0%b6%d1%83/", "text": "При самоубийствените атентати в иракския град Мосул, при който загинаха най-малко трима и повече от 11 бяха ранени, една от жертвите вече и френската журналистка Вероник Робер. Тя беше транспортирана до болница в Париж, но по-късно е починала, предаде .Атентаторите-самоубийци се взривиха в източната част на Мосул, близо до части на иракската армия. Атаките ознаменуват края на мюсюлманския Рамадан.  Първият атентатор-самоубиец се е взривил, когато е бил заподозрян от полицай.  Вторият нападател е успял да проникне в търговски център и да се взриви сред цивилно население, убивайки най-малко двама души и ранявайки не по-малко от девет. Трети атентатор-самоубиец е бил убит от полицията, преди да задейства колана си с експлозиви.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " При атака в Мосул е загинала френска журналистка"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bf%d1%83%d1%81%d0%bd%d0%b0-%d0%b1%d0%b8%d0%bb%d0%b5%d1%82%d0%b8%d1%82%d0%b5-%d0%b7%d0%b0-%d1%81%d1%82%d0%b0%d1%80%d1%82%d0%b0-%d0%bd%d0%b0-%d0%bb%d0%b8/", "text": "Ръководството на „Левски“ обяви старта на продажба на билети за мача със „Сутиеска“ от Лига Европа. Пропуските вече са налични на касата на стадион „Георги Аспарухов“ на цени от 10 до 70 лева.Събота – Сряда: От 10:00 до 18:00 часаЧетвъртък: от 10:00 часа до края на първото полувреме или до изчерпване на билетите;В деня на футболната среща, ще бъдат отворени и касите на „Тодорини кукли” до административната сграда на клуба от 14:00 часа края на първото полувреме или до изчерпване на билетите;Цените на пропуските за мача със Сутиеска (Черна Гора) са следните:ВИП Сектор „А“ – 70 лв.Сектор А – ложа 3 цена 30лв.Сектор А – блок 1 и 2 цена 20лв.Сектор А – блок 3 и 4 цена 18лв.Сектор А – блок 5 и 6 цена 15лв.Сектор В – цена 10лв.Сектор Б е затворенПрипомняме на всички привърженици, че поради наложено от УЕФА наказание Сектор Б на стадион „Виваком Арена – Георги Аспарухов ” ще бъде изцяло затворен.", "date": "2017.06.24", "title": " „Левски“ пусна билетите за старта на Лига Европа"}
{"url": "https://trud.bg/%d0%b2%d0%b5%d0%bd%d0%b5%d1%86-%d0%bd%d0%b0-80-%d0%b3%d0%be%d0%b4%d0%b8%d0%bd%d0%b8/", "text": "Венец Димитров стига до висшите нива на операторското майсторство след дълъг път. Пет години е асистент оператор в Студия за игрални филми. След това следва операторско майсторство в Академията за изящни изкуства в Прага. След пет годишно следване и драматични перипетии той е поканен от режисьора Ярослав Гилар и заснема в Чехословакия своя първи игрален филм “Последното нещо”, като след него продължава кариерата си като главен оператор на Телевизия Кошице. В нея, освен като оператор, заснема над 20 документални филма по негови сценарии и режисура.Документалното кино развива важни сетива за оператора, като бърз рефлекс при внезапна смяна на ситуация, остър поглед и вглеждане в подробностите, усет за достоверност.Появата на Венец Димитров в България бе през 1972 г. с филма “Игрек 17” веднага направи впечатление с модерното си изобразително решение. Смея и сега да твърдя, че най-добрите портрети на Доротея Тончева в киното са направени в този филм. Веднага след това се появи прекрасния филм – метафора на Едуард Захариев “Преброяване на дивите зайци” . Портретите на героите, които смятат, че вършат важна държавна работа, без да разбират каква, а всъщност групово оглупяват, изграждат цялостната атмосфера на скудоумие, спряло време, имитация на дейност. В крайна сметка филмът още тогава предупреждава, че имитацията на дейности и реформи ще доведе България до трагикомичен крах.В “Сватбите на Йоан Асен II” Венец Димитров създава ненадминати портрети на актьорския елит на българското кино. Един от немногото български царе с качества на държавници и дипломати, а не само на военоначалници е представен в своята сложна до невъзможност битност. За съжаление се случва трагедия – Апостол Карамитев умира и това е огромно предизвикателство пред авторите на филма. Коста Цонев продължава развитието на образа на самотния, умен, дипломатичен цар. Този образ прераства в метафора. Атмосферата на интриги, заговори, предателства, смутното време на честолюбие, измами и падения е представена прекрасно чрез осветлението, светлосенките, измъчените лица на героите. Пред оператора са сложни техническите и естетически трудности. При “двойното” снимане да се спази атмосфера и цялост на всеки епизод. Да се създаде в зрителя усещането за достоверност, да повярва в истината на кадъра. Безпрецедентен случай в игралното кино, с които Венец Димитров се справя перфектно с изискан и професионален стил и изобразителна култура.В “Циклопът” операторът е имал много тежка задача. От една страна се прави филм за една от двете старички подводници на българския военноморски флот , а от друга страна ситуацията е достатъчно условна, пространството затворено и малко, все пак се снима в истинска подводница, океана е метафора на проблемите, в които сме потопени. Филмът и особено главният герой се опитват да осмислят сложната ситуация, в която човекът е поставил своето настояще и бъдеще. Достатъчно надеждни ли са неговите ум и ръце, способен ли е Човекът на правилни решения или ще взриви внезапно този прекрасен свят? Да се работи с най-образования и взискателен в естетическо отношение български режисьор Христо Христов е сложно и трудно. Наградата на СБФД за операторско майсторство дава оценка за работата на Венец Димитров в този филм. Не случайно кинотеоретика Роналд Холуел в сп.”Варайяти” споделя: “Операторската работа е главно постижение във филма “Циклопът”…”Един от емблематичните филми зад камерата на който е Венец Димитров е копродукцията “Пътят към София”. Без да анализирам подробно неговите визуални качества ще цитирам кинотеоретика Александър Грозев :”Операторът е тръгнал от художествените традиции на руската батална живопис и нашите национални традиции. Неговите композиции …въздействат монументално и будят културни асоциации, отпращайки възприятието на зрителя към творчеството на Верешчагин или Вешин…”След това операторът снима петсерийния филм “Селцето” на Иван Терзиев, който бе спрян и показан едва след промените през 1989 г. Удивително е как Венец Димитров, представител на подчертано градската култура и то на централноевропейската градска култура, изгражда образите на размирните български селяни. Фактически прави групов портрет на тези хора, но и на времето, което все още не е изследвано докрай в исторически и естетически аспект.Равносметката. Китайците казват: Минутите пълзят, часовете вървят, годините летят… Венец Димитров заснема 23 филма с най-различни режисьори. Утвърдени, млади, дебютанти. Как успява да намери общ език с тях е важен въпрос, който както казах в началото опира до култура, обноски, възпитание. Все дефицити в националния ни характер. Като професор успява да подготви в НАТФИЗ над 90 оператори. За съжаление малцина публично подчертават, че са възпитаници на изтъкнатия професор. В България е така…Послепис", "date": "2017.06.24", "title": " Венец на 80 години\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bd%d0%b5-%d0%b2%d0%b8%d0%b6%d0%b4%d0%b0%d0%bc-%d0%bf%d0%be%d0%bb%d0%b8%d1%82%d0%b8%d1%87%d0%b5/", "text": "„Не виждам достатъчно политическа воля за борба с корупцията по високите етажи на властта”, заяви президентът Румен Радев по повод готвената съдебна реформа, предаде .По думите му в системата е направено много до момента.„Истинска съдебна реформа ще има, когато продължим едновременно усилията във всички направления, но най-важното – да имаме единен орган, който да има изрични правомощия за борба с корупцията”, поясни Радев.Президентът добави, че румънският модел има и положителни, и отрицателни черти, като поясни, че не е почитател на ничий чужд модел за страната ни. „Може да вземем най-доброто от всеки един модел и е крайно време да имаме точно такъв структурен орган”, каза Радев.По думите му подобен екип от хора, които да бъдат стимулирани от заплатите си, ще „разровят” крупните и съмнителни обществени поръчки в страната.„Трябва дейността на тези органи да дисциплинира нашата политическа класа”, коментира още Радев.Той добави, че вече се е срещал с вицепремиера Екатерина Захариева по повод съдебната реформа, но ще проведе отново разговори с нея, защото „не иска раздут закон”.„Най-важното условие за една система е професионализмът и моралните качества на магистратите. Надявам се, че с прекия избор вървим в тази посока”, допълни още Радев.„Ако българското правителство изиграе добре своите карти, ще бъде стабилизирано”, смята президентът Румен Радев по повод предстоящите преговори за закупуването на нови изтребители на нашата авиация.„Това ще допринесе много, стига сме правили инвестиции в недотам технологични производства. Става дума за високи технологии и ангажимент да се инвестира точно в тях”, поясни още Радев.По думите му преговорите винаги протичат трудно, като тези за изтребители са водят поне 5-6 месеца. „Това са сложни преговори, в които трябва да отстояваме своя интерес”, каза Радев.Президентът изрази надежда, че в скоро време ще се случат нещата, които е обсъждал с правителството на КСНС „Да има разсрочено плащане на изтребители и кораби, за да се вложат и в проекта за бронираните машини – проектите да вървят заедно”, поясни Радев.По думите му това са важни проекти, тъй като това означава, че ще има разкриване на нови работни места в областта на високите технологии.Радев заяви, че оценява усилията на Министерството на отбраната и на правителството за спазване на поетите ангажименти от консултативния съвет. „Тук има разбиране, има конкретна дейност”, заяви Радев.„Няма да се правя на експерт по гуми, джанти, болтове, ключове и т.н. – има си техническа експертиза, има си прокуратура. Това е димна завеса за големия въпрос – съдебната реформа”, коментира казуса президентът.По думите му той има свои начини да контролира до известна степен НСО, но „в никакъв случай президентът не трябва да дава пример за погазване на закона”.„Не бягам от своята отговорност към НСО”, допълни още Радев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Президентът Радев: Не виждам политическа воля за борба с корупцията по високите етажи на властта"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d0%b7%d0%b0%d0%b1%d1%80%d0%b0%d0%bd%d0%b8%d1%85%d0%b0-%d0%bf%d0%bb%d0%b0%d0%bd%d0%b8%d1%80%d0%b0%d0%bd-%d0%b7/", "text": "Турските власти съобщиха, че няма да разрешат планиран за неделя гей парад в Истанбул, съобщават , позовавайки се на Асошиейтед прес.Валийството на Истанбул съобщи днес, че шествието в подкрепа на правата на ЛГБТ общността (лесбийки, гейове, бисексуални и транссексуални) ще бъде забранено заради риск за сигурността на участниците, туристите и обществения ред.Активисти на общността обявиха в социалните медии, че ще организират шествие, което ще започне от площад Таксим.Валийството на Истанбул изтъкна, че този район не е предназначен за демонстрации, а освен това не е постъпила необходимата молба за разрешаване на шествието.Местните власти изтъкнаха още, че е имало „сериозни реакции“ против парада от страна на различни групи. Парадът на гордостта в Истанбул през 2014 г. привлече над 100 000 души и беше едно от най-масовите събирания на ЛГБТ общността в мюсюлманския свят.Оттогава властите не са разрешавали гей паради.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Турските власти забраниха планиран за утре гей парад в Истанбул"}
{"url": "https://trud.bg/%d0%b1%d1%81%d0%bf-%d1%80%d0%b0%d0%b1%d0%be%d1%82%d0%b8-%d0%bf%d0%be-%d1%81%d0%b2%d0%be%d0%b9-%d0%bf%d1%80%d0%be%d0%b5%d0%ba%d1%82-%d0%b7%d0%b0-%d1%82%d0%b5%d0%bb%d0%b5%d0%b2%d0%b8%d0%b7%d0%b8%d1%8f/", "text": "БСП ще е готова през октомври с проект за телевизия, обяви лидерът на БСП Корнелия Нинова по време на пресконференция в централата на партията. Тя поясни, че на Пленума е имало мнения с парите, заделени за паметника на „Бузлуджа“ да се направи телевизия.„Затова и обявих малко предварително пред колегите. Да, ние работим по проект за телевизия. Мислим, че октомври някъде ще сме готови с варианта да стартираме. Казах, че не бива да противопоставяме едното на другото – или теливизия, или „Бузлуджа“. Можем да работим успоредно и по двата проекта и съм оптимист, че ще се справим и с двата“, допълни лидерът на БСП.", "date": "2017.06.24", "title": " БСП си прави телевизия\t\t\t"}
{"url": "https://trud.bg/%d0%b1%d0%b8%d0%b6%d1%83%d1%82%d0%b5%d1%80%d0%b0-%d0%b8-%d0%b3%d0%b0%d0%b4%d0%b6%d0%b5%d0%b2-%d0%bd%d0%b0%d0%b4%d1%8a%d1%85%d0%b2%d0%b0%d1%82-%d1%83%d1%87%d0%b0%d1%81%d1%82%d0%bd%d0%b8%d1%86%d0%b8/", "text": "Истинско шоу сътвориха бившите играчи на „Левски“ Владимир Гаджев и Христо Йовов преди старта на столичните регионални полуфинали на „Фен Купа 2017“ в събота. Събитието се състоя на игрищата в комплекс „Спортна София“ (Зона Б5). Преди да започне същинската част от битката за финала, се състоя демонстративен мач между отбора на „Бижутера“ и приятели срещу сборен тим на местни журналисти. Бившият ас на „сините“ спечели със 7:5 за радост на феновете.Столичният шампион на „Фен Купа 2017“ ще стане ясен днес, а финалът е от 13:00ч. Лично треньор №1 на век Димитър Пенев ще награди победителите.", "date": "2017.06.24", "title": " Бижутера и Гаджев надъхват участниците на „Фен Купа 2017“"}
{"url": "https://trud.bg/%d0%b1%d1%81%d0%bf-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%b4%d0%b0-%d1%81%d0%b0-50-%d0%bd%d0%b0-50-%d0%bc%d0%b0%d0%b6%d0%be/", "text": "БСП вкарва законопроект в парламента за въвеждане на смесена избирателна система още следващата седмица, стана ясно след пленума на партията. Лидерът на социалистите Корнелия Нинова обясни, че по този начин ще се запази желанието на гражданите за мажоритарни избори, но ще се гарантира и парламентарното управление на страната.Според законопроекта на червените, броят на депутатите ще остане същия-240 души, като 120 от тях ще се избират чрез мажоритарен вот, а другата половина чрез пропорционални листи. Ще има и два вида бюлетини, с които ще се гласува в един и същ ден. Всеки избирател може да реши да гласува само с едната бюлетина-за мажоритарния или за пропорционалния вот.Ще има второ гласуване само там, където няколко мажоритарни кандидати имат еднакъв брой гласове. Един кандидат ще може да участва в изборите като мажоритарен и в листа. Гласовете, подадени за една партия, да се изчисляват сумарно и общо“, допълни Корнелия Нинова.", "date": "2017.06.24", "title": " БСП предлага: Депутатите да са 50 на 50  мажоритарни и пропорционални\t\t\t"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%bd%d1%81-%d0%b4%d0%b8%d0%bc%d0%b8%d1%82%d1%8a%d1%80-%d0%b3%d0%bb%d0%b0%d0%b2%d1%87%d0%b5%d0%b2-%d0%b5/", "text": "„Хубавото е, че може да бъдем полезни и държавата отпуска средства за реконструкцията на храмовете”, заяви председателят на Народното събрание Димитър Главчев, при посещението си в Лопушанския манастир „Свети Йоан Кръстител”.С 580 000 лева по програмата за „Развитие на селските ремонти” се извършва реконструкция на храма. Депутатите от ГЕРБ от Монтанско Дилян Димитров и Ирена Димова дариха на Лопушанския манастир 1000 лева лични средства.Светата обител, която се намира в близост до монтанското  село Георги Дамяново, днес отбеляза своя летен празник", "date": "2017.06.24", "title": " Председателят на НС Димитър Главчев е гост на летния празник на Лопушанския манастир\t\t\t"}
{"url": "https://trud.bg/%d0%b4%d0%b0%d0%bd%d0%b8%d1%8a%d0%bb-%d0%b4%d0%b5%d0%b9-%d0%bb%d1%83%d0%b8%d1%81-%d0%bc%d0%b8%d1%81%d1%82%d0%b5%d1%80%d0%b8%d0%be%d0%b7%d0%b5%d0%bd-%d0%bc%d0%b0%d0%b9%d1%81%d1%82%d0%be%d1%80/", "text": "Дайниъл Дей-Луис – единственият носител на три награди „Оскар“ за главна мъжка роля, смятан за най-добрия актьор на своето време – обяви, че ще се оттегли от професията. Новината нахлу в заглавията, но първоначалният шок отстъпи на осъзнаването, че Дей-Луис е най-мистериозният майстор в този бизнес, прикрит и потаен перфекционист, който снима рядко, а всеки филм с негово участие се превръща в събитие. Той никога не е търсил слава, винаги е избягвал медиите, а холивудската публичност очевидно му е дошла в повече и затова той изтъква като причина за своето оттегляне желанието си да се фокусира върху семейния живот.Даниъл Дей-Луис е на 60 години, има три деца и три професионални страсти – актьорската игра, дърводелството и правенето на обувки. Той е ексцентричен и извънредно талантлив. Израства в артистичното английско семейство на поет и актриса. Като млад се увлича едновременно по дърводелството и сцената. Талантът му да играе е забелязан и скоро той става един от най-перспективните млади актьори на британската театрална сцена. Много негови познати от онова време днес твърдят, че той още тогава е показал, че носи “нещо специално”.От театъра Даниъл преминава в киното, където съдбата му е предначертала да остави исторически отпечатък. След няколко качествени роли той удря артистичния джакпот с “Левият ми крак” – екранизация по драматичната истинска история на писател и художник, покосен от парализа, който може да движи и контролира само левия си крак. При подготовката си за ролята Луис напълно се потапя в персонажа и не излиза от образ през цялото време на снимките. Той стои в инвалидна количка между дублите, а хора от екипа го пренасят от едно място на друго, хранят го със сламка и се отнасят с него като с истински инвалид.Този принцип на тотално и маниакално потъване в роля рамкира забележителната кариера на Даниъл Дей-Луис. Той печели първия си “Оскар” за главна мъжка роля за играта си в “Левият ми крак”. Малко след това той играе в “Хамлет” в Лондонския театър и колабира от изтощение. Случката го кара да изостави театралната си кариера завинаги и той никога повече не се качва на сцена. За известно време през 90-те той се оттегля и от киното и отива в Италия да чиракува на известен майстор на обувки. Занаятът го очарова и той решава, че това е нещо, с което може да се занимава професионално, както по-рано, с обработката на дърво.Все пак в края на 90-те Даниъл се завръща в киното, но става по-селективен от всякога и за последните 20 години участва в общо пет филма. Прави си паузи средно по четири-пет години между ролите. И за всяка се подготвя свирепо. За “Боксьорът” тренира месеци с професионалисти на ринга и става почти готов да се яви на истински мач. За “Последният мохикан” живее известно време като индианец, научава се да се храни и да оцелява сред дивата природа, започва сам да прави автентични индиански канута.През цялото това време известността му расте, но той продължава да се крие от публичността. В средата на миналия век прави още една гениална роля в шедьовъра на Пол Томас Андерсън “Ще се лее кръв”. Епичното превъплъщение му носи втора награда “Оскар” за главна мъжка роля.Когато Стивън Спилбърг му предлага да изиграе Линкълн в неговия едноименен биографичен президентски филм, Луис моли Спилбърг да му отпусне една година време за подготовка. Даниъл прочита близо 100 книги за Линкълн, влиза в образа и не излиза от него през цялото време на снимките. “Линкълн” му носи рекордния трети “Оскар” за главна мъжка роля.Той вече е смятан за най-великия актьор на планетата, но ексцентричната му природа в крайна сметка надделява и това доведе до решението му да се откаже от актьорската професия след излизането на последния си филм – Phantom Thread. Все пак мнозина се надяват, че той ще си промени плановете и отново ще се завърне в киното. Последната му роля е на фешън фигураДаниъл Дей-Луис отново се събра с Пол Томас Андерсън за проекта Phantom Thread. Това ще е и последната роля на актьора. Действието във филма ще се развива в света на лондонската модна сцена от 50-те години и ще се фокусира върху безкомпромисен дизайнер, работещ за високото общество. Филмът трябва да излезе до края на 2017-а. За негоИгра грандиозно в “Бандите на Ню Йорк”Работил съм с Даниъл по два филма – “Невинни години” и “Бандите на Ню Йорк”. В “Невинни години” той беше чудесен, но за “Бандите на Ню Йорк” наистина достави величествено изпълнение. Мога да определя играта му единствено като грандиозна. Той се сля с образа на Бил Касапина и не излезе от образ в нито един момент до приключване на работата по филма. Даниъл бе номиниран за “Оскар”, а според мен дори заслужаваше да го спечели Никой не навлиза толкова дълбоко в образПомня работата си с Даниъл по драмата “В името на Отца”. Никой не навлиза толкова дълбоко в образ, както го прави той. Даниъл трябваше да изиграе затворник и за целта прекара страшно много време в изолация, подложи се на затворническа диета, отслабна с повече от 15 килограма. Измени се физически страшно много и това вдъхнови всички останали изпълнители да дадем още повече от себе си. Невероятно трудно е да си отдаден на работата по този начин, но аз мисля, че това е единственият начин за Даниъл. Изключителен човек. Не мога да се сетя за по-добър актьор от негоДаниъл е голямата работа на актьорската игра. Не мога да се сетя за някой по-добър от него. Още като малък го гледах в “Левият ми крак”, “Невинни години” и “Последният мохикан” и му се възхищавах. Той играе рядко, но когато го прави резултатът е нещо специално. В “Бандите на Ню Йорк” си партнирахме под режисурата на Мартин Скорсезе. Беше епично преживяване. Даниъл ще си остане Бил Касапина за огромна част от верните фенове и ценители на филма. Той направи най-добрия образ в “Бандите на Ню Йорк”.", "date": "2017.06.24", "title": " Даниъл Дей-Луис – Мистериозен майстор"}
{"url": "https://trud.bg/%d0%bc%d0%b0%d0%b3%d0%b8%d1%87%d0%b5%d1%81%d0%ba%d0%b0%d1%82%d0%b0-%d0%bc%d0%b0%d0%b4%d0%b0%d1%80%d0%b0-%d1%81%d1%8a%d0%b1%d1%80%d0%b0-%d1%81%d1%82%d0%be%d1%82%d0%b8%d1%86%d0%b8-%d0%bd%d0%b0-%d1%81/", "text": "Стотици любители на историята от цялата страна се стекоха в събота на Националния средновековен събор „Магическата Мадара“. Той се провежда за втора година на територията на Национален историко-археологически резерват „Мадара“ с уникалния скален релеф Мадарски конник. Ще продължи и в неделя.Спектакълът „Създатели на българската държава“, изпълнен от членове на националното дружество „Традиция“ даде старт на историческото „пътешествие“. Посетителите се прехласваха и по многото демонстрации – боравене с меч, сабя, копие, щит, боздуган, брадва, стрелба с лък по мишена, хвърляне на копие и брадва, боравене с бич. Стремежът е гостите да се доближат максимално до средновековния начин на живот и гостуващите реконструктури, занаятчии и исторически клубове от страната успяха да пресъздадат атмосферата отпреди векове. Посетителите можеха да вкусят току-що сварени агнешки гозби на огън, сами да стрелят с лък, дори да яздят кон. На събора точно на Еньовден бяха изпълнени ритуали, християнски и езически обреди, които връщат към българската древност. Мадара на 20 км. от Шумен е сакрално място от хилядолетия. Скалите и водата тук са смятани за магически от древността до днес.", "date": "2017.06.24", "title": " Магическата Мадара събра стотици на събор"}
{"url": "https://trud.bg/30-%d0%b3%d0%be%d0%b4%d0%b8%d0%bd%d0%b8-%d0%bb%d0%b8%d0%be%d0%bd%d0%b5%d0%bb-%d0%bc%d0%b5%d1%81%d0%b8/", "text": "Лионел Меси в „Реал”? Е, това дори могъщият бос на „кралете” Флорентино Перес не може дори да си представи. Този сценарий тип фентъзи все пак е бил възможен преди много години. Ако мениджърът Орасио Гагиоли се бе устроил в столицата, а не в Каталуня, то 13-годишното аржентинско момче щеше да почне в школата на „Реал”, а не в тази на „Барса”.Съдбата обаче си каза думата. Меси влезе в прочутата академия „Ла Масиа”, за да започне една златна глава в аналите на Цар Футбол. Днес футболният свят има повод да празнува. Лео Меси влезе в своето четвърто десетилетие. И всеки фен на най-великата игра би трябвало да вдигне една наздравица за може би най-добрия в историята на Цар Футбол. Без значение дали е от „Барса” или „Реал”. Не е изключено и Кристиано Роналдо да стори същото. Защото преди няколко седмици именно Меси каза за португалеца, че враждата им е само по медиите. Между тях цари уважение, а Кристиано е един уникален играч. Дали е така? Важното е , че двамата гиганти показват пред света взаимен респект. А кой е по-добрият си остава една от най-големите интриги на новия век. Ето 30 момента от историята на 30-годишния Лео Меси.Меси вкара първия си гол за „Барселона”, след като прехвърли вратаря на „Албасете” малко след границата на наказателното поле.Меси отбеляза две дузпи на финала на юношеското световно първенство срещу Нигерия и Аржентина стана шампион.Меси отбеляза първия си гол на мондиал при разгрома над Сърбия и Черна гора с 6:0.Меси направи истинско копие на великия гол на Диего Марадона срещу Англия от 1986 година на стадион „Ацтека”. Лео взе топката в центъра на терена и мина през цялата защита на „Хетафе”.Заедно със Серхио Агуеро той донесе на Аржентина олимпийското злато от игрите в Пекин.Негов гол в края на мача узакони победа с 2:0 над „Реал” в „Ел Класико” Това е едно от 23-те попадения, които той има срещу вечния враг в Мача на мачовете.Много рядко Меси вкарва с глава. Направи го във финал на Шампионската лига срещу супервратаря Едвин ван дер Сар. „Барселона” вдигна трофея след победа над „Манчестър Юнайтед” и Димитър Бербатов с 2:0 в Рим.Меси спечели требъл – първенството и купата на Испания, гарнирани с Шампионската лига.Меси взе първата си „Златна топка”.Меси изведе Аржентина безпроблемно до четвъртфинала на Мондиал 2010, но тогава дойде и голямото разочарование – 0:4 от Германия.Меси спечели за трети път Шампионската лига и отново вкара гол във финал срещу „Манчестър Юнайтед” за 3:1. Този път на „Уембли”.Меси вкара 5 гола за 7:1 срещу „Байер” (Леверкузен) в Шампионската лига. И направи рекорд като брой попадения в един мач от мегатурнира.С хеттрик срещу „Гранада” аржентинецът се издигна на кота 232 гола за „Барселона” – повече от всеки друг в историята на каталунците.Меси стигна 86 гола за календарната година, с което задмина рекорд на Герд Мюлер.Меси вкара гол на „Селта”, за да стане първият футболист, отбелязал на всички възможни съперници в Примера дивисион.Четвъртата „Златна топка” направи Меси единственият футболист, който е печелил трофея повече от три пъти.Меси изведе Аржентина до финал на Мондиал 2014, но гол в продължението на Марио Гьотце отново разби аржентинските сърца.Меси заби гол №252 в Примера дивисион, с което стана рекордьор за всички времена.Меси показа колко отборен играч е. С партньорите си в атаката Луис Суарес и Неймар тримата стигнаха до 122 гола в един сезон.Меси отново направи требъл с „Барселона” след победа с 3:1 във финала на Шампионската лига срещу „Ювентус”.Аржентина загуби с дузпи финала на Копа Америка от Чили, което бе второ подобно поражение за Меси.Меси изпълни дузпа, но не стреля към вратата, а в името на шоуто леко подаде на Луис Суарес, за да вкара гол, намерил място във всички тв обмени по света.Гол срещу „Валенсия” бе записан под №500 в кариерата на Меси в „Барса” и Аржентина.Меси бе обвинен в укриване на данъци на стойност 3,1 милиона евро.Меси вкара 55-ия си гол за Аржентина, с което задмина Габриел Батистута.Аржентина отново загуби с дузпи финала на Копа Америка от Чили, а Меси обяви оттеглянето си от националния отбор.Завърналият се в националния тим Меси получи 4 мача наказание за обида на страничния рефер при победа над Уругвай в световна квалификация.Меси поведе „Барса” към един от най-невероятните обрати в историята на футбола – победа с 6:1 над ПСЖ след загубата с 0:4 в Париж.Меси вкара 500-ия си гол за „Барселона” – в последната минута за убийственото 3:2 над „Реал” на „Сантяго Бернабеу”. И след този миг за историята триумфално съблече и показа на феновете на „Балета” фланелката си с №10.Меси вдига сватба с дългогодишната си приятелка Антонела Рокузо, от която има двама сина – Тиаго и Матео.", "date": "2017.06.24", "title": " 30 години Лионел Меси"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-10-%d0%b4%d1%83%d1%88%d0%b8-%d1%81%d0%bb%d0%b5%d0%b4-%d1%81%d0%ba%d0%b0%d0%bd%d0%b4%d0%b0%d0%bb-%d0%bd%d0%b0-%d0%ba%d1%8a%d0%bc%d0%bf%d0%b8%d0%bd/", "text": "10 души са отведени в РУП Созопол след скандал кой охранява бариерата към бунгалата и хотелската част на къмпинг „Каваци“. По принцип къмпингът  е собственост на семейство Баневи, казаха местни жители. Според тях, грозният скандал станал пред очите на много туристи. Той бил между техните гардове и хора на Димитър Каратиста. По обед в събота в Районно управление – Созопол е получено съобщение от представител на охранителна фирма, отговаряща за охраната на къмпинг „Каваци” за това, че в района му дошли представители на втора охранителна фирма. Същите заявили, че разполагат с договор за охрана на бунгала в къмпинга, съобщиха официално от ОД на МВР. След кратък разговор служителите от първата охранителна фирма се оттеглили и подали сигнал в полицията, заявявайки че конкурентите им вероятно носят оръжие, без обаче да са го видели. Към къмпинг „Каваци” се отправили полицейски екипи, но същите не установили в района въоръжени мъже. В крайна сметка полицаите отвели в районното част от участниците в скандала за изясняване на случая.", "date": "2017.06.24", "title": " Задържаха 10 души след скандал на къмпинг Каваци"}
{"url": "https://trud.bg/%d1%81%d0%b0%d0%bc%d0%be-%d0%b7%d0%b0-%d0%b4%d0%b5%d0%bd-%d0%b2-%d0%b1%d1%83%d1%80%d0%b3%d0%b0%d1%81%d0%ba%d0%be-%d0%b8%d0%bc%d0%b0-7-%d0%b6%d0%b5%d1%80%d1%82%d0%b2%d0%b8-%d0%bf%d1%80%d0%b8-%d0%ba/", "text": "Само за ден в Бургаско има 7 жертви при катастрофи на пътя.Мотоциклетист на 22 години е загинал между Поморие и Ахелой, друг е намерил смъртта в отсечката Бургас – Малко Търново, малко след село Звездец.Още пет жертви са дадени в пътен инцидент на пътя Бургас – кв. „Ветрен”. „Фиат Пунто”, с бургаска регистрация, управляван от 68 годишна жена, навлиза в насрещната пътна лента, по която пътуват автомобили от Бургас в посока София. Той се сблъскал челно с л.а. „Рено Сценик”, със софийска регистрация. Зад волана на второто возило бил 46 годишния В.А. от София. Вследствие на инцидента е засегнат и още един лек автомобил – „Опел Корса”, с кърджалийска регистрация, управляван от 42 годишния Я.С.С „Фиат”-а се придвижвали две жени – на 74 и 62 години и двама мъже – на 87 и 78 години, които заедно с 68 годишната водачка загубили живота си / четирима от тях починали на място, а една от жените починала впоследствие в болницата от нараняванията си/.Водачът на л.а. „Рено” – В.А. е откаран и настанен за лечение в отделение „Реанимация” на болница „Бургасмед” с повърхностна травма на главата, травматичен шок и фрактура на левия крак / в областта на капачката на коляното и бедрото/. Движението в пътната отсечка продължава да е затруднено, като трафика се отбива през надлез „Джъмбо” в посока „ЛУКОЙЛ”, с. Свобода, Камено и автомагистрала „Тракия”.", "date": "2017.06.24", "title": " 7 жертви в три катастрофи"}
{"url": "https://trud.bg/%d0%b3%d1%80%d1%8a%d0%ba-%d0%b8%d0%b7%d0%b2%d0%b0%d0%b4%d0%b8%d0%bb-%d1%86%d1%81%d0%ba%d0%b0-%d0%be%d1%82-%d0%bb%d0%b8%d0%b3%d0%b0-%d0%b5%d0%b2%d1%80%d0%be%d0%bf%d0%b0/", "text": "„", "date": "2017.06.24", "title": " Грък извадил ЦСКА от Лига Европа"}
{"url": "https://trud.bg/%d0%bb%d1%8c%d0%be%d0%b2-%d0%b3%d1%80%d0%b0%d0%b4%d0%b8-%d0%bd%d0%be%d0%b2%d0%b8-%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8-%d1%88%d0%b0%d0%bc%d0%bf%d0%b8%d0%be%d0%bd%d0%b8/", "text": "САНКТ ПЕТЕРБУРГ – Германия е на крачка от полуфинал на Купата на конфедерациите, единствения международен турнир, който не е печелила. В неделя вечер е необходимо само реми срещу Камерун, за да стигнат световните шампиони до финалната четворка. Треньорът Йоаким Льов се възгордя, че подготвя ново поколение готови за титла на мондиала футболисти. „Приятно съм изненадан от моя тим – отсече 57-годишният специалист. – Тези момчета не се учат по нормалния начин. Преди десет години младите на тренировка слушаха и изпълняваха. Сегашните ми играчи имат мнение и не се страхуват да го споделят. Знаят, че имат много да учат, но търсят сами решенията за излизане от различни ситуации.” Германия е най-младият отбор на турнира със средна възраст 24,6 години. В разговори с Льов нито един от големите звезди на Бундестима не се съгласи да пътува за Русия – Томас Мюлер, Тони Кроос, Месут Йозил… „На Купата на конфедеациите играем с тим, който е безкрайно жаден за победи – коментира списание „Кикер”. – Всеки от тези момчета иска да се доказва. Другите вече са спечелили всичко.” „Удоволствие е да се гледа този състав на Германия – добавя руският телевизионен канал „Первий”, който излъчва турнира. –Звездите на световния шампион щяха да изглеждат отегчени и уморени от дългия сезон. А тези момчета до един се борят със зъби и нокти за място в Бундестима и за мондиала догодина.”", "date": "2017.06.24", "title": " Льов гради нови германски шампиони"}
{"url": "https://trud.bg/%d0%b1%d1%81%d0%bf-%d0%b2%d0%b7%d0%b8%d0%bc%d0%b0-%d1%87%d0%b8%d0%bd%d0%b8%d1%8f%d1%82%d0%b0-%d0%bd%d0%b0-%d0%b1%d1%83%d0%b7%d0%bb%d1%83%d0%b4%d0%b6%d0%b0-%d0%b7%d0%b0-%d0%b4%d0%b5%d1%81%d0%b5%d1%82/", "text": "БСП се съгласи да вземе от държавата чинията на Бузлуджа за срок от десет години. Националният съвет на партията прие този вариант, след като тази седмица стана ясно, че е изпуснат срокът БСП да прехвърли собствеността безсрочно.Още преди шест години държавата изрази готовност да даде възможност на социалистите да станат собственици на монумента, но партията не предприе необходимите действия за това. По тази причина беше предложен вариантът за безвъзмездно ползване за срок не по-дълъг от 10 години, който дава право на ремонтни дейности.Лидерът на партията Корнелия Нинова обясни, че възможностите по закон, които са предложени, били три – наем,търг и право за ползване за 10 години.", "date": "2017.06.24", "title": " БСП взима  чинията на Бузлуджа за десет години"}
{"url": "https://trud.bg/%d1%82%d0%b0%d0%b9%d1%81%d1%8a%d0%bd%d0%b0-%d0%be%d1%82%d0%bd%d0%be%d0%b2%d0%be-%d0%bf%d0%be%d0%ba%d0%be%d1%80%d0%b8-%d0%b5%d0%b2%d1%80%d0%be%d0%bf%d0%b0/", "text": "Даниел Асенов-Тайсъна отново демонстрира, че е най-добрият боксьор на континента при 52-килограмовите. На първенството в Харков асът ни ликува с титлата, две години след първия си триумф при мъжете на първенството в Самоков. В оспорван финал талантът от ямболското село Кукорево победи британеца Дийн Фаръл с 3:2 съдийски гласа (29:28, 28:29, 30:27, 27:30, 29:28).С този успех Даниел си осигури и квота за световното в Германия през август. Отличието на Тайсъна е единствено за боксьорите от Евро 2017, но участие на Мондиала си гарантира и Стефан Иванов (56 кг), класирал се в топ 8.За Тайсъна този сезон е най-силният в кариерата му. През февруари 20-годишният талант прегази всичките си конкуренти на турнира „Странджа“ и стана за първи път носител на Купата. Още тогава Даниел си пожела да покори европейския връх, а след това и световния. Първата крачка вече е направена. Изявите на българина не останаха незабелязани от френския професионален тим „Бойните петли“, които го привлече в състава си. Преговорите започнаха веднага на „бързи обороти“, след като Асенов триумфира и с европейската титла при 23-годишните през март. Даниел е също европейски шампион за юноши.Шампионът и съотборниците му, начело с кубинския треньор Жоел Арате, се прибират днес по обяд.", "date": "2017.06.24", "title": " Тайсъна отново покори Европа"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b5-%d0%b2%d0%b8%d0%b6%d0%b4%d0%b0%d0%bc-%d0%b4%d0%be%d1%81%d1%82%d0%b0%d1%82%d1%8a%d1%87%d0%bd%d0%be-%d0%bf%d0%be%d0%bb/", "text": "В България ще има истинска правосъдна реформа, когато бъде създаден единен орган с изрични правомощия за борба с корупцията по високите етажи на властта. Това заяви президентът Румен Радев днес, в отговор на журналистически въпрос, съобщават от пресслужбата на държавния глава.Президентът определи като „димна завеса“ изместването на темата за предлаганите и осъществявани промени в българското правосъдие с опита да се фокусира общественото внимание върху изправността на автомобилите на Националната служба за охрана.„В концепцията за съдебна реформа и дори в предлагания от есента антикорупционен закон липсва най-важното – не виждам достатъчно политическа воля за борба с корупцията по високите етажи на властта“, заяви президентът.Румен Радев припомни, че преди няколко дни е приключила поредицата от негови консултации с всички отговорни ръководители в съдебната ни система и открои най-важната промяна, отчетена от представителите на правосъдието. „За първи път имаме пряк дистанционен избор за членовете на Висшия съдебен съвет. Това означава хората в тази система да преценяват сами без натиск отвън“, заяви президентът. Най-важното условие за ефективността на една система са професионализмът и моралните качества на магистратите, добави държавният глава.В отговор на въпрос за въвеждането на румънския антикорупционен модел у нас, президентът беше категоричен, че „България не може директно да подбира модели. Крайно време е да се сдобием с много точно структуриран орган, който да реши въпросите по събиране и анализ на информация, разследване, подготовка на обвинение. Такова обвинение, което да издържа в съда“, посочи президентът. Според държавния глава в този орган трябва да влизат служители от ДАНС, разследващи полицаи, специалисти по информационни технологии, в областта на банковото и финансовото дело. „Тези хора, събрани в един екип, с достатъчно правомощия и високи заплати, трябва да разровят всички крупни съмнителни обществени поръчки, да гледат много внимателно в това, което в момента се случва“, призова Румен Радев. Според държавния глава страната ни се нуждае от подобен орган, който да дисциплинира политическата класа, защото без ефективна борба с корупцията е невъзможно да се постигне голям икономически напредък, ръст на БВП, достатъчно добър климат за инвестиции, високо качество и стандарт на живот.Президентът заяви, че ще проведе нови срещи със заместник-министър председателя по правосъдната реформа Екатерина Захариева и ще отстоява идеята за създаването именно на единен орган за борба с корупцията по високите етажи на властта, а не за приемането на раздут закон, който да гарантира профилактика. „През изминалата година в Румъния има отнето имущество на стойност 667 млн. евро и директно 227 млн. евро са върнати в държавния бюджет от разкрити корупционни схеми, а в България от дейността на КОНПИ приходите са 18 милиона лева“, коментира Румен Радев.Държавният глава уточни и че не бяга от своята отговорност по отношение на НСО, но в никакъв случай не може да погазва закона. „Контролните функции на президента по отношение на НСО са вменени по закон в специална комисия към парламента“, подчерта президентът Радев и добави, че има добра комуникация със Службата, така че върху нейната работа да бъде осъществяван реален и ефективен контрол.", "date": "2017.06.24", "title": " Президентът Радев: Не виждам достатъчно политическа воля за борба с корупцията по високите етажи на властта"}
{"url": "https://trud.bg/%d0%bc%d0%be%d1%80%d0%b5%d1%82%d0%be-%d0%bd%d0%b5-%d0%b5-%d1%81%d0%b0%d0%bc%d0%be-%d0%bf%d0%bb%d0%b0%d0%b6/", "text": "Ценителите на литературата отдавна признават, че едно от най-стойностните издания за родните писатели е сп. „Море”, издавано в Бургас. Естествено то има достоен съперник във Варна – сп. „Знаци”, издавано от Елка Няголова. Общинските ръководства в тези най-представителни морски градове очевидно осъзнават необходимостта от постоянна подкрепа за художественото слово. Като изключим Пловдив, почти никъде в страната няма качествена литературна периодика. Появяват се само регионални литературни притурки или алманаси, излизащи епизодично – понякога през година.Какви са проблемите пред редакторите и издателите на подобни елитарни по дух и полиграфия издания? Всички ги знаем: липсата на достатъчно финансиране от държавата и от общините, липса на рекламодатели и съответно – незаинтересованост от широката аудитория. прекалено много графомани на литературната нива, които атакуват редакторите. Да не забравяме, че у нас официалната статистика е отчела над 10 000 публикуващи поети, което ни нарежда на първо място в света по брой на поети на глава от населението! Трудно е да се подбере актуално съдържание и едновременно с това да се обърне внимание на класиката, на световните образци и на другите изкуства. На всички тези въпроси се опитаха да отговорят редакторите на сп. „Море” Иван Сухиванов и Росен Друмев, които представиха в Културния център на Софийския университет акценти в работата, мисията и постиженията на това знаково за българската култура издание. Събитието се водеше от доц. д-р Йордан Ефтимов, който е член на редакционната колегия заедно с проф. Светлозар Игов, проф. Михаил Неделчев, Боян Ангелов (председател на СБП) и поетесата Роза Боянова. „В страниците на това списание един бургаски автор застава редом до един световен писател (напр. Збигнев Херберт) и се чувства световен автор. Това е напълно естествено. „Море” няма излъчване на провинциално издание, въпреки че съществува един натиск да се промотират бургаски автори. В него се правят всякакви експерименти. Този брой 1 е с уникално оформление – на предната корицата виждаме скулптура на Венцислав Занков, а на задната тя е снимана в гръб. Изданието е променило коренно подредбата – не започва с текст, а с 16 страници цветна вложка с изображения на неговите скулптори. Имаме нужда от такова обръщане на традиционната хронология. Помислете как започват новините по централните медии у нас? Първо чуваме ужасяващите новини, после ни съобщават какво се случва в политиката и в икономиката, следва спортът и чак тогава виждаме нещичко от културата. Как да направим така, че културата да бъде приоритет? Редно е списание „Море” и други литературни трибуни да се представят в централните медии. Ако съпоставим няколко книжки на „Море”, ще видим, че това е едно плуралистично списание, което не поддържа само един естетически възглед, една платформа или едно лоби в литературата. Това би трябвало да отчетем като абсолютен успех.”В последвалата дискусия се включиха три народни представителки от ГЕРБ: Диана Саватева, Ивелина Василева и Ася Пеева. Те определено изразиха своята подкрепа за писателската гилдия и обещаха, че ще направят всичко възможно за ново отношение на депутатите към проблемите на културата. Крайно време е да се промени този срамен 0.5% от Държания бюджет за българската култура и той да стане 1%. Диана Саватева (зам.-председател на Комисията по култура в Народното събрание) каза: „Аз съм ваш съюзник, нека списанието стигне до много хора, които имат нужда да го прочетат. Няма нищо по-тъжно от книги и списания в пакети, залежаващи в редакциите. Затова сп. „Море” се подарява, а не се продава, а община Бургас дава пример какво трябва да е отношението към духовните ценности.”В дискусията се включиха още писателите Нели Лишковска, Цвета Делчева, Тодор Николов.В бр. 1/2017 на сп. „Море” могат да бъдат прочетени произведения от световни поети като У. Б Йейтс и  У. Х. Одън, най-новите поетични творби на Кристин Димитрова, Петър Чухов, Константин Трендафилов, Стефания Цанкова, Георги Гаврилов, Людмил Симеонов, както и проза от Деян Енев, Радослав Парушев, Иглика Дионисиева, Цвета Делчева, Борислав Гърдев, Хюсеин Мевсим… Очакват ви още отзиви за книги, интервюта, есеистика, обзорни статии от водещи литературни изследователи като проф. Александър Кьосев, проф. Елка Димитрова, доц Ани Илков, доц. Пламен Антов и др.", "date": "2017.06.24", "title": " Морето не е само плаж\t\t\t"}
{"url": "https://trud.bg/%d0%b8%d0%b7%d1%8f%d1%89%d0%b5%d1%81%d1%82%d0%b2%d0%be%d1%82%d0%be-%d0%b5-%d0%bd%d0%b0-%d0%bc%d0%be%d0%b4%d0%b0-%d0%b2-xxi-%d0%b2%d0%b5%d0%ba/", "text": "Когато става дума за постмодерните тенденции в живописта, често зрителите очакват да видят парадокси на изображение: гротески, параболи, деформации от всякакъв характер, дефиле на мрачни тонове и абсурдни методи на живописване. Ето че все по-голяма популярност печели контрастилът: изтънченият и реалистичен рисунък, повлиян от визуализации на ренесансовата школа, така добре познат ни от потрети от 15 и 16 век – от епохата на Италианския висок ренесанс в лицето на Леонардо, Микеланджело и Рафаело. Радостно е, че у нас имаме такъв представител – Ралица Денчева.От нейните картини ни гледа една едновременно древна и съвременна Венера, надничат самодивите от българския фолклор или танцуват момичета, сякаш реплики на деветте музи от старогръцката митология. Ралица е реализирала над 40 самостоятелни изложби в България, както и в Канада, Унгария, Швейцария и Франция. Нейната картина „Нимфи” е поставена в Синия салон на Българското посолство в Париж, много от произведенията й са притежание на дипломати, министри и кралски особи (включително и Цар Симеон ІІ). Дванадесет книги, издадени у нас, са илюстрирани с нейните изящни и одухотворени платна, излъчващи хармония, мистика и митологичност на посланията.Най-новата изложба живопис на Ралица Денчева беше открита на 21 юни в галерията на Българската търговско-промишлена палата в столицата и може да бъде видяна до 31 юли 2017 г.Събитието се водеше от изкуствоведката д-р Райна Дамяни, която каза: „Живописта на Ралица е много интимна, но и сакрална. В центъра е жената, тук често проличава неин автопортрет – една пътека към нежен и романтичен свят. Картините ѝ биха радвали хора, които искат в дома им да има покой, добра енергия, зареждане с изконни ценности, с интерпретации на иконната култура. В горещото лято Ралица ще продължи да рисува, защото още през август предстои нейна изложба в Париж и среща с френските колекционери.”За създаването на атмосфера с висок естетически тон допринесе и участието на световноизвестния цигулар и концертмайстор на Холандското радио и Държавна опера – Пловдив, проф. Мичо Димитров.", "date": "2017.06.24", "title": " Изяществото е на мода в XXI век\t\t\t"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8-%d0%b4%d0%b5%d0%b1%d0%bd%d0%b0%d1%82-%d1%88%d0%be%d1%84%d1%8c%d0%be%d1%80%d0%b8%d1%82%d0%b5-%d0%bf%d0%be-%d0%bf%d1%8a%d1%82%d0%b8%d1%89%d0%b0%d1%82%d0%b0/", "text": "Ремонти по магистралите и основни пътища на България ще има и това лято, съобщи .След 20-ия километър  на автомагистрала „Хемус” се ремонтира  подлез и се укрепва свлачище. Така ще  е до средата на юли.В района на Витиня проблемите за шофьорите ще продължат по-дълго. Ремонтът на тунел „Витиня” се очаква да приключи още през юли, движението обаче няма да бъде пуснато заради ремонти на двата виадукта, които се намират непосредствено след него. Чак в края на август се очаква трафикът в района да се нормализира и да бъдат пуснати и двете тръби на тунела.Ремонтът на тунел „Ечемишка” е на финалната права. Захранват се вентилаторите, които ще направят пътуването по-приятно. До края на месеца движението в тунела трябва да се нормализира.За решилите да почиват на Северното Черноморие има и обходни маршрути: Подбалканският път или АМ „Тракия” и съответно да ползват проходите Троянския, Шипченски и Прохода на републиката.Предстои скоро да започне и основен ремонт на 32 километра пътища в Североизточна България. Засега не са планирани ремонти на магистрала „Тракия”, както и по „Струма”, и главен път Е-79 към Гърция.", "date": "2017.06.24", "title": " Вижте къде са тапите от ремонти по пътищата\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83%d0%b4-8/", "text": "Половината депутати се писаха русофили114 народни представители от всички партии станаха членове на групата за приятелство с Русия в новия парламент. След като в миналото се редуваха на поста, ГЕРБ и БСП за пръв път са се разбрали да имат по един съпредседател на депутатите русофили.  Кадър на „Труд“ изгря в сериалГеорги Черкезов играе ученик, който сваля учителката си в „София – ден и нощ“.     Джулиан Мур: Животът ми не е филмИнтервюто с е предоставено специално на „Труд“ от The Interview People.    Най-щастливият човек на светаУ нас битува легендата, че богат и щастлив можеш да станеш без да положиш усилия – коментар на Емил Спахийски.    На последния дуел в България гръмва само един пистолетДепутатът Найчо Цанов отказва да стреля по австро-унгарския търовски консул Доминик Сатмари Кирали от морални съображения", "date": "2017.06.24", "title": " Вижте акцентите в броя на вестник „Труд“ в неделя, 25 юни 2017"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d0%be%d1%82%d0%b1e%d0%bb%d1%8f%d0%b7%d0%b0%d1%85%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b8%d1%8f-%d0%b4%d0%b5%d0%bd/", "text": "Десетки жители на Благоевград отбелязаха Международния ден на йогата. Те се събраха в парк „Бачиново“, където лицензирани инструктори представиха различни техники, които малки и големи упражняваха заедно. Инициативата, в която Община Благоевград се включи,сепровеждаподегидатанаПосолствотонаИндия в България. Участниците успяха да се запознаят с класическа йога, фитбол, насочена към деца и бременни, лечебна гимнастика, лечебна йога, пилатес, лечебна физкултура за деца и възрастни и гимнастика за бременни, Хата йога, йога за деца.Техниките бяха показани от Силвия Митринска, Даниела Коцева – Асоциация Кундалини Йога България, Жулиета Караджова, КТЦ „Животбезболка“, Ирена Танчева и Елена Самарджиева.Йога е древна наука и начин на живот, открити и предадени от мъдреци и светци хилядолетия назад. Йога е била запазена през вековете в областта на Хималайските планини. Това е било възможно поради подходящата социална, културна и историческа обстановка в тези земи. Йога е система от физически, умствени и духовни практики, чиято цел е да се трансформират тялото и ума. Йога е една от шестте индуитски философски школи, която приема медитацията за основносредство за постигане на освобождението. А днес, Йога е част от целия свят. През 2014 г. Общото Събрание на ООН единодушно прие декларация, че 21 юни ще бъде честван като Международен Ден на Йога.", "date": "2017.06.24", "title": " Десетки отбeлязаха Международния ден на йогата"}
{"url": "https://trud.bg/%d0%bf%d0%be%d0%bb%d0%be%d0%b2%d0%b8%d0%bd%d0%b0%d1%82%d0%b0-%d0%b4%d0%b5%d0%bf%d1%83%d1%82%d0%b0%d1%82%d0%b8-%d1%81%d0%b5-%d0%bf%d0%b8%d1%81%d0%b0%d1%85%d0%b0-%d1%80%d1%83%d1%81%d0%be%d1%84%d0%b8/", "text": "ГЕРБ и БСП със съпредседателиПочти половина депутати в 44-ото Народно събрание – 114 от всички 240, са станали членове на парламентарната група за приятелство с Русия. Това стана ясно от списъци, публикувани от НС в края на седмицата.Русофилите в парламента са от всички партии. Традиционно те формират най-голямата група за приятелство, която е далеч по-многобройна от всяка друга (виж втория текст), но сега са на път да отбележат рекорд.В 43-ото НС „приятели” на Русия са били 76 депутати. В 42-ия парламент, по време на кабинета „Орешарски”, през русофилската група са преминали 137 души. Това обаче не е първоначалният им брой, а включва и тези, които са влезли на мястото на напуснали.За пръв път БСП и ГЕРБ са се споразумели да излъчат по един съпредседател на групата. Това са Антон Кутев от социалистите и Красимир Велчев от партията на Бойко Борисов. Заместници са им Волен Сидеров и Веселин Марешки.В предишния мандат двете най-големи формации в НС се скараха за поста, като БСП реши да не участва в ръководствата на нито една група за приятелство заради „грубо погазване на договореностите, постигнати при воденето на консултациите за определяне на състава”. Така русофилите бяха поведени от Красимир Велчев. По времето на Пламен Орешарски председател беше Николай Малинов.Групите за приятелство са неформални структури, дейността им не е регламентирана в правилника на НС. Всеки депутат може да се запише в която иска и в колкото пожелае. В 41-ия парламент Георги Терзийски (влязъл от РЗС, преминал в лагера на социалистите) беше се писал „приятел” на 29 държави на 6 континента.Ръководствата на групите се определят в преговори между партиите. Редовите членове не играят съществена роля, но председателят и заместниците му посрещат в НС делегации от съответните държави, понякога пътуват заедно с премиера или президента при официални посещения, имат и самостоятелни визити, когато бъдат поканени.Лидерът на БСП Корнелия Нинова и шефът на ПГ на ГЕРБ Цветан Цветанов не са се присъединили към нито една група за приятелство. В предишния парламент Нинова се беше писала „приятел” на Русия и на САЩ.Волен Сидеров освен за Русия е в групите за православните Румъния, Сърбия и Гърция, както и за Китай.Председателят на ДПС Мустафа Карадайъ се е насочил към световни сили – Великобритания, Германия, Китай, САЩ, Турция, Франция и Русия.Председателката на групата на „Воля” Гергана Стефанова е избрала Испания, Китай, Македония, Япония и Уганда. Марешки освен Русия е изразил предпочитания към Казахстан, Катар, Сирия и Туркменистан.Депутатите са съставили групи за приятелство с общо 82 държави. В НС Китай е втори, САЩ – третиВтората по големина група за приятелство в 44-ото НС е тази за Китай – 70 депутати с председател Димитър Бойчев от ГЕРБ и заместник Жельо Бойчев от БСП. С 62-ма „приятели” в парламента са САЩ, водени от Джема Грозданова от ГЕРБ със заместник Крум Зарков от БСП.В предходния мандат Китай водеше само с един депутат на САЩ – 54 срещу 53. При Орешарски разликата беше най-голяма – 92-ма „приятели” на Китай, а САЩ с 66 бяха задминати от Германия с 68. Четирима са „приятели“ на Северна КореяОт четирима депутати се състои групата за приятелство с КНДР – земеделецът Спас Панчев от коалиция „БСП за България” е председател, Пламен Христов от „Воля” му е заместник, Димитър Георгиев и Стоян Мирчев от БСП са членове. В предишния парламент имаше 5-членна група за Северна Корея, но съставена от четирима от „Атака” и Димитър Дъбов от социалистите.", "date": "2017.06.24", "title": " Половината депутати се писаха русофили\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b5-%d0%be%d1%82%d0%bb%d0%b8%d1%87%d0%bd%d0%b8%d0%ba-%d0%bf%d1%80%d0%b8-%d0%be%d1%80%d0%b3/", "text": "Служители на Национална агенция по приходите извършиха щателна проверка на документацията, свързана с организирането и провеждането на третото издание на “Francofolies. Благоевград“.Във връзка с инспекцията бяха предоставени всички изискани от НАП – Благоевград документи. При направената ревизия не бяха констатирани нарушения и пропуски. След извършения контрол, е съставен и протокол, който удостоверява, че в община Благоевград, работата около подготовка и провеждане на  фестивалa е абсолютно коректна. Тази година  “Francofolies. Благоевград“ се проведе на 17 юни. За събитието в общината пристигнаха десетки хиляди туристи, което даде силен тласък на местната икономика. ", "date": "2017.06.24", "title": " Община Благоевград е отличник при организацията на фестивала “Francofolies. Благоевград“"}
{"url": "https://trud.bg/%d1%84%d0%be%d1%80%d1%83%d0%bc-%d0%b7%d0%b0-%d1%88%d0%b0%d0%bd%d1%81%d0%be%d0%bd%d0%b8-%d0%b7%d0%b0%d0%bf%d0%be%d1%87%d0%bd%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": "Най-големият на Балканския полуостров музикален форум за мелодични шансони – фестивалът за франкофонска песен „Златен ключ 2017“, се провежда този уикенд в Пловдив.Началото на 14-то издание на фестивала бе дадено с концерт на българските лауреати, печелили конкурса в предишни години, сред които пловдивчанката Нели Солакова, Лазар Кисьов, тенорът Евгений Лисенко и миналогодишната победителка Марина Спасова.Към тях на сцената на Градския дом на културата „Борис Христов“ се присъединиха и куп талантливи изпълнители от Франция, Украйна, Словакия, Румъния и за първи път от Русия. Водещи на концерта бяха дългогодишният директор на „Алианс Франсез Париж“ за България и основател на фестивала „Златен ключ“ Бернар Руо и Теофана Брадинска-Ангелова, почетен консул на Франция в града под тепетата и директор на „Алианс Франсез Пловдив“.Фестивалът бе открит от зам.-кмета на Пловдив за културата и туризма Александър Държиков, който от името на общината връчи плакет на Бернар Руо по повод на 70-годишния му юбилей, който съвпада с провеждането на 14-то издание на музикалния форум. Всички участници в концерта бяха подготвили различни сценични изненади за публиката в залата и за Бернар Руо, който отговори на предизвикателствата и се включи в дуетно изпълнение с представителката от Украйна на вечния хит на Далида „Paroles, paroles“, в чието оригинално изпълнение някога участваше секссимволът на френското и световното кино Ален Делон. Новост през тази година е присъствието на две носителки на титлата „Мис Франция“, които са в Пловдив не само за да се включат във фестивала, но и да участват в заснемането на рекламен клип, който ще рекламира Пловдив като Европейска столица на културата през 2019 г. по 2 френски телевизионни канала. Награждаването на победителите в 14-тия Международен фестивал за франкофонска песен „Златен ключ“ ще е на гала-вечерта в неделя, когато на сцената шансони ще интерпретират всички гост-изпълнители от чужбина, както и българските лауреати и финалисти. Голямата награда – златната гривна, уникална авторска изработка на майстора бижутер Тодор Кузмов, за пета поредна година ще бъде връчена от зам.-кмета на Пловдив Розалин Петков.", "date": "2017.06.24", "title": " Форум за шансони започна в Пловдив"}
{"url": "https://trud.bg/%d1%87%d0%b5%d1%80%d0%bd%d0%b8%d1%8f-%d0%ba%d0%be%d0%bd%d1%82%d0%b8%d0%bd%d0%b5%d0%bd%d1%82-%d0%b8%d0%bc%d0%b0-%d1%81-%d0%ba%d0%b0%d0%ba%d0%b2%d0%be-%d0%b4%d0%b0-%d1%81%d0%b5-%d0%b3%d0%be%d1%80%d0%b4/", "text": "В неделя вечер Камерун ще се опита да направи нещо еретично – да изхвърли световния шампион Германия от турнира за Купата на конфедерациите. „Неукротимите лъвове” се нуждаят от задължителна победа, а досега играта им не показва достатъчно класа за такава планина като младия тим на Йоаким Льов. Въпреки това Черния континент има с какво да се гордее на турнира.1. Абдулайе Траоре – първия африкански голмайтор Случи се през 1992 година, когато турнирът още се наричаще Купа на Крал Фахд. Тогава в първото издание участваха домакинът Саудитска Арабия, световният шампион Аржентина, САЩ и Кот д’Ивоар. Всеки изигра по два мача. Африканците загубиха с 0:4 от „гаучосите” и с 2:5 от янките. На 19 октомври 1992 година Траоре вкара първия гол срещу Щатите в мача за трето място.2. Египет – първият африкански тим, победил световния шампион В един от най-запомнящите се мачове в историята на турнира Египет надигра световния шампион Италия с 1:0 в Южна Африка. Младокът Мохамед Хамус вкара единствения гол, а това бе първата победа в историята на Черния континент над актуалния първи в света. След това „фараоните” изиграха още един впечатляващ мач, но паднаха с 3:4 от Бразилия.3. Нигериецът Намди Одуамади – първият африканец с хеттрик Нападателят на „суперорлите” влезе в престижната класация на един от играчите, ликувал с хеттрик в турнира за Купата на конфедерациите. Направи го при разгрома на Нигерия над Таити с 6:1 в Бразилия. Голмайсторът имаше привилегията да носи прякора Робиньо. Останалите играчи, постигали хеттрик, са Владимир Шмицер, Роналдо, Ромарио, Куатемок Бланко, Марзук Ал-Отаиби, Роналдиньо, Лусиано Фигуера, Фернандо Торес, Давид Вия и Абел Ернандес. Единствените с по 4 гла в един мач са Торес, Бланко и Ернандес.4. ЮАР – единственият африкански тим с наградата за феърплей На турнира в Саудитска Арабия „Бафана бафана” остана на последно място в групата си. Но отборът получи само три жълт картона – на Фил Масинга, Джон Моети и Ерик Тинклер. Поведението на тима от ЮАР специално бе похвалено от ФИФА.5. Шайбу Амоду – най-младият африкански треньор в турнира Само на 37 години той води Нигерия на второто издание на турнира, когато още носеще името Купа на крал Фахд. Чак сега на руска земя роденият в Англия новозеландец Антъни Хъдсън е по-млад от Амоду. Под ръководство на Амоду тимът на Нигерия завърши втори в групата с равен брой точки с Аржентина. А впоследствие Амоду и компания загубиха малкия финал от Мексико с 4:5, след дузпи.", "date": "2017.06.24", "title": " Черния континент има с какво да се гордее"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0-%d0%bc%d1%8a%d0%b6-%d0%b7%d0%b0-%d1%84%d0%b0%d0%bb%d1%88%d0%b8%d0%b2%d0%b8%d1%8f-%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%b1%d0%be%d0%bc%d0%b1/", "text": "Столичната полиция арестува мъжа, подал фалшивия  на летището, съобщи . Той е общ работник на аерогарата и най-вероятно е бил пиян, когато е позвънил на телефон 112 снощи и се е представил с женско име – Димитринка. В нетрезво състояние е бил и по време на задържането тази вечер. Полицията го е арестувала в бункмейкърски пункт.Снощи летище София беше временно затворено заради фалшив сигнал за бомба. Хората в чакалните бяха евакуирани, а пътниците останаха в самолетите.Сигналът е подаден на тел. 112 около 22:40. Тогава е съобщено, че на летището, без да се уточнява на кой терминал, е поставена бомба.При последвалата незаБавна проверка служители на МВР не открха съмнителен багаж. В полунощ работата на Терминал 2 беше възстановена, а половин час по-късно и на Терминал 1.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.24", "title": " Задържаха мъж за фалшивия сигнал за бомба на летището в София\t\t\t"}
{"url": "https://trud.bg/%d0%bf%d0%be%d0%b2%d0%b5%d1%87%d0%b5-%d0%b6%d0%b5%d0%bd%d0%b8-%d0%b2-%d0%bc%d0%b8%d1%81%d0%b8%d1%8f%d1%82%d0%b0-%d0%bd%d0%b5%d0%b2%d1%8a%d0%b7%d0%bc%d0%be%d0%b6%d0%bd%d0%b0-6/", "text": "Феновете на шпионската екшън поредица “Мисията невъзможна” очакват с любопитство и леко притеснение предстоящия “Мисията невъзможна 6” (”Mission Impossible 6”, известен още и като “MI: 6”), тъй като това ще е първият филм от серията, в който ще бъде нарушена една от традициите и отличителен белег на поредицата, а именно, начело на всяка нова част да бъде различен режисьор, съобщава operationkino.net.“Мисията невъзможна 6” ще бъде оглавен от Кристофър МакКуори, който е отговорен за изключително посредствения, но финансово успешен “Мисията невъзможна: Престъпна нация”.МакКуори не е единственият, който ще се завърне за новия филм. Том Круз е ясен – той е лицето на поредицата, а сега се нуждяе от голям хит след провала на “Мумията”. Саймън Пег (Бенджи), Винг Реймс (Лутър), Алек Болдуин (Алън Хънли) и Шон Харис (Соломон Лейн) също са налиния.Този път филмът ще има много повече женски персонажи. Ребека Фъргюсън (Илса Фауст) и Мишел Монахан се завръщат, а към тях се присъединяват Анджела Басет и Ванеса Кърби във все още неизяснени роли. Те оформият дамското каре на нофия филм. Тенденцията познати “мъжки” франчайзи да се феминизират продължава с пълна пара в потопения в прогресивна пропаганда Холивуд.Все още не е ясно за какво ще става въпрос в новия филм, който трябва да е готов догодина.", "date": "2017.06.24", "title": " Повече жени в „Мисията невъзможна 6“\t\t\t"}
{"url": "https://trud.bg/%d0%ba%d1%83%d0%bb%d1%82%d1%83%d1%80%d0%bd%d0%be-%d1%81%d1%8a%d0%b1%d0%b8%d1%82%d0%b8%d0%b5-%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d1%80%d0%b5%d0%b7%d0%b8%d0%b4/", "text": "Все по-често родните дипломати полагат усилия да събират представители на културата сред българските общности в поверените им посолства по света. Културният сезон за нашата литературна общност във Виена завърши на 20 юни със станалата вече традиционна сбирка, която се проведе в резиденцията на посланика на България в Австрия Н. пр. д-р Иван Сираков. Председателят на културно-просветната организация „Св. св. Кирил и Методий” д-р Бойчо Дамянов приветства присъстващите и изказа благодарност на посланика за гостоприемството. В неговото експозе бяха откроени събития и постижения през годината: множество рецитали, премиери на книги на български автори във Виена, създаването на Нов български хор и театрална трупа, която вече изнесе две представления на постановката „Малкият принц” в театралната зала на „Дом Витгенщайн”.Програмата продължи с представянето на трима автори: Христина Лазарова (оперна певица и поетеса),  Мариана Лазарова (поетеса) и Гергана Дечева, известен преводач на английски език, която публикува книгите си с разкази на български и на английски под псевдонима Вирджиния Блак. Тя прочете разказ от новата си книга „Къщата на светулките” и сподели информация за предстоящото си турне от представяния в България през лятото, а есента във Виена, Грац и Линц.Присъстващите чуха и стихове от новата стихосбирка „Пясъчна роза” (Катя Кремзер), която беше представена в София и Бургас само преди две седмици.В събитието се включиха още младата поетеса Рамона Октавиян Шербан и Тоня Борисова (актриса и поетеса), която пристигна от Залцбург по покана на учителката от Българското училище във Виена – Сълзица Громан.Виенският литературен кръжок ще гостува на 31-ви юли в София по покана на литературен клуб „Перото”, където членовете му ще могат да се срещнат със софийски писатели и поети, публика и културни дейци.", "date": "2017.06.24", "title": " Културно събитие в българската резиденция във Виена\t\t\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%bd%d0%b5-%d1%83%d1%81%d0%bf%d1%8f-%d0%b4%d0%b0-%d1%81%d0%b5-%d0%bf%d1%80%d0%b5%d0%b1%d0%be%d1%80%d0%b8-%d0%b7/", "text": "Григор Димитров беше спрян от испанеца Фелисиано Лопес на полуфинала на турнира на трева в Куинс, Лондон. Българинът загуби в драматичен мач, прекъсван многократно заради дъжд, с 5:7 6:3 2:6.Загубата на Григор от 32-ия в световната ранглиста изравни баланса им на по две победи.Лопес ще се изправи на финала срещу Марин Чилич. За Димитров предстои участие на „Уимбълдън“.", "date": "2017.06.24", "title": " Григор Димитров не успя да се пребори за финал в Лондон"}
{"url": "https://trud.bg/%d0%b3%d0%be%d0%b9%d0%ba%d0%be-%d0%bc%d0%b8%d1%82%d0%b8%d1%87-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%be%d1%82-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8/", "text": "Вярвам, че приближава епохата на истински герои, на истински миротворци – смирени, благородни, доблестни чингачгуци, казва легендарният екшън актьор– Преследва ли ви славата?– Не бих казал – споделя Гойко Митич. – Аз съм роден черноработник. А и славата не ме преследваше особено. Като, че ли тя ме споходи най-вече в Русия, откъдето получавах чували с писма. Творческият процес на много от филмите ми се провеждаше именно тук: в Крим, а също и в Кавказ, Самарканд. В Минск пък бях “брадат партизанин” (играл съм и други партизански роли), но никога не съм се изживявал като звезда.– Снимал си се и в България: спомняш ли думи от българския език?– Разбира се: чат-пат (смее се на глас), горе-долу. И други “отговорни” думи и изрази помня…– По време на снимките на “Синовете на Голямата мечка” не изпитваше ли страх?– Не, тъй като възприемах мечката като плюшена играчка. Инак не сам смелчага.– Всички по онова време вярвахме на твоите герои. А самият ти вярваше ли в тяхната правда?– Цял живот я търся… Вярвам по-скоро в себе си.– Ти си сред малцината актьори, на които тялото е служило безотказно. А духът?– Още древните са отговорили на този въпрос: “здрав дух в здраво тяло”.– Спазваш ли здравословен режим на живот?– Да. Всеки ден плувам в басейн, независимо от времето.– А имаш ли в дома си кон, който винаги е бил верният ти спътник?– Не, макар, че цял живот яздя. Толкова обичам животните, че не бих понесъл смъртта на някое от тях. Актьорът разказва, че е отгледан от баба си. Спортува от малък. Няма спомен от Втората световна война, тъй като са живели далеч от територията на сраженията. И все пак баща му става партизанин. Той е пословичен със своята честност и безкомпромисност. За него Истината е над всичко. След победата се отказва от отредената му пенсия за участник в бойните действия, тъй като новият ред не му харесва и не го приема.– С годините все повече заприличвам на него – продължава Гойко Митич. – Когато ме питат: “Защо постъпваш така”, отговарям: “Така се държеше баща ми”. Той ме научи да бъда самостоятелен във всяко отношение. Сигурно по тази причина завърших Института по физкултура. Там усвоих футбол, баскетбол, гребане, джудо, бокс, яздене. Особено добър бях в хвърлянето на копие, но никога не съм мечтал за професионална кариера.– Какво ти беше отношението към филмовото изкуство?– От дете обичах киното. Бях във възторг от изпълненията на Джон Уейн, Жан Габен, Марчело Мастрояни, Кърк Дъглас… Щом Уейн се появяваше на екрана, момчетата започваха да ръкопляскат. Всички искаха да са каубои, а не индианци, които смятаха за лоши. В книгите беше тъкмо обратното. Обичах романите на Карл Май. Те събудиха моя интерес към тази тема и изиграха важна роля в съдбата ми… По онова време при нас в Института по физкултура пристигаха агенти на актьори. Оказа се, че за някои от тях приличам на изпълнителя на главната роля в британския филм “Ланселот и кралицата”. Отначало ме взеха като дубльор: връчиха ми ужасно дълго копие и тежък щит. Дадоха ми и антураж – двеста конници! Така започнах…– Сред това те поканиха за ролята на убиеца на Линкълн в екранизацията “Чичо Томовата колиба”.– Да. И това беше целият ми опит в професията. С него встъпих на територията на западногерманско-югославските копродукции – екранизации на Карл Май за Винету, с Пиер Брис. Макар, че ролите ми тогава не бяха големи, за студент като мен парите, които получавах за тях, бяха твърде достатъчни.– С какво се отличаваше западният Винету от твоите гедеревски вождове?– Индианецът на Брис е велика, непостижима и фантастична личност, а моите герои бяха по-близо до исторически прототипи. Ние екранизирахме истории за реални хора: Текумзе, Улзан, Оцеола. През онази епоха – в края на 60-те и началото на 70-те години на миналия век, индианските уестърни бяха много популярни, подобно на тарзаноманията през петдесетте. Успехът им бе бърз и масов. Но накрая продадоха правата на Карл Май и един ден, когато тръгвах на ски, телефонът започна продължително да звъни. Двоумих се дали да се върна и да вдигна слушалката. Не подозирах, че този разговор ще реши съдбата ми. Беше агент от източногерманската киностудия ДЕФА, решила да заснеме шест филма по романите на Лизелота Велскопф-Хенрих, която е живяла дълго сред индианците и е знаела много за тях. Карл Май е измислял останалото… Добре, че тогава се върнах от вратата, на която явно е “почукал” късметът. Чух глас: елате бързо в Белградската киностудия. Там вече ме чакаше цялото началство. Попитаха ме мога ли да яздя, говоря ли немски език. Отговорих: да, макар, че малко бях учил езика в училище. Накрая те радостно се почерпиха с коняк, тъй като бяха открили “своя” Токей Ито.– И така през 1966 г. пристигаш в Източен Берлин и започваш да се снимаш в ДЕФА, предимно в роли на индианци. На следващата година по екраните се появява филмът “Чингачгук – Голямата змия”, по романа на Фенимор Купър (1789 – 1851), наричан “американският Уолтър Скот”… Екранизацията има огромен успех. Какво се случи след това?– След година тя е закупена в Съветския съюз, където публиката е многочислена. Нейното влияние е огромно, особено сред подрастващите. Филмът постепенно завладява зрителите в цяла Европа.– В моето съзнание неизменно “стои” гордият образ на Чингачгук, превързал с червено шалче дългите си коси, за да не му пречат, когато язди “звездочелия” си кон…– С коня преживях смешна ситуация. Преди започването на филма от цирка докараха огромен кон – върху него аз изглеждах като кривокрако джудже от приказките. Дори не можех нормално да се кача на него. Още в началото на снимането в планината, близо до Дубровник, “могъщият”” кон започна да куца. Какво да се прави! На гарата случайно откриха подобен кон. Стопанинът му обаче ни предупреди, че той хапе по-лошо от куче. Добре, че му дадох захар и ябълки, та се сприятелихме. Инак провалът беше сигурен.– Твоят Чингачгук успя да наплаши американците през 1973 г. Те твърдяха, че именно той е вдъхновил индианците за въстанието в Уундид ний. Почувства ли се тогава като народен герой?– Не, но съм щастлив, че се снимах в този филм, разкриващ най-драматичния епизод от американската история. Европейската имиграция в Америка е била истинска война: на юг са безчинствали испанците, от север са настъпвали французите, от запад – англичаните. Всички искали да завоюват повече земя. Хората изобщо не са ги интересували. На индианците са подарявали специално отровени одеяла – така умирали цели племена, без да успеят да вземат оръжие в ръце. В отделни случаи е имало опити за диалог между цивилизациите. Коренните американци питали индианците колко струва земята им. Те пък не разбирали за какво става дума. Недоумявали: какво общо имат тук парите? Земята ни е Майка и ние не сме й стопани. Това простичко нещо англосаксонците така и не разбрали. Пришълците са проклети от местните, които живеели в хармония с природата и притежавали оригинална философия…– Винаги се снимаш без дубльори. Коя каскада е най-трудна?– Не ми беше лесно в пълен галоп да скоча и да се хвана за клон за да остана на дървото. Всеки път клонът се изплъзваше от ръцете ми и аз, като изстреляна от лък стрела, излитах в полето. Наложи се вместо клон да използваме метална пръчка и много да тренирам. Има ситуации, които няма как да пресметнеш… Веднъж в монголската степ моят Скаут трябваше да отнеме от американските войници стадо от хиляда и двеста мустанги. Никой от екипа не знаеше как точно ще снимаме такъв епизод. Каскадьорите започнаха да стрелят и срещу мен тръгна лавина – не успях да скоча на коня си. Вкопчих се в гривата му и двамата, блъскайки се в “морето” от коне, се втурнахме към скалата. Това се оказа спасение за нас и успех за филма. Епизодът, когато трябваше да запаля Лулата на мира, също ми се “опъна”, тъй като не съм пушач. Прокашлях двадесетина дубъла и ядосан я захвърлих в пропастта. Оказа се обаче, че лулата е незаменим реквизит и дълго я търсиха, докато я намерят.– А как попаднахте в САЩ и получихте истинско индианско име?– През 1997 г. германски студент-математик, започнал работа в компанията “Майкрософт”, решил да учуди колегите си и направил субтитри на два мои филма. Година по-късно решили да покажат тези творби в резерват и ме поканиха по този повод в Америка. Приеха ме радушно, като свой човек. Шаманът ме покани у дома си. Попита ме: “Кой си ти?” . Отговорих му, че нямам индианско име, просто съм актьор. Той ми каза: сам ще видиш какво е името ти – помисли какво животно стои пред теб. Затворих очи и веднага видях вълк. Веднага чух думите на шамана: виждам Мангун. На техния език това е вълк. Как бе видял същото като мен, до днес не мога да разбера…– След бомбардировката над Белград спря сърцето на майка ти.– Директно твърдя: НАТО уби майка ми. В Германия мнозина разбират на чия страна е истината, но не вярват, че могат нещо да променят. В епохата на Интернет обаче не можеш да скриеш правдата. Една германска журналистка неотдавна създаде филм, разобличаващ лъжите на ръководството на ФРГ, което разказваше басни за масовия геноцид над албанците на стадиона в Прищина. Самите косовари потвърдиха: нищо подобно не е имало… Нито един сърбин никога няма да признае независимостта на люлката на своя народ – Косово. Босненци, хървати, черногорци и сърби са един народ. След като получиха независимост, съседите ни започнаха да си измислят език, абсурдни думи. Така, че аз изведнъж се оказах полиглот. Това варварство нищо ли не ви напомня? Като изпод земята се появиха потомци на нацистките помагачи – усташите и сложиха мемориална плоча на входа на концентрационния лагер, където са извършени чудовищни зверства. Един съветник на американския президент нарече косовските събития “първата война на НАТО”. Оттогава американците продължават да сеят хаос по цялата планета… И все пак вярвам, че приближава епохата на истински герои, на истински миротворци – смирени, благородни, доблестни чингачгуци. Време е да върнем на земята хармонията и плодородието, докато не е станало безвъзвратно късно.– След спада на зрителския интерес към филмите за индианци пристигате в ГДР, където се снимате в телевизионни сериали. Там в театралната трупа на град Бад-Зегеберг изграждате доста значими образи като Робин Худ, Спартак, Д’Артанян, Труфалдино.– Добих и известен театрален опит. Още в средата на седемдесетте години участвах в екранизацията на пиесата “Мария Тюдор” на Виктор Юго – там изпълнявах и ролята на разбойника Фабиан.– Всяко поколение има свои кумири, които естествено му помагат да порасне – небрежно заключава той.", "date": "2017.06.24", "title": " Гойко Митич пред „Труд“: От българския език помня само чат-пат"}
