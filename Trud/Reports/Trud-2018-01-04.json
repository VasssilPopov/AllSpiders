{"url": "https://trud.bg/%d0%b2-%d1%82%d1%83%d1%80%d1%86%d0%b8%d1%8f-%d0%bd%d0%b5%d0%b4%d0%be%d0%b2%d0%be%d0%bb%d0%bd%d0%b8-%d0%be%d1%82-%d0%bd%d0%be%d0%b2%d0%b8%d1%8f-%d1%80%d0%b5%d0%b3%d0%bb%d0%b0%d0%bc%d0%b5%d0%bd%d1%82/", "text": "В Турция изразиха недоволство от новия, двудневен формат на състезанията, който Международната федерация по борба (UWW) въведе от 1 януари. „Борците си лягаха гладни, за да може в 6,30 часа да станат и да отидат на кантар, и така два дни – заяви мениджърът на националите Адам Берехет-Барахоев, след първенството на страната. – Стана по-лошо. Смятам, че трябва да се обединим и на върнем предишния регламент. И този въпрос трябва да бъде повдигнат на европейското първенство.“ До 2017-а надпреварата във всяка категория бе в един ден, а сега полуфиналните срещи са във втория. Първият силен турнир за сезона „Иван Яригин“ в Русия в края на януари ще е по стария регамен, на родното първенство в Сливен през февруари – по новия.", "date": "2018.01.04", "title": " В Турция недоволни от новия регламент, борците си лягали гладни"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d1%81%d0%b5-%d0%b8%d0%b7%d0%b2%d0%b8%d0%bd%d0%b8-%d0%bd%d0%b0-%d0%b1%d1%80%d0%b8%d1%82%d0%b0%d0%bd%d1%86%d0%b8%d1%82%d0%b5-%d0%b7%d0%b0-%d0%bf/", "text": "Британският премиер Тереза Мей се извини официално за състоянието на здравеопазването и трупащите се проблеми в сектора, проличали особено около Коледа и Нова година. В същото време тя изказа благодарност на работещите в сферата за всеотдайния и професионален труд. Рязко се е увеличил броят на пациентите, които чакат прекалено дълго за приемане в спешните отделения на болниците. Служителите на Бърза помощ често не намират свободен персонал, на който да предадат изпитващите остра нужда от спешна помощ пациенти. Освен това здравните власти съобщиха тази седмица, че са били анулирани 10 000 операции, които не са спешни, в опит да се облекчи напрежението в болниците, предаде  . Днес, след посещение в болница в графство Съри, премиерът Тереза Мей се извини за проблемите в здравеопазването. „Признавам, че е трудно, когато някои са приети със закъснение в болница или операциите им са били отложени. Знам колко разочароващо е това за хората и се извинявам“, каза премиерът. Мей обаче отказа да признае, че има криза в здравеопазването. Тя изтъкна, че в сектора са вложени допълнително рекордни средства – специално за трудния зимен период. Въпреки големите трудности, според нея, британското здравеопазване продължава да върши много успешно работата си и е водещо в света. Опозицията обаче остро критикува правителството в недостатъчно финансиране на здравеопазването. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Тереза Мей се извини на британците за проблемите в здравеопазването"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d1%81%d0%b5-%d1%81%d1%8a%d0%b1%d0%b8%d1%80%d0%b0%d1%82-%d0%b2-%d0%b7%d0%b0%d1%89%d0%b8%d1%82%d0%b0-%d0%bd%d0%b0-%d0%b7%d0%b8%d0%bc%d0%bd%d0%b8%d1%8f-%d1%82%d1%83/", "text": " Близо 5000 жители на зимните общини от Благоевградска област се събраха на междунариодния път Е-79 в подкрепа на решението на правителството от 28 декември, с което одобрява частичното изменение на плана за управление на Национален парк „Пирин“. Хората се намират край Симитли, на разклона за Банско и затвориха пътната артерия, която води към Гърция. Образувала се е километрична колона от леки автомобили и тирове, предава кореспондетът на „Труд“ за региона. Без оглед на партийна принадлежност, всички 14 кметове на градовете в област Благоевград са при хората, за подкрепят каузата за развитието на зимния туризъм и да изразят протеста си срещу лъжите на зелените. Сред кметовете са представители на ГЕРБ, БСП, ДПС и дори на Реформаторския блок. „Омръзна ни да слушаме лъжите на зелените. Те тръбят, че ще бъдат изрязани над 40 % от територията на Пирин планина. Това е безумна лъжа. Втората им лъжа е, че ще бъдат изсечени голям брой вековни дървета – пак глупости. Има вече идеен проект, който показва, че голяма част от новата кабина ще мине успоредно до старата. Това е най- добре измисления вариант, който щади природата и дърветата. Освен това този проект ще мине през всички екологични експертизи и оценки, така че да бъде избран най-оптималния вариант за кабинковата линия“, обявиха протестиращите. „Истината е,че тъй наречените еколози искат да съсипят Банско, да няма туризъм, да няма икономика, те не се интересуват от хората и от развитието на региона“, коментират още хората. Банскалии заявиха още, че са гневни, че стават заложници на една мръсна политическа игра от страна на зелените мафиоти: „Тия протестират, за да защитят парите си, които им плащат отвън, защото иначе, ако останат без финансиране ще умрат от глад“ Сред множеството има и възрастни хора, които казват: „Ние имаме най-голяма сметка да си пазим природата и планината, защото тук живеем, от това се изхранваме, а и тук ще останат и нашите деца, така че нямаме сметка да съсипваме планината. Но тези викащи в София, преследват нечестни цели и сме удивени, че някой вообще им обръща внимание“.", "date": "2018.01.04", "title": " Хиляди в защита на зимния туризъм\t\t\t"}
{"url": "https://trud.bg/%d0%ba%d0%b0%d0%bc%d0%b8%d0%ba%d0%b0%d0%b4%d0%b7%d0%b5-%d1%81%d0%b5-%d0%b2%d0%b7%d1%80%d0%b8%d0%b2%d0%b8-%d1%81%d1%80%d0%b5%d0%b4-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89/", "text": "Най-малко 11 души загинаха, а още поне 25 са ранени, след като самоубийствен атентатор се взриви в близост до тълпа полицаи и протестиращи в афганистанската столица Кабул в четвъртък, предава AFP, като се позовава на информация от местните власти. „Самоубийствен атентатор се взриви в близост до голям брой полицаи, охраняващи организиран протест“, заявиха от местната полиция. „Можем да потвърдим, че засега 11 трупа са откарани в нашите болници, както и 25 ранени“, заяви говорител на афганистанското министерство на здравеопазването, добавяйки, че броят на жертвите може да се увеличи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Камикадзе се взриви сред протестиращи в Кабул, жертвите и ранените са десетки"}
{"url": "https://trud.bg/%d0%bd%d0%be%d0%b2%d0%be-%d1%80%d0%b0%d0%b7%d1%88%d0%b8%d1%80%d0%b5%d0%bd%d0%b8%d0%b5-%d0%bd%d0%b0-%d1%81%d0%b8%d0%bd%d1%8f%d1%82%d0%b0-%d0%b7%d0%be%d0%bd%d0%b0-%d0%b2-%d1%8f%d0%bc%d0%b1%d0%be%d0%bb/", "text": "Трето разширение на Синята зона в Ямбол ще влезе в сила от средата на този месец. Платеното паркиране, освен за леки автомобили, важи и за микробуси и камиони до два тона и половина, съобщи  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Ново разширение на синята зона в Ямбол"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8%d1%82%d0%b5-%d0%b0%d0%b2%d1%82%d0%be%d0%bf%d1%80%d0%be%d0%b8%d0%b7%d0%b2%d0%be%d0%b4%d0%b8%d1%82%d0%b5%d0%bb%d0%b8-%d1%81%d1%8a%d1%81-7-%d0%b3/", "text": "През изминалата 2017 година, германските автопроизводители са регистрирали най-много продажби от 2010 година насам. Според данните на Федерацията на автомобилната индустрия на Германия, през 2017 година в страната са регистрирани 3.4 милиона нови машини, което е ръст с 2,7% на годишна база, предава AFP. „Германският автомобилен пазар расте за четвърта поредна година и достигна до най-високите си продажби през настоящото десетилетие“, заяви председателят на Федерацията Матиас Висман. Съгласно данните от годишния отчет на федерацията, 57,7% от продадените коли са с бензинови двигатели, а 38,8% – с дизелови. Хибридните и електрическите автомобили засега не успяват да привлекат вниманието на купувачите и се продават далеч под очакванията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Германските автопроизводители със 7-годишен рекорд в продажбите"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b2-%d0%bc%d0%b8%d0%bd%d0%b0%d0%bb%d0%b8%d1%8f-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d1%80%d0%b0%d0%b4%d0%b0/", "text": "„Трябва да има втори лифт на Банско. Кои се развълнуваха от това решение? Щатните платени еколози, които изсипаха една камара лъжи. Хората от Банско се развълнуваха, защото благодарение на щатните еколози, проектът за втора кабинка на Банско се отлага 9 години. Няколко правителство тръгват и след протести на зелени организации спират. Хората в Банско искат да работят! Не става въпрос за само за Банско, а за няколко общини – Банско, Разлог, Симитли. Това са общини, на които населението се храни от туризма, който е в района на тези три общини“. Това коментира военният министър и вицепремиер Красимир Каракачанов  по   във връзка с протестите срещу втори лифт в Банско. ”Протестът в София не е екопротест – това е политически протест. Този и предишният протест беше организиран от партии като Да, България, ДСБ, БЗНС и други партии, които на практика бяха причина в миналото правителство този проект да не се реализира. В прав текст – миналия парламент тогавашният лидер на ДСБ (Радан Кънев – бел.ред.) каза, че ако мине втори лифт на Банско, правителството ще падне“, заяви той. „Аргументите са им: ”ще изсекат гората”, ”Те мислят само за олигарсите”. Няма да се секат вековни дървета, защото те са защитени от закона, а става въпрос за 2 000 кубика дървен материал. Защо тези еколози не се интересуват от незаконната сеч на 2 млн. кубика. Решението е ясно и категорично, става въпрос за втора кабинка, няма да се сложи нито една керемида, няма да има къщи и хотели”, продължи Каракачанов. ”Не можеш да спечелиш на своя старна човек, който е мотивиран от чужди организици. Става въпрос за един свързани лица, които получават финансиране от грантове. Идеята за втори лифт беше идея на ПФ още от предния мандат, на която Реформаторите пречеха. Няма нормален проект, в които тези хора да пречат”, допълни той. Във връзка с  в Нови Искър Каракачанов коментира: „Не става въпрос за организирана престъпна група, а за лице с извършени криминални престъпления. То е издирвано и за престъпления в чужбина. Всичко се знае за убийството. Установено е мястото, където той се е укривал. Най-вероятно става въпрос за акт на отхвърлен човек“. Той поздрави екипа на главния секретар на МВР Младен Маринов за бързото разкриване на шесторното убийство. „Проучено е лицето, опасен, въоръжен, пистолетът най-вероятно е в него и затова не е открит. Вероятно е и да се е запасил с муниции и по този начин да окаже съпротива. Взети са всички необходими мерки още ранния следобед.“, допълни той, но отказа да разкрие повече подробности и уточни, че те ще бъдат изнесени от прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Каракачанов: В миналия парламент Радан Кънев каза, че ако мине втори лифт на Банско, правителството ще падне\t\t\t"}
{"url": "https://trud.bg/%d1%81%d1%8a%d0%bf%d1%80%d1%83%d0%b3%d0%b0%d1%82%d0%b0-%d0%bd%d0%b0-%d0%b4%d0%b8%d0%bc%d0%b8%d1%82%d1%8a%d1%80-%d1%86%d0%be%d0%bd%d0%b5%d0%b2-%d1%82%d0%be%d0%b9-%d0%bc%d0%b5%d1%87%d1%82%d0%b0%d0%b5/", "text": "Той беше прекрасен скиор и обичаше българските курорти! Мечтаеше да има повече писти, повече съоръжения, за да станат зимните ни курорти на европейско ниво! Тогава българите нямаше да пътуват хиляди километри до чужди курорти, за да „инвестират в чужди икономики“. Това написа във Фейсбук Мариана Цонева, съпруга на журналиста и телевизионен водещ Димитър Цонев, който напусна този свят през август 2016 г. „Недоумяваше, как може да има хора, които не желаят развитието на инфраструктурата на зимните ни курорти… Хора, които застават на страната на чужди интереси (волно или неволно), като пречат да се появи на „сцената“ на световната карта на зимните курорти една нова, привлекателна дестинация… Винаги е вярвал, че интелигентните, мъдри и позитивно настроени хора, какъвто беше той, ще надделеят, защото „зеленото“ е само един от многото цветове“, казва още Мариана Цонева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Съпругата на Димитър Цонев: Той мечтаеше да има повече писти, за да станат зимните ни курорти на европейско ниво"}
{"url": "https://trud.bg/%d0%bf%d0%b5%d1%82%d1%80%d0%be%d0%bb%d1%8a%d1%82-%d0%bf%d0%be%d1%81%d0%ba%d1%8a%d0%bf%d0%bd%d0%b0-%d0%b7%d0%b0%d1%80%d0%b0%d0%b4%d0%b8-%d0%ba%d1%80%d0%b8%d0%b7%d0%b0%d1%82%d0%b0-%d0%b2-%d0%b8%d1%80/", "text": "Кризата в Иран веднага се отрази и на световните пазари. Цената на петрола достигна най-високата си стойност от две години насам. Иран е третият най-голям производител сред страните износителки на петрол. Усещането за риск и паниката на световните пазари вдигнаха цената на суровия петрол до 68 долара за барел – най-високото ниво за последните 2 години. Очакванията на анализаторите са цените да се задържат през цялата година. Това е с 10-15% по-висока цена спрямо година по-рано и двоен ръст от най-ниските цени, които видяхме преди това, информира  . На колонките у нас дизел и бензин на дребно отново са над 2,10 лева за литър. По данни на петролната и газова асоциация увеличението е само с 2% спрямо година по-рано и 6 на сто повече от 2016 г. „Аз лично смятам, че единственият фактор, който ще определя цените през тази година е суровият петрол, тъй като не се очакват промени в акцизите или данъците”, коментира Светослав Бенчев от Българската петролна и газова асоциация.", "date": "2018.01.04", "title": " Петролът поскъпна заради кризата в Иран"}
{"url": "https://trud.bg/%d0%bd%d0%b0%d0%b4-60-%d0%bc%d0%b8%d0%bb%d0%b8%d0%be%d0%bd%d0%b0-%d0%bb%d0%b5%d0%b2%d0%b0-%d0%b2-%d0%bf%d1%80%d0%be%d0%b5%d0%ba%d1%82%d0%be%d0%b1%d1%8e%d0%b4%d0%b6%d0%b5%d1%82%d0%b0-%d0%bd%d0%b0/", "text": "Община Благоевград проведе публично обсъждане на проекта на Бюджет 2018 година, който е в размер на 60 044 517 лв. Той бе представен от заместник- кмета по икономика и финанси Иво Николов, заместник- кмета по култура и хуманитарни дейности Христина Шопова, заместник- кмета по строителство и сигурност инж. Емилия Тунева, заместник- кмета *(1 по европейски проекти и програми Зорница Кралева, директор Дирекция „Правно – нормативно обслужване и обществени поръчки“ Антония Методиева, както и началник- отдел „Финанси и Бюджет“ Стояна Иванова. По време на срещата кметът на община Благоевград д-р Атанас Камбитов изслуша мнения и предложения на граждани и пое ангажимент да бъдат разгледани и по възможност включени в Бюджет 2018г. С повече от 2 милиона лева от предходната година са заложени в Бюджета за 2018 година. „Общата стойност на проекта на бюджет и инвестиции на община Благоевград става 60 044 517 лв.“, каза зам.-кметът Иво Николов. По време на дискусията стана ясно, че той е съобразен с икономическите тенденции и рамката, установена със Закона за държавния бюджет за 2018 година, наредбите, приети от Общински съвет- Благоевград, тенденцията в развитието на собствените приходи. В изнесения доклад ясно се отчита прираст в различните дейности. Средствата са разпределени за делегирани държавни дейности- над 33 милиона лева или с 4 милиона повече в сравнение с началния бюджет за 2017 година, и за местни дейности и делегирани държавни дейности, дофинансирани с местни приходи – близо 27 милиона лева. И тук се отчита увеличение с 1 милион лева, спрямо предходната година. Предвидените средства в проектобюджета са разпределени по функции. С най- висок ръст са дейностите по образование, съответно с 18 % и здравеопазване, с 27 %, като се отчита увеличението на минималната работна заплата, което влезе в сила от 1 януари тази година. Средствата за издръжка на делегираните държавни дейности в бюджета за 2018 година са в размер на 33 169 117 лв., като е отчетен ръст от 15,8 %. 12% е ръстът в направление „Култура“ и „Общинска администрация“. В приходната част на проекта за финансиране на местни дейности са заложени 26 875 400 лв. Към настоящия момент е извършен анализ на събираемостта на приходите, който показва очаквано изпълнение на планираните за 2017 година местни приходи и преизпълнение на приходи от имуществени данъци, постъпления от продажби на сгради и други общински такси. Както обеща кметът на община Благоевград д-р Атанас Камбитов в проекта на Бюджет 2018 година е включена и улица “Възрожденска“. Жителите, които присъстваха на срещата лично благодариха на кмета за спазеното обещание. Във връзка с безопасността на жителите и гостите на града, още едно обещание е спазено от кмета д-р Атанас Камбитов и през новия бюджетен период предстои да бъде поставена светофарна уредна на входа на кв. „Струмско“, както и на ул. „Славянска“. „Проектът на Инвестиционната програма на община Благоевград за 2018 година включва още изграждане на спортни площадки в двора на СОИУЧЕ, както и на XI ОУ, ремонт на дневен център за пълнолетни лица с увреждания на ул. „Скаптопара“ № 26, газифициране на Дневен център за възрастни хора с увреждания „Зорница“, както и на защитено жилище на ул. „Славянска“. Сред заложените обекти още са изграждане на част ВиК на ул. „Руен“, ул. „Независимост“, „Съединение“, ул. „Черно море“, „Роден край“ както и реконструкция на „ВиК“ мрежи на ул. „Марица“ и инженеринг на ул. „Търново“, каза зам.- кметът Иво Николов. Той допълни, че в част „Изграждане на инфраструктурни обекти“ са включени ул. „Илинден“- II с. Рилци, част „Пътна“, ул.“ Черно море“, „Владая“. Ще бъдат блаоустроени и улиците „Яне Сандански“ в село Покровник, „Панайот Хитов“, ул.“ Хан Крум“ и района на зоопарка, граничещ с тях по части „Пътна“, „Съоръжения“, „ВиК“, „ОУ“ , „ВП“ и „Озеляване“. По време на общественото обсъждане в сградата на Община Благоевград присъстваха заинтересовани лица, представители на бизнеса, политически партии, НПО, институции и граждани. Мнения и предложения относно рамките на бюджета, могат да бъдат входирани в Деловодството на Община Благоевград до неговото внасяне за разглеждане на сесия на Общински съвет. Всеки желаещ гражданин може да се запознае с проектобюджета на Община Благоевград за 2018, който е публикуван на  , раздел „Икономика“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Над 60 милиона лева в проектобюджета на Благоевград за 2018-та"}
{"url": "https://trud.bg/%d0%bc%d0%b0%d1%80%d1%88%d0%b8%d1%80%d1%83%d0%b2%d0%b0%d0%bd%d0%b5%d1%82%d0%be-%d0%bf%d0%be-%d0%b6%d1%8a%d0%bb%d1%82%d0%b8%d1%82%d0%b5-%d0%bf%d0%b0%d0%b2%d0%b5%d1%82%d0%b0-%d0%ba%d0%b0%d1%82%d0%be/", "text": "Протестът по “жълтите павета” тази седмица не е срещу развитието на зимния туризъм, нито за опазване на природата в Пирин. Протестът е срещу България. Пет години вече шайка метежници саботират всяка национална инициатива, карат ни да имаме угризения, че имаме история, обичаи и собствена култура, казано директно – да се срамуваме, че сме българи. Утре ще ни го напомнят, когато при минусови температури млади и стари българи влязат в ледените води, за да вадят кръста на Христос. Утре същите пак ще парадират, но за легализиране на хомобраковете. Лобито им във властта се опитва да денонсира закони и Конституция през ратифицирането на Конвенцията за превенция и борба с насилието над жените и домашното насилие на Съвета на Европа, позната повече като “Истанбулската конвенция”. Протестът им отдавна не е платен кеш, маршовете на мерзавците се превърна в бизнес, който само в Националната агенция за приходите и в Националния осигурителен институт са забравили да включат в регистрите си, а Националният статистически институт да отчита процента заетост. Ако не са назначени по министерства, агенции, университети, съдилища, институти, миткуващите протестъри са настанени в реещите се като попови лъжички неправителствени ГМО-та. Имат си лъскави офиси на метри от Съдебната палата, парламента, президентството и Министерския съвет, за да не губят време като трябва да маршируват за постигане на поредната лобистка поправка или омаскаряване на поредната институция в държавата. Имат си пропагандна мрежа – “медии”, при това далеч не само дузината сайтове-бухалки на подсъдими олигарси и бегълци от правосъдието, отдавна са любимци и на мейнстрийм телевизиите – бТВ и Нова, а за обществените БНР и БНТ да не говорим – те са като “приватизирани” от социално половите. Нямат обаче обществена подкрепа и не могат да я купят, заради това се опитват да подменят чипа на българина, да го превърнат в пластмасов човек, в продукт на социопатните им проповеди. Но много ги боли, когато истината за скритите им цели излезе на показ – тогава се чувстват неловко, гузно се снишават, докато бурята отмине. А след като се видя, че през политически хибридни проекти не могат да спечелят гласовете на българите, не им остана нищо друго, освен да продължат с миткосването по “жълтите павета” в услуга на лобистки интереси, но най-вече да работят срещу България, при това не за кауза, а като бизнес модел. С пролетарски патос един тъжен бивш министър – Христо Иванов вече твърди, че у нас е настъпил “режим”, включително в медиите. Иванов каза това в първия работен ден – 2 януари, в ефира на общественото Българско национално радио, където за броени минути отправи клеветнически твърдения по адрес на ръководителите на прокуратурата, Комисията за конфискация на незаконно придобито имущество, та дори и срещу президента. Как известният като Пинокио ще обясни, че в същия този ден, по същото БНР, “режимът” беше позволил да говори друг ментор от “Да, България” – Стефан Тафров или Грета Ганева, която след като пописа из “медиите”-бухалки, бе уредена с пост в поредното хибридно ГМО – “Антикорупционен фонд”. Защо Ганева не проучи как точно се финансира борещият се с “режима” Христо Иванов? Той няма работа от две години и два месеца. А и“даренията” за “Да, България” отдавна секнаха. С какво живее? Има ли данъчни, има ли институции, които да проверят тези ментори на истината, как и от какво живеят? Тук идва и един друг въпрос – къде е Съветът за електронни медии, упражнява ли си задълженията, защото е ясно, че БНР, а и БНТ, както и СЕМ, се издържат от целия български народ, който дори не е позволил на метежниците да влязат в парламента, но получават несъразмерно по-голям достъп до ефир, отколкото всяка друга политическа сила, включително и мандатоносителят. Моите уважения към бтв, но май прекалява с любовта си към същите “борци” с “режима”. Достатъчно бе човек да види един репортаж от сряда, при който докато министърът на екологията Нено Димов разяснява истината за бъдещето на природен парк “Пирин”, самозваният еколог Тома Белев, настанен в нюзрума на бТВ, имаше правото на последна дума. Това е, Белев е над законите, над решенията на държавата, над всичко в България. Какво значение има, че Белев като кандидат за депутат е получил гласовете на 282 (двеста осемдесет и два) измамени гласоподавателя. Промотирането на друг екземпляр от протестърската банда – Емил Джасим продължава. Особено умилително е петнящият името на Апостола на българската свобода да има претенциите да менторства за случващото в Иран, Сирия, а и в Европа. Разбира се, това е работата му, заради това получава тлъсти хонорари – да анализира “международното положение”, покрай иронизирането на българската история и превръщането й в евтин комикс. В Иран имало “режим”, тръбят медиите на софийските олигарси, тръбят го и хрантутниците на НПО-та. Добре че още не са го сравнили с родния “режим”. Странно е, обаче, как това внушение за режимите се разполага удобно в международните хроники на мейнстрийм медиите. Ако още някой не знае, “режим” има в Китай, Русия – въобще във всяка държава, в която неолибералите не са добре дошли. Сигурно скоро за “режим” ще се говори и за управляващите в Унгария и Полша, които дръзват да се противопоставят на Брюкселския диктат. Громи Джасим “режимите”, но има бели петна за истината, че “Арабската пролет” прати бомби в европейските столици и наводни Европа с милиони мигранти. “Експертът” по режимите утре ще нападне и българската учителка, която решила да призове родителите на второкласниците, на които е класен ръководител, да ги обличат в народни носии поне веднъж седмично. “Защото, за да станеш добър европеец, трябва да си преди всичко добър българин”, смята преподавателката, без да си дава сметка колко черна става с тези си думи в очите на един бюлюк анализатори, които вече изписват поредния си нихилистичен пасквил за “Дневник”, “Дойче Веле” или “Капитал”. Все издания, които охотно препубликуват под индиго всяка написана у нас клеветническа статия и пусната като “платена публикация” в някое европейско или американско издание. Елементарен прийом за натиск, изнудване и рекет. Та нали преди месец, когато осъзна, че е притиснат в ъгъла и този път няма да му се размине съдебното преследване, Иво Прокопиев заплаши точно с това – със залп от публикации срещу управлението. Премиерът не спрял проверката на КОНПИ, ето ти десет пасквила в десет европейски издания. Поръчителят сигурно е ползвал и отстъпка. Голяма част от менторите на обществения живот у нас от последните години нямат деца. Смятат ги за отживелица ли, а може би не е тренди?! Но имат кучета, котки и всякакви други любимци, предимно от същия или от третия пол. Но не пропускат да се надсмиват над всеки, дръзнал да направи паметник, да организира кампания за покръстване на малки българчета или да направи традиционен събор, възраждащ традиции от над 13-вековната българска история. Никога няма да ги чуете да са загрижени от демографската катастрофа, за която 2017-та година е най-голямото доказателство. Неотдавна приключилата година е рекордна по ниска раждаемост от 1945-та година насам. Въпреки всичко изброено дотук, възможността да властват ще продължава да им се изплъзва, колкото и да напират да предизвикат предсрочни парламентарни избори. Няма да я имат тази власт, дори и отново да я придобият “служебно”, а и да се случи това, няма да е за дълго. Хората прогледнаха и видяха в очите на “жълтопаветниците” същия фанатичен пламък, който можеше да се види и у сектантските проповедници, пробвали да пуснат корени у нас в зората на демокрацията, но без успех. Сектантите нямат шанс у нас, поне докато не минат няколко поколения през хибридната им пропаганда, макар тя вече да постига обратен ефект. Осъзнаващи своята политическа импотентност, кукловодите на маршируващите мерзавци, всъщност вече използват протестите срещу България, не толкова за да се доберат до властта или да спуснат списък с министри за назначаване, а като бизнес модел. След мъдрото решение на мнозинството от британците да покажат “червения картон” на брюкселските дантели, мизантропът Джордж Сорос търси спасение на своята задкулисна империя. Изнася капитали от Лондон и ги насочва към Прага. Проповедниците на Сорос нямат шанс във Франция, нито в Германия, Австрия или Италия. В тези държави вече осъзнават тежките си грешки от толерантността към неолибералните режими и започнаха да ги отхвърлят. Пластмасовите режими нямат шанс в Унгария, Полша, донякъде в Чехия. Заради това и тези държави трябва да бъдат дестабилизирани. Което обяснява и защо точно натам са насочени инвестициите на Сорос. Към групата от “нови” европейски демокрации, трябва да добавим България и Румъния, а и Западните Балкани. Още с идването на Доналд Тръмп преди година в Белия дом, Сорос разбра, че трябва да търси нови територии за политинженерните си проекти и пагубните за националната идентичност инвестиции. Точно към неговите “мръсни пари” са се насочили родните метежници и подсъдимите им ментори. А тези, които все още не осъзнават какво им готвят, нека продължат да ги приемат безрезервно и нека им се връзват на лъжите, че “Истанбулската конвенция” не въвеждала “третия пол”, не отменяла традиционното разбиране за мъж и жена. Защо тогава толкова я защитават тази конвенция същите, които утре ще лобират за легализиране на гей-браковете. Докато ги търпим, докато им се връзваме на “каузите” за Пирин, за съдебна реформа и правата на обикновените дизайнери джобовете им се пълнят, а българите се топим, което е и крайната цел на кукловодите им.", "date": "2018.01.04", "title": " Маршируването по жълтите павета като бизнес\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d0%bf%d0%b5%d1%82%d1%8a-6/", "text": "MВР обяви за издирване 56-годишния Росен Ангелов, заподозрян за шесторното убийство в Нови Искър. Мъжът е въоръжен и много опасен. Той е бивш любовник на жертвата Кети, която го изоставила, след като преди 4 години се запознала с Неделчо. Както „Труд” писа вчера, водещата версия за екзекуцията е ревност, а не замесване в измами с ДДС. Росен Ангелов е лежал в затвора за педофилия през 80-те години. Има регистрция в МВР за блудство. Протестът не е за Пирин и хомобраковете, а срещу България – коментар на Петьо Блъсков       Армията усилено набира бойци за Националната гвардейска част, тъй като свободните места са много. Военното ведомство обяви конкурс за 45 овакантени щата. Отделно трябва да се попълнят още 5 свободни места за шофьори и други специалности. Изискванията за бойците от елитната част, които пазят пред президентството, са безкомпромисни. Мераклиите трябва да са не по-ниски от 175 см и не по-високи от 185 см. Има и неофициално изискване към килограмите. Автомобили в София, които замърсяват околната среда над допустимите норми, ще бъдат спирани от движение. КАТ получи от Столичната община 7 газ анализатора, с които да следи дали колите отговарят на екостандартите. Уредите бяха купени за 70 хил. лв. Те бяха пуснати в експлоатация в четвъртък в пунктовете за първоначална регистрация на Пътна полиция при СДВР в София. Пет устройства са разположени в столичната пътна полиция, а две са мобилни, за да проверяват колите по улиците на града. Цар Борис Трети е избирал за премиери и министри хора, доказали се в своята област – анализ на проф. Божидар Димитров от поредицата му „Политически разкопки“     Страшното ще стане, ако дойде четвъртият- извънземните – коментар на Евгени Генов       Интервю с кмета на Сливен Стефан Радев", "date": "2018.01.04", "title": " Вижте акцентите от броя на „Труд“ в петък, 5 януари 2018"}
{"url": "https://trud.bg/%d1%80%d0%b0%d1%82%d0%b8%d1%84%d0%b8%d0%ba%d0%b0%d1%86%d0%b8%d1%8f-%d0%bb%d0%b8-%d1%89%d0%b5-%d0%bf%d0%be%d1%87%d0%b0%d0%ba%d0%b0%d1%82%d0%b5-%d0%be%d1%89%d0%b5-%d0%bc%d0%b0%d0%bb%d0%ba%d0%be/", "text": "Друго начало бях предвидил за този текст. Много ми се искаше да пусна в действие някаква, макар и малка, доза триумфализъм, за да потвърдя, че днес – още в началото на 2018-а, Договорът между България и Р Македония, подписан на 1 август миналата година в Скопие, вече има подкрепата на пратениците в македонския парламент. И респективно, че народните ни представители са го ратифицирали и в нашия законодателен орган, преди да са излезли в коледно-новогодишната си ваканция. И въпреки че по старата македонска парламентарна традиция тяхното Собрание работи до последно, тъй като там празниците започват от Нова година, до 30 декември документът само беше внесен в пленарна зала, но не беше гласуван. Правителството на Зоран Заев преди около две седмици прие проектозакон за ратификацията и го придвижи към парламентарните комисии. Комисията по външната политика на македонския парламент препоръча Договорът да бъде ратифициран от  депутатите. Това е така. Но съмнението ми, че времето до края на годината няма да стигне, за да може ратификацията да излезе от комисиите и да влезе в пленарната зала, се потвърди. Оказаха се верни онези информации, които цитираха думите на председателя на парламента Талат (не Арбен!) Джафери, че ратификацията на Договора с България ще стане през януари 2018-а. Това Джафери бе казал на срещата си в Скопие с българския вицепрезидент Илияна Йотова. Хайде и аз да добавя няколко съображения за тази прогноза.  Македонският парламент едва ли ще започне активна и полезна работа по-рано от 15 януари. Пак по стара традиция, наложена от календара на Македонската православна църква,  в  Р Македония отбелязват Рождество Христово на 7 януари, а на 13 срещу 14 януари  празнуват „Стара Нова година”. Така че от 1 януари поне до 15-и държавата и нейните институции замират напълно, търговията върви, ама магазините се занимават предимно с инвентаризация, колкото да се каже, че не са прекъсвали работа. Празници, какво да ги правиш. Така че, ако в най-добрия случай се стигне до дебат в парламента за ратификацията на Договора, той ще бъде във втората половина на януари или в самия му край. Второто ми съображение е свързано с движението на един друг закон в македонския парламент – този за езиците. Всъщност става дума за разширеното използване на албанския език на всички нива в държавната администрация и по цялата територия на Р Македония. Досега не съм чул някой от македонските политици пряко да обвързва приемането на този закон с подкрепа на ратификацията на Договора. Но това е само външната страна на публичното говорене в Скопие. Който от колегите македонски журналисти да попитам, всеки от тях убедително отговаря, че пряка връзка между двата проектозакона съществува. И тя е много проста. За да има необходимото мнозинство за подкрепа на ратификацията, правителството на Заев задължително ще разчита на гласовете на депутатите от политическите партии на албанците, които са представени в парламента. Неговите гласове не му стигат, както е известно. А тази подкрепа няма да дойде без да бъде изпълнено условието Законът за езиците да е минал. Той е твърде важен за всички албанци и за техните политически партии, независимо от това дали се обичат едни други или не. Приемането на този проект беше и условието, срещу което някои от тях, преди всичко Демократичният съюз за интеграция (ДСИ) на Али Ахмети, отказа партньорство на Никола Груевски и даде подкрепа на Зоран Заев да състави своя кабинет. За това колко е важен Законът за езиците за албанците и за техните политици си струва да разкажа за Зиядин Села. Той е лидер на една от партиите, които съставят Алианса за албанците. На последните парламентарни избори на 11 декември миналата година, това двупартийно обединение вкара трима депутати, чийто лидер е тъкмо Села. Бивш кмет на Струга, Села бе пратеникът, който пострада най-много в македонския парламент по време на онзи четвъртък, 27 април, станал известен като „нощта на кървавите глави”.Слава Богу, оцеля. Когато Заев съставяше кабинета си, и търсеше парламентарно мнозинство за него, Села се включи в правителството и даде свой човек за министър на здравеопазването. Става дума за доктор Арбен Таравари, който, както писахме преди време, беше може би единственият кандидат за министър, който заради своя професионализъм и хуманно отношение към пациентите, бе подкрепен от всички представени в Собранието партии. Този авторитет на д-р Таравари беше и аргументът той да се впусне в надпреварата за местните избори на 15 октомври и да спечели кметското място в Гостивар. Така мястото на министъра остана празно, а спорът кой да наследи Таравари предизвика и първата криза в управляващата коалиция на Зоран Заев. Зиядин Села настояваше този министерски пост да остане в квотата на неговия Алианс за албанците, даже имаше и кадрово предложение. Може би обиден от факта, че министърът напусна поста си и отиде в Гостивар да спечели срещу кандидата за кмет на ДСИ, открито подкрепян от самия Заев, премиерът реши да номинира кандидат от неговия Социалдемократически съюз на Македония (СДСМ). Заев и Села се срещнаха, разговаряха и не се разбраха. Парламентът гласува новия здравен министър, а Села се закани, че ще напусне управляващата коалиция. На заседание на Централното ръководство на неговата партия, все пак, бе решено хората на Села да останат във властта до момента, в който бъде приет Законът за езиците. След това, ядосаният стружанец, добър приятел на България, между другото, каза, че Алиансът за албанците излиза от управлението. Респективно, оттегля парламентарната подкрепа за кабинета на Заев с неговите трима депутати. Та, казвам, че тази история, освен че предизвика криза във властта, дава ясен знак за това колко много държат албанските партии на Закона за езиците. По много причини – етнически, политически, психологически и всякакви други, които бихме могли да анализираме по-нататък. И които причини ни помагат да разберем по-лесно  връзката между двата проектозакона. Има и нещо друго. Някак си се създаде впечатление, че основните моменти в българо-македонските отношения през изминаващата година се движат паралелно и в синхрон. Така беше при оповестяването на съдържанието на Договора в София и в Скопие, което стана почти едновременно. Затова си мисля, че и нашата, българската ратификация, за която нямам никакви съмнения, че ще мине със сериозна подкрепа, ще стане тогава, когато в Скопие са готови да гласуват. Една малка демонстрация на съгласувана и координирана политика на фона на започващото в София председателство, което пък се превърна вече в мантра, размахвана наляво и надясно като панацея за бъдещото членство на страните от Западните Балкани, в това число и Македония, в Европейския съюз. Накрая нещо, което никак не е без значение. В момента македонският парламент работи в пленарна зала и в комисиите  без присъствието в него на депутатите от опозицията от ВМРО-ДПМНЕ. Ако ме питате мене, извън вече изброените съображения, смятам, че никак не би бил добър знак фактът, че  ратификацията може да стане в полупразна зала. Онзи ден ВМРО-ДПМНЕ избра своя нов, трети поред председател, технократът Християн Мицковски, който замести Никола Груевски. Оттук нататък въпросът е ще се еманципира ли Християн от Никола, или ще я кара както досега. Първият тест би могъл да бъде връщането на ВМРО-ДПМНЕ в парламента.", "date": "2018.01.04", "title": " Ратификация ли? Ще почакате още малко…\t\t\t"}
{"url": "https://trud.bg/%d0%ba%d0%b8%d0%b5%d0%b2-%d0%bf%d0%bb%d0%b0%d0%bd%d0%b8%d1%80%d0%b0%d0%bb-%d0%b4%d0%b0-%d0%b2%d0%b7%d1%80%d0%b8%d0%b2%d0%b8-%d1%80%d1%83%d1%81%d0%ba%d0%b8-%d0%b3%d0%b0%d0%b7%d0%be%d0%bf%d1%80%d0%be/", "text": "През 2014-2015 година, Киев е планирал да взриви руския газопровод, отиващ към Европа през територията на Украйна. Това съобщи заместник-министърът по въпросите на временно окупираните територии и вътрешното разместване на хора Юрий Гримчак в ефира на киевския телевизионен канал Zik, съобщава РИА Новости. „Мислите, че не е имало планове за взривяване на газопреносната система от наша страна? Говоря ви за държавни планове“, отбеляза Гримчак.  Украинският политик добави още, че днес, Русия „прави всичко по силите си“, за да построи газопровод, заобикалящ Украйна, визирайки тръбопровода „Северен поток 2“, срещу който се обявиха Киев, Вашингтон и Варшава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Киев планирал да взриви руски газопровод"}
{"url": "https://trud.bg/%d0%b4-%d1%80-%d1%86%d0%b2%d0%b5%d1%82%d0%b5%d1%81%d0%bb%d0%b0%d0%b2%d0%b0-%d0%b3%d1%8a%d0%bb%d1%8a%d0%b1%d0%be%d0%b2%d0%b0-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d0%b4%d1%8a/", "text": " –  Ние българите определено имаме проблеми в общуването. Очевидно е, че все повече хора в България все по-трудно понасят ежедневните житейски натоварвания. Затова първата мисъл, която ни идва наум,  като научим за такова жестоко престъпление, е, че не го е извършил нормален човек. Само някой с тежка психопатия и личностнова патология би могъл да отнеме живота на толкова много хора и то толкова хладнокръвно и с такава аптекарска точност – по един куршум за всеки. Няма значение дали  го е направил с цел грабеж или с друго намерение.  –  Има някаква такава статистика. Но не е точна. Знаем само колко психично болни са лежали в клиниките и болниците и колко са потърсили при психиатър помощ. Но не знаем нищо повече – кой колко пъти е лежал, какви са страданията му и  прочие.  Има обаче един доклад на Евростат, който е показателен. В него  се оценяват грижите за хората с ментални увреждания в ЕС по 18 критерия, като например: честота на настаняване в болници, достъп до работа и извънболнични грижи и други. Според този доклад нашата страна, за съжаление, е на последно място – и комплексно, и по всеки отделен критерий. Германия е на първо място с оценка  80, 5. А нашата оценка е  25,5. Оказва се, че сме зле. Много зле! И няма изгледи за промяна, според мен. Защото е видно, че психичното здраве не е сред приоритетите на нашите управници.  – Шегувате се, предполагам. Аз мога да ви кажа, че неврозите, депресиите, паническите и другите психотични разстройства се увеличават във всички държави по различни причини, свързани с жизнената среда. При шизофренията, биполярното и другите непсихотични разстройства повишаване няма – те нямат връзка с бита. В България, колкото и да разправяме, че сме стабилни и надграждаме, ситуацията е много тежка. Голяма част от българския народ живее в чутовна за 21-ви век мизерия. А нечовешката мизерия се отразява на психиката, естествено и води до оскотяване и деморализация – това е известен факт.  И пак мизерията – крайната бедност – е в основата на тревожни разстройства и депресиии. От своя страна психичните болести водят до тежка десоциализация, нашите пациенти често остават без работа – на едни мизерни инвалидни пенсии…  – Има предостатъчно психиатрични легла – около 10% от леглата за всички видове заболявания. Легла има. Само че не се използват ефективно. Много от тях са заети от трайно настанени пациенти – това са болни хора с тежки социални проблеми, които живеят в болниците, защото са бездомни и безнадзорни.  – Не. Така е.  – Ние психиатрите си вършим работата – уверявам ви, макар че прогресивно намаляваме. Колегите напускат страната и отиват да практикуват в други държави, защото там получават поне 10 пъти по-високи заплати – около 5000 евро най-малко. И имат възможност да се развиват, освен това. Там има курсове, конгреси и семинари, а тук се специализацията се заплаща…Тъй или инак, и тук има  чудесни медикаменти, както и там, ние българските психиатри ги познаваме, работим с тях. Друг въпрос е, че задължителната диспенсеризация още преди двайсетина години отпадна. Не е беда, че психичноболните се разхождат сред нас – те са хора, като мен и като вас. Бедата е, че те са в този вид, който плаши другите. Че не са обект на социални грижи. Има пълно неразбиране от всички цветове управляващи, че психичното здраве е част от здравето на нацията и психичните болести заслужават внимание, колкото и всички останали. За тях не се отделят пари, негрижират се.  – Така е. Нашата система за психично-здравна помощ си остана и до днес там някъде – в 60-те години на миналия век.  – Това е една огромна глупост! Едно, че не може полицията да се занимава с хора, които не са извършили престъпление и друго – че полицаите не са медицински компетентни. Тук става дума не за престъпници, а за болни, за пациенти. Грижата за тях е задължение  на службите по социални грижи, а не на МВР.  – Кроткият квартален луд не е толкова страшен. На него му се случва много рядко да избеснее и да направи голяма беля. По-голям проблем е кварталният психопат. Той не е психически болен човек, но може да избеснее по дребен повод с непредвидими последствия.  Трудно е да се каже кога може да стане това. При психичноболните по-лесно се познава. Като забележите, че се влошава  външният вид на някой от тях, че спира да поддържа хигиена,  че се кара с близките си, че търси пари за алкохол – бъдете нащрек. Този човек трябва да бъде подсетен да посети лекар. Кварталният психопат е по-непредвидим и опасен.  – Той вдига скандал, когато реши, че сте паркирали на неговото място. Може и да ви набие даже. Той е „велик“, с огромно самочувствие, склонен е да се кара с всички за всичко и винаги да е прав. Той може да ви удари шамар,  ако реши, че сте го засекли на светофар. Той е дребосък, по-нисък е от джипа си, но е спрял като великан – така, че да запуши пътя и никой да не може да мине. Той ви сочи среден пръст и праща полов привет на старата ви майка, ако нещо възразите…Тия хора, уви, се множат в житейските трудности. Те не са клиенти на психиатрията, а на полицията. Важно е за всяка тяхна проява да сигнализираме на телефон 112. Пазете се от тях. Не ги подценявайте. Има ги по много във всеки квартал. Знайте, че подлежат на превъзпитаване – със социално-педагогически и полицейски мерки, включително с ограничаване на свободата им.  – Да, започнал беше работа при нас наскоро. Двайсетгодишно момче. Интелигентно. Казваше, че учи за скулптор.  – Не и заплащането, разбира се. Не и признанието, защото такова няма.  Аз не виждам причина, по която един млад и интелигентен човек да поиска да работи в психиатрия. Подтискаща е обстановката при нас – с човешките трагедии, с  материалната нищета. Санитарите са на минимална работна заплата, медицинските сестри вземат около 750 лева, а началниците на отделението – около 1100. Георги беше временно при нас, казваше „ колкото да ми текат застраховки…“  Оказа се, че задтраховките не му потрябваха…Съдба.", "date": "2018.01.04", "title": " Д-р Цветеслава Гълъбова, директор на държавната психиатрична болница „Свети Иван Рилски“, пред „Труд“: Пазете се от кварталния психопат!"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%85%d0%b0-%d1%81%d0%bb%d0%b5%d0%b4-30-%d0%b3%d0%be%d0%b4%d0%b8%d0%bd%d0%b8-%d0%bf%d1%8a%d1%82-%d0%b2-%d1%82%d1%8a%d1%80%d0%bd%d0%be%d0%b2%d1%81/", "text": "След почти 30 години бе направен основен ремонт на път Самоводене – Ресен, който е част от третокласната пътна мрежа в община Велико Търново. През последните години 11-километровият участък беше в изключително лошо състояние и наподобяваше лунен пейзаж. Ремонтите на републиканските пътища от трети клас Велико Търново – Арбанаси – Горна Оряховица и Самоводене – Ресен бяха обявени от регионалния министър Николай Нанков при посещението му във Велико Търново в края на септември миналата година. За реконструкцията на двете отсечки бяха осигурени общо над 8 милиона лева от правителството. Средствата са част от допълнителните 100 млн. лв., които наскоро бяха отпуснати на МРРБ за пътни ремонти в страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Ремонтираха след 30 години път в Търновско"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d0%b7%d0%b5%d0%bb%d0%b5%d0%bd%d0%b8%d1%8f-%d1%80%d0%b5%d0%ba%d0%b5%d1%82-%d0%b8-%d0%b2-%d0%bf%d0%be%d0%bc%d0%be%d1%80/", "text": "С плакати „Не на зеления рекет“, поморийци излязоха на протест пред чиналище „Просвета“ в морския град. Организатор на протеста е Национална Асоциация Българско Черноморие /НАБЧ/. Ние сме за развитието на регионите в България и протестираме против зелените рекетьори, които не желаят да има икономическо развитие и повишаване на доходите на хората. Общо устройствения план на град Поморие 12 години е спиран от зелените рекетьори. Апелираме към държавата да не се поддава на шантажа на зелените рекетьори, а да развива възможностите за просперитет на всички живеещи в България, заявиха от НАБЧ.", "date": "2018.01.04", "title": " Протест срещу зеления рекет и в Поморие"}
{"url": "https://trud.bg/%d0%b2-%d1%88%d1%83%d0%bc%d0%b5%d0%bd-%d0%bf%d0%b0%d0%ba-%d1%80%d0%b5%d0%b6%d0%b0%d1%82-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d0%ba%d0%b0%d0%b1%d0%b5%d0%bb%d0%b8-%d0%be%d1%82-%d1%81/", "text": "Община Шумен започва премахване на незаконната кабелна мрежа, която тежи по ел. стълбове в центъра на града. Стартът е в началото на идната седмица в кв. “Херсон“, “Добруджански“ и идеален център, предупреждават от кметството и се извиняват на гражданите, които ще останат без интернет и телевизия. Миналата година общината изряза за своя сметка 11 км незаконни жици, които висят по ел. стълбове и станаха причина за аварии при обледяване. Това струваше на кметството 10 000 лева. След свалянето им фирми-рецидивисти отново са възстановявали незаконната въздушна мрежа. Крайният срок, в който кабелните оператори трябваше да приведат мрежата си в съответствие с нормативните изисквания, изтече преди повече от десет години и общината е твърдо решена проблемът с висящите въздушни кабели в Шумен да бъде решен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " В Шумен пак режат незаконни кабели от стълбовете"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd%d0%b0-%d0%ba%d0%bc%d0%b5%d1%82-%d1%81%d1%82%d1%80%d0%be%d0%b8%d0%bb-%d0%b1%d1%8a%d0%b4%d0%b5%d1%89/", "text": "Паметник на един от най-успешните в миналото кметове на днешна Монтана – Гоцо Митов, откриха в областния град в Северозападна България. Общинският управник на тогавашния Фердинанд Гоцо Митов е бил известен в района адвокат, политик и общественик, който преди да заеме заеме кметския пост участвал във войните за обединение на България и заслужил с храбростта си три ордена. По време на управлението си от 1934 до 1938 г. Митов  постоил читалището на днешна Монтана, мост над река Огоста, камбанария на градската черква, модернизирал малкото селище и създал първия парк  – Градската градина, която и до днес мнозина наричат „Букета на града”. Точно в  оформения от Гоцо Митов парк, който в момента се реконструира с европейски средства, бе открит баралеф на управника, дело на скулптура Теодоси Антонов. На тържеството присъстваха общинари, наследници на някогашния кмет, историци и граждани. „Това е един от най-бележитите кметове на града ни,  чиято инициативност и активност може сда бъде пример и за днешните управници!”, заяви кметът на Монтана Златко Живков. Барелефът на Гоцо Митов е трети паметник на  кмет, записал с делата си важни страници в историята на областния град. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Откриха паметник на кмет, строил бъдещето на днешна Монтана"}
{"url": "https://trud.bg/%d0%b1%d1%81%d0%bf-%d0%bd%d0%b5-%d0%bf%d0%be%d0%b4%d0%ba%d1%80%d0%b5%d0%bf%d1%8f-%d1%80%d0%b0%d1%82%d0%b8%d1%84%d0%b8%d0%ba%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d0%b8%d1%81%d1%82%d0%b0/", "text": "БСП не подкрепя   на Истанбулската конвенция. Винаги сме се борили против насилието над жени и деца. Това се съобщава в позиция на Изпълнителното бюро на партията. „Организирали сме и сме се включвали в национални кампании в защита на техните права. Застъпвали сме се за равнопоставеност на мъжете и жените. И занапред ще отстояваме тези позиции. Но няма как да приемем текстове в Истанбулската конвенция, които задължават: „страните да предприемат мерки за насърчаване на промени в социалните и културни модели на поведение на жените и мъжете с цел изкореняване на предразсъдъци, обичаи, традиции и всякакви други практики, основани на стереотипни роли за жените и мъжете“. Както и: “социален пол“ и “включване на съобразен с развиващите се възможности на учащите се учебен материал по въпроси като нестереотипни роли на пола“. „Обръщаме внимание, че при обсъждане проекта на Конвенцията тя получава нееднозначна оценка в Комитета на министрите на Съвета на Европа. Именно поради това решението на Комитета на министрите за приемането на Конвенцията е формулирано като прието „без гласуване“ (а не с консенсус), въпреки утвърдената традиция конвенциите да бъдат приемани с консенсус от всички страни членки. Очевидно поради това от откриването на Конвенцията за подписване през месец май 2011 до настоящия момент е ратифицирана от 28 от 47 страни членки на Съвета на Европа. От държавите членки на ЕС 17 са ратифицирали Конвенцията, а 11 не са.“ „Бихме отбелязали също, че принципно решението за присъединяване към определен международен договор е суверенно право на всяка държава. Няма автоматично задължение на държавите членки да ратифицират дадена конвенция. Изненадващо е внасянето на Конвенцията от правителството на Бойко Борисов  на първото заседание на МС за 2018 г. и първото по време на председателството. Очевидно то разделя обществото, противопоставя партиите в коалицията и дори министрите на ГЕРБ на прага на председателството. Един от неговите приоритети, одобрен от кабинета „Борисов“, е консенсус. С това действие правителството прави точно обратното. То минира възможността да търсим единение по важни за народа ни въпроси и предлага теми, които създават напрежение и омраза. Призоваваме правителството да оттегли решението си и то да не се разглежда в НС.“   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " БСП не подкрепя ратификацията на Истанбулската конвенция"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-%d1%83%d1%87%d0%b0%d1%81%d1%82%d1%8a%d0%ba-%d0%be%d1%82-%d0%bc%d0%be%d1%81%d1%82%d0%b0-%d0%ba%d1%8a/", "text": "От 00.00 часа на 5 януари до 24.00 часа на 7 януари се забранява влизането на пътни превозни средства двупосочно в участък от 400 метра по бул. „Брюксел“ в София, съобщиха от пресцентъра на Столична община. Движението на пътни превозни средства ще се извършва двупосочно по новоизградената пътна връзка от източната страна на бул. „Брюксел“ в същия участък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Затварят за два дни участък от моста към Летище София"}
{"url": "https://trud.bg/%d0%bd%d0%b5%d0%b4%d1%8f%d0%bb%d0%ba%d0%be-%d0%b9%d0%be%d1%80%d0%b4%d0%b0%d0%bd%d0%be%d0%b2-%d0%b5-%d0%bd%d0%be%d0%bc%d0%b8%d0%bd%d0%b8%d1%80%d0%b0%d0%bd-%d0%b4%d0%b0-%d0%bf%d0%be%d1%87%d0%b5%d1%82/", "text": "Известният писател, поет и драматург Недялко Йорданов е номиниран за тазгодишната литературна награда „Почетен знак „Стоян Михайловски“. С отличието община Елена удостоява български писатели и публицисти с безспорни постижения в областта на поезията и прозата, с авторитет в обществото и активна гражданска позиция. Носителят на наградата за 2018 година бе определен с решение на Общинския съвет и тя ще му бъде връчена на предстоящото честване на 162-та годишнина от рождението на Стоян Михайловски. Роденият в Елена на 7 януари 1856 г. виден български писател, общественик и политик е истински представител на противоречивото време, в което живее. Заради блестящото му творчество е определян като третия в тройката на българската литература в първите десетилетия след Освобождението заедно с Иван Вазов и Константин Величков. Тазгодишният носител на почетния знак е достоен за наградата на името на лютия сатирик и баснописец. Недялко Йорданов е сред малцината съвременни майстори на словото с огромен принос в родната поезия, белетристика и театър, достоен продължител на делото на Михайловски. Освен на стихове и пиеси, той е автор и на три сатирични сборника – „Трендафил Акациев – поет на соцреализма и демокрацията“, „Трендафил Акациев 2“ и „Трендафил Акациев 1,2,3“. Роден е на 18 януари 1940 г. в Бургас. Завършва гимназия в родния си град и българска филология в Софийския университет. Работи като драматург в Бургаския театър, като главен редактор на алманах „Море“, от 1990 г. е драматург на театър „Възраждане“ в столицата. Носител е на много награди, а почетният знак „Стоян Михайловски“ е поредното признание за талантливия творец. Литературната награда се присъжда от 2001 г., с изключение на годините от 2004 до 2013. Нейни носители са проф. д-р Иван Славов, редакцията на в. „Стършел“, писателите Георги Данаилов, Стефан Цанев, Георги Господинов, Георги Мишев и Христо Медникаров. Регламентът за удостояването с литературната награда „Почетен знак „Стоян Михайловски“ вече е част от новоприетата Наредба за символите, почетните знаци, отличията и почетните звания в община Елена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Недялко Йорданов е номиниран за почетен знак „Стоян Михайловски“ в Елена"}
{"url": "https://trud.bg/%d0%bc%d0%be%d1%83%d1%80%d0%b8%d0%bd%d1%8c%d0%be-%d0%b1%d1%8f%d0%b3%d0%b0-%d0%be%d1%82-%d1%8e%d0%bd%d0%b0%d0%b9%d1%82%d0%b5%d0%b4/", "text": "\" Специалния вече не желаел да прекарва и една излишна минута в Манчестър. Непрекъснато пътувал до Лондон при семейството си - ту с автомобил, ту с влак, ту със самолет. В Манчестър той не пожела къща, а живее в хотел. След като нареди извънредна тренировка на \"дяволите\" на 24 декември сутринта, веднага след нея е отлетял с частен самолет. Или за Лондон, или за родния Сетубал. На другия ден се прибрал по същия начин за вечерното занимание. От \"Юнайтед\" съобщиха, че не са плащали за чартър за Моуриньо. Португалецът откри фронтове срещу ръководство (за малко дадени пари за селекция), срещу феновете (освирквали отбора), срещу легенди на клуба (критикували го) и срещу телевизиите (редели програмата в ущърб на \"Юнайтед\"). Всички оправдания обаче започнаха да дразнят управата. А Моуриньо не може да преглътне, че е потънал в дълбоката сянка на Пеп Гуардиола. Докато двамата водиха \"Реал\" и \"Барселона\", тоталното превъзходство отново беше в полза на испанеца. От доста време се твърди, че \"Пари Сен Жермен\" иска да изгони Унай Емери. И за звездния френски тим идеален е Жозе Моуриньо. За разлика от останалите двама треньори след Алекс Фъргюсън в \"Юнайтед\" - Дейвид Мойс и Луис ван Гаал, португалецът явно сам ще напусне.", "date": "2018.01.04", "title": " Моуриньо бяга от „Юнайтед“"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%bc%d0%be%d1%81%d0%b2-%d0%b8%d0%b4%d0%b5%d0%b9%d0%bd%d0%b8%d1%8f-%d0%bf%d1%80%d0%be%d0%b5%d0%ba%d1%82-%d0%b7%d0%b0-%d0%b2/", "text": "Концесионерът на ски зона „Банско“ Юлен АД представи идейния проект за втори кабинков лифт над зимния курорт в Министерството на околната среда и водите, съобщиха от дружеството. Негови представители бяха на среща с ресорния министър Нено Димов, която приключи преди минути.  , а сега официално министър Димов е бил запознат с него. Еко какво съобщиха след разговора от Юлен АД: Във връзка с проведена днес среща в Министерството на околната среда и водите, на която представихме проекта за втори кабинков лифт в ски зона Банско, от „Юлен“ АД заявяваме: „С приемането на актуализацията на Плана за управление на НП „Пирин“, с която отпадна забраната за изграждане на спортна и туристическа инфраструктура в рамките на Зоната за туризъм се даде възможност ние да стартираме проект за очаквания от всички втори кабинков лифт за Ски-зона с център гр. Банско. Имаме идеен проект, който вече разпространихме. Той е плод на консенсусно решение на водещи световни специалисти в областта на проектиране на ски зони. Те след преценка на всички възможни варианти, в това число и увеличаване на капацитета на настоящия кабинков лифт стигнаха до заключение, че предложеният идеен проект е оптималният вариант, който да реши по най-екологосъобразния начин транспортния достъп до ски-зоната. Наред с това ние ще огледаме и всички проблемни места и възможни варианти за по-доброто и комфортно практикуване на зимните спортове и да предложим комплексно решение, което ще бъде изготвено от водещи международни специалисти. Ще наемем проектантски екип, който ще изготви мотивирано предложение и ще извървим всички процедури предвидени в екологичното законодателство на страната. Държим да отбележим, че както и досега стриктно ще съблюдаваме българското законодателство и не по-малко от всички останали милеем за българската природа. Всичко останало, което се разпространява са спекулации и се надяваме, че българското общество не следва да се подава на спекулациите, че ще застроим планината или ще излезем от зоната. Нито сме имали, нито имаме, нито ще имаме каквото и да било желание да изграждаме леглова база на територията на парка. Който го твърди, спекулира и заблуждава обществото, защото то е забранено и по закон. Единственото наше желание и намерение, какъвто е и предметът на концесията е доизграждане и оптимизиране на спортната и техническата инфраструктура за по-добро функциониране на ски-зоната.  Искаме да благодарим на всички, които през тези години подкрепяха общата кауза за развитие на зимните спортове и зимния туризъм в планините на България и се надяваме, че заедно ще успеем“!", "date": "2018.01.04", "title": " Представиха в МОСВ идейния проект за втори лифт в ски зона „Банско“"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%bc%d0%be%d0%bc%d0%b8%d1%87%d0%b5%d1%82%d0%be-%d0%be%d0%bf%d0%b8%d1%82%d0%b0%d0%bb%d0%be-%d0%b4%d0%b0/", "text": "За 72 часа е задържана 19-годишата Деница Н., която на два пъти опитала да внесе хероин за мъж в ареста в Търговище. Постановлението за задържане е издадено от Окръжна прокуратура в Търговище, съобщиха от Апелативната във Варна.  момичето първо направи опит да вкара в ареста бутилка от айран, в която имало 7,3 грама от наркотичното вещество. Те били сложени в найлонка, пъхната в презерватив. Това стана в петък преди Нова година. Тогава девойката е била задържана за едно денонощие. Изненадващо във втория ден от 2018 г. момичето отново отишло на свиждане на 33-годишния Диян Т. и пак носело храна. При претърсването в пакетче кифлички отново е намерен хероин. Този път той бил 3,39 грама. Деница беше арестувана, а прокуратурата постанови оставането й в ареста. Предстои да се иска задържането й под стража от съда. Момичето ще бъде обвинено в разпространение на хероин като продължавано престъпление. По първоначални данни количеството дрога било на стойност 1300 лв. Засега Деница не съобщавала кой й го е дал. Има версия, че може да е била принуждавана да вкарва наркотика в ареста. И двата пъти тя отивала на свиждане на задържан за обсебване на мобилни телефони, шофиране без книжка и с чужди табели, срещу когото има и висящо дело за фалшиви евро и наркотици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Оставиха в ареста момичето, опитало да вкара над 10 грама хероин в ареста в Търговище"}
{"url": "https://trud.bg/%d1%81%d0%bb%d1%83%d0%b6%d0%b8%d1%82%d0%b5%d0%bb%d0%ba%d0%b0-%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0%d0%bb/", "text": "Следствено дело е образувано в Разград за катастрофа, която по първоначални данни, е предизвикана от 53-годишна служителка на МВР, която не спряла на знак „Стоп” и се ударила с друг автомобил. Инспекторката от Детска педагогическа стая в дирекцията в Шумен Росица Мичева е получила травма на гръдния кош и е приета в болницата. Настанена е за наблюдение заради съмнение, че може да е пострадал белият й дроб, но няма опасност за живота й. Инцидентът е станал към 18,30 часа в сряда на кръстовището между бул. „Априлско въстание“ и улица „Сава Катрафилов“. Полицейската служителка карала „Фолксваген Поло“ и отнела предимството на „Мерцедес“, шофиран от 54-годишния Е.М. При удара мъжът не е пострадал. На двамата водачи са взети кръвни проби за алкохол. Тъй като в катастрофата е участвал служител на МВР, е образувано следствено дело. Пострадалата Мичева е бивш служител на полицията в Разград, а сега работела в дирекцията на МВР в съседната област, потвърдиха нейни колеги. Предполага се, че се е прибирала от работа, когато е станал инцидентът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Служителка на полицията предизвикала катастрофа в Разград"}
{"url": "https://trud.bg/%d0%bf%d0%be%d0%b7%d0%b4%d1%80%d0%b0%d0%b2%d0%b8%d1%82%d0%b5%d0%bb%d0%b5%d0%bd-%d0%b0%d0%b4%d1%80%d0%b5%d1%81-%d0%be%d1%82-%d0%ba%d0%bc%d0%b5%d1%82%d0%b0-%d0%bd%d0%b0-%d0%b1%d0%bb%d0%b0%d0%b3%d0%be/", "text": "Скъпи съграждани и именници, Днес, когато отбелязваме един от най-светлите християнски празници – Богоявление, пожелавам на Вас и Вашите семейства здраве, късмет, мир и благополучие!  Празнуващите нека носят името си с гордост, самочувствие и да го прославят във всяко начинание, с което се захванат!  С Йордановден е свързано поверието, че в нощта срещу празника, небето се отваря, а това, което сме си пожелали в този момент се сбъдва. В първата седмица на Новата година, когато отбелязваме покръстването на Иисус Христос, да си пожелаем благоденствие и светли дни! Честит празник! Д-р Атанас Камбитов,  Кмет на община Благоевград", "date": "2018.01.04", "title": " Поздравителен адрес от кмета на Благоевград по случай 6 януари"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%ba%d1%8a%d1%80%d0%b4%d0%b6%d0%b0%d0%bb%d0%b8-%d1%85%d0%b0%d1%81%d0%b0%d0%bd-%d0%b0%d0%b7%d0%b8%d1%81-%d0%ba%d0%be%d0%b9-%d0%b8%d1%81%d0%ba%d0%b0/", "text": "„На Богоявление 6 януари Кърджали за пореден път ще очаква висок гост- Негово Високопреосвещенство Пловдивски митрополит Николай, който ще оглави тържествената литургия и ритуала по хвърлянето на кръста в нашия град. Това е добрата новина. Лошата е, че сме свидели на поредното прекъсване на една утвърдена традиция за хвърляне на кръста във водите на река Арда.“ Това пише кметът на Кърджали инж. Хасан Азис в официална позиция. Ето и останалата част от неговата позиция. Изразявам огромното си възмущение и огорчение от опитите за насилствена намеса в отбелязването на традиционния за Кърджали –  Йордановден.  За съжаление ритуалното хвърляне на кръста в Кърджали по повод големия християнски празник Богоявление – Йордановден, е повод за политически състезания.  Като състезатели мога да посоча  –  определени личности, със силови и груби методи, които погазват религията и традициите за свои лични и политически цели. В конкретика  – груба намеса на Полицията в свободното упражняване на религиозните обичаи и грубо потъпкване на свободата на вероизповеданието, това е в противовес с правото на свободен избор и практикуване на религия, всичко това  намира своята регламентация основно в чл.13 и чл.37 от Конституцията на Република България. Още в раздел І – Основни начала /чл.13, ал.1 и 2/ – е закрепен принципът, че вероизповеданията са свободни, както и че религиозните институции са отделени от държавата. Този грозен акт е опит да се наруши един обичай, който води началото си от 1912 г., и  е пореден знак за безсилието и злобата, които са завладели опонентите ми. За тях границата на морала не съществува. Нито през времето на развития социализъм, нито през 28-годишния преход, историята помни такова безумие. Председателят на Народно събрание на Република България се опитва да прекъсне една традиция, възползвайки се от позицията, която заема, и властта, с която разполага, за да „регулира“ начина на свободно упражняване на религиозните убеждения. Обидно за всички жители на Кърджали. Всяка година  отбелязваме този ден по различен и иновативен начин за Кърджали и България ( както е хорото в Калофер), наш стремеж винаги е било да  опазваме традициите и да създаваме общоградски празник. От тук съм провокиран да задам въпроси, на които търся отговори. Това ли е демокрацията в България? Да прекъсваш една утвърдила се през годините традиция и насилствено да насочваш провеждането на религиозно мероприятие от едно място на друго? Измерва ли се демокрацията със събирането на  религиозните водачи и посредством властта, с която разполагаш, да ги задължаваш как и къде да провеждат своите обреди?. Положихме неимоверни усилия да изградим Кърджали като Столица на толерантността, но с тези си действия се показва, че търси точно обратен ефект. Ролята и мястото на религията в съвременната демокрация са от огромно значение, което няма нищо общо с  парадирането със сила и власт. Кому е нужна тази показност – парад на силата, парад на властта, парад на задължителното празнуване на едно място? Една друга партия се опита да вкара Мюфтийството в „правилно“ политическо поведение, а сега други пак със силата на властта се опитват да вкарват християнските водачи в друга „правилна“ политическа линия. Къде остава религиозната свобода – питам аз?! И запознати ли са всички тези опитващи се да узурпират празниците ни,  че правото на вероизповедание е гарантирано като лично право, упражняването, на което не се обуславя от наличието на държавно санкционирана правно-организационна форма.  Религията може да се практикува свободно, както от регистрирано вероизповедание, така и от обединение от вярващи, които не са се регистрирали като юридическо лице, така и от отделния вярващ.  Затова на Йордановден ще ви очаквам като по традиция – за здраве и берекет на Кърджали. Свободата и традициите са непреходни!  Кърджалийци ще продължат своята традиция за Богоявление!", "date": "2018.01.04", "title": " Кметът на Кърджали Хасан Азис: Кой иска да прекъсне традицията на Богоявление?"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d1%8f%d1%82-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%b7%d0%b0%d1%80%d0%b0%d0%b4%d0%b8/", "text": "Въвежда се временна организация на движението във връзка с водосвета на бойните знамена пред паметника на Незнайния войн на пл. „Свети Александър Невски“ на 6 януари, съобщиха от пресцентъра на Столична община. От 7.00 часа до 12.30 часа на 6 януари се забраняват престоят и паркирането на пътни превозни средства по: – ул. „Оборище“ между ул. „Г.С Раковски“ и ул. „11-ти август“ северозападната дъга и да се закрие базарът за художествени произведения,  – пл. Николай Гяуров“, с изключение на местата в режим „служебен абонамент“. От 8.00 часа до 12.30 часа същия ден се забранява влизането на пътни превозни средства в двете посоки по ул. „Оборище“ между ул. „Г.С. Раковски“ и ул. „11-ти август“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Променят движението в центъра заради водосвета на бойните знамена на 6 януари"}
{"url": "https://trud.bg/%d0%ba%d0%be%d0%bb%d0%b0-%d0%b1%d0%bb%d1%8a%d1%81%d0%bd%d0%b0-%d1%82%d1%80%d0%b8-%d0%b4%d1%80%d1%83%d0%b3%d0%b8-%d0%bd%d0%b0-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f-%d0%b1%d1%83%d0%bb/", "text": "Отново пътен инцидент в София – лек автомобил удари три други коли на столичния бул. „Патриарх Евтимий”, предаде БТВ. Инцидентът се размина без жертви, една жена е откарана в болница. Инцидентът е станал малко след 13 ч. днес, когато шофьорът губи контрол над превозното средство и се удря в паркираните на булеварда автомобили. Няколко часа движението по булеварда се осъществяваше само в дясната лента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Кола блъсна три други на столичния бул. „Патриарх Евтимий”"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d1%81-%d1%82%d1%80%d1%83%d0%b4%d0%bd%d0%b0-%d0%bf%d0%be%d0%b1%d0%b5%d0%b4%d0%b0-%d0%b2-%d0%bd%d0%b0%d1%87%d0%b0/", "text": "Австралиецът Джон Милман изпоти третия в света Григор Димитров в първия мач на българина на сингъл за сезона. Димитров надви Милман с 4:6, 7:6(8), 6:3 във втория кръг на турнира в Бризбейн. Българинът, който е поставен под номер 1 и шампион от миналата година, се класира за четвъртфиналите, където ще се изправи срещу Кайл Едмунд от Великобритания. Местният любимец Милман, който е роден в Бризбън, изигра изключителен мач, въпреки че е 128-и в света и участва в състезанието с “уайлд кард”. Това бе основната причина за равностойния сблъсък, а не слабата игра на съперника, пише Sportal.bg. Григор не показа най-добрия си тенис, но се измъкна от много трудна ситуация, показа характер и обърна мача в своя полза. Както и миналия сезон, той показа, че се е научил да печели, когато не показва най-доброто, на което е способен и записа шеста поредна победа в Бризбън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Григор Димитров с трудна победа в началото на сезона"}
{"url": "https://trud.bg/%d0%b3%d1%80%d0%b8%d0%b9%d0%bd%d0%bf%d0%b8%d0%b9%d1%81-%d0%b7%d0%b0%d0%b3%d1%83%d0%b1%d0%b8-%d0%b4%d0%b5%d0%bb%d0%be-%d1%81%d1%80%d0%b5%d1%89%d1%83-%d0%bd%d0%be%d1%80%d0%b2%d0%b5/", "text": "Норвежки съд в четвъртък отхвърли иска на природозащитниците „Грийнпийс“ и още две НПО-та, които бяха завели дело срещу Норвегия, най-големият производител на петрол в Европа, заради даден лиценз за проучване за нефт в Арткика през 2016 година, предава AFP. В решението на съда в Осло, не подлежащо на обжалване, се посочва, че Норвегия не е нарушила конституцията си, като през май 2016 година е дала лиценз за проучване на 13 компании, включително националната „Статойл“, американските „Шеврон“ и „КонокоФилипс“ и руската „Лукойл“, в Баренцово море. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " „Грийнпийс“ загуби дело срещу Норвегия за проучвания за нефт в Арткика"}
{"url": "https://trud.bg/%d1%86%d1%81%d0%ba%d0%b0-%d0%bf%d0%be%d0%b4%d0%bf%d0%b8%d1%81%d0%b0-%d0%b4%d0%be%d0%b3%d0%be%d0%b2%d0%be%d1%80%d0%b0-%d0%b7%d0%b0-%d0%b1%d0%b0%d0%b7%d0%b8%d1%82%d0%b5/", "text": "Договорът за базите на ЦСКА е факт. Изпълнителният директор на „Сердика спортни имоти“ Марияна Попова и колегата и от „червените“ Трифон Попов парафираха контракта в музея на спорта на националния стадион „Васил Левски“. Присъстваха министърът на спорта Красен Кралев, както легендите на ЦСКА Димитър Пенев, Пламен Марков и Георги Велинов. Договорът е за 10 години и включва стадион „Българска армия“ и комплекс Панчарево. При промяна на законодателството може да бъде удължен. По предложение на ЦСКА месечната наемна такса е 62 000 лв. без ДДС, а задължителната инвестиционна програма е 1,1 млн. лв. Футболният клуб представи банкова гаранция.", "date": "2018.01.04", "title": " ЦСКА подписа договора за базите"}
{"url": "https://trud.bg/%d0%bf%d0%be%d0%b3%d0%b1%d0%b0-%d1%81%d0%b8-%d1%81%d0%bb%d0%be%d0%b6%d0%b8-%d1%81%d0%b2%d0%b5%d1%82%d0%b5%d1%89%d0%b0-%d0%bc%d0%b0%d1%81%d0%ba%d0%b0/", "text": "Ексцентризмът на Пол Погба няма край! Най-скъпият футболист в английския футбол си сложи светеща маска, струваща 1987 паунда, преди домакинския мач на „Манчестър Юнайтед“ срещу „Дарби Каунти“ за купата на страната. Подобен атрибут се използва от салони за разкрасяване, когато се обработва лицето или врата. Почти всяка седмица Погба боядисва в различен цвят прическата си, а напоследък си навлече гнева на легендата Пол Скоулс заради формата си.Ексцентризмът на Пол Погба няма край! Най-скъпият футболист в английския футбол си сложи светеща маска, струваща 1987 паунда, преди домакинския мач на „Манчестър Юнайтед“ срещу „Дарби Каунти“ за купата на страната. Подобен атрибут се използва от салони за разкрасяване, когато се обработва лицето или врата. Почти всяка седмица Погба боядисва в различен цвят прическата си, а напоследък си навлече гнева на легендата Пол Скоулс заради формата си.", "date": "2018.01.04", "title": " Погба си сложи светеща маска"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bd%d0%b0-%d1%87%d0%b0%d1%81%d1%82%d0%bd%d0%be-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%b2-%d1%80%d0%be%d0%b4%d0%be/", "text": "На тридневно частно посещение в родопската община Баните е президентът Румен Радев заедно със съпругата си Десислава. Те са отседнали в частния хотелски комплекс “Родопа” по покана на собственика му Таско Илиев. Президентът Румен Радев се срещна с кмета на общината Милен Белчев. Той разговаря и със социалната работничка от близкото село Оряховец Албена Янева, която миналата година съдейства на първата дама за посещението й при двете социално слаби деца Лили и Митко Хайтови в с. Вълчан дол. След това малчуганите гостуваха на президентската двойка в резиденция Бояна. Президентската двойка посети Лили и Митко в дома им в с. Вълчан дол. Въпреки опитите на „Труд“ да научи какви подаръци са им занесли, държавният глава и съпругата му категорично отказаха да кажат. „Труд“ научи, че Десислава Радева още миналата година се заинтересувала от уникалните тъкани родопски торби на кметската съпруга на Баните – Красимира Белчева, и изявила желание също да се научи да тъче на стан. Белчева й обещала да я обучи и при следващото посещение в района. Очаква се уроците да започнат през юни. Пред „Труд“ президентът Радев подчерта, че смолянският край има нужда да му се помогне и той ще стори каквото е необходимо. Обеща до края на юни отново да дойде в Смолянско.", "date": "2018.01.04", "title": " Румен Радев на частно посещение в Родопите\t\t\t"}
{"url": "https://trud.bg/%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%b8%d1%81%d1%82%d0%b8-%d0%be%d0%b1%d1%8f%d1%81%d0%bd%d1%8f%d0%b2%d0%b0%d1%82-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%ba%d0%b0/", "text": "Шестте жертви в Нови Искър са убити с късоцевно малокалибрено оръжие. Използваните патрони не са с усилена мощност, т. нар. магнум. Но какъв точно е пистолетът, тепърва ще се уточнява, научи „Труд” от близки до разследването. Има много видове такива пистолети. Широко разпространени са тези за спортна стрелба с пълнител до 10 патрона. Произвеждат се и револвери с 8, и дори с 16 патрона. Има и пистолети за самоотбрана от известни марки като „Валтер”, „Берета” и др. В Русия е масов 22-калибровия пистолет „Марголин”, разработен през 50-те години на миналия век. Стандартният пълнител е от 10 патрона, но могат да бъдат използвани и удължени с повече патрони.", "date": "2018.01.04", "title": " Криминалисти обясняват пред „Труд“:  Какъв е пистолетът на убиеца от Нови Искър"}
{"url": "https://trud.bg/%d0%bf%d1%80%d0%be%d0%b5%d0%ba%d1%82%d0%b0%d0%bd%d1%82%d0%b8-%d0%be%d0%bf%d1%80%d0%b5%d0%b4%d0%bb%d1%8f%d1%82-%d1%82%d0%be%d1%87%d0%bd%d0%be%d1%82%d0%be-%d1%82%d1%80%d0%b0%d1%81%d0%b5-%d0%bd%d0%b0/", "text": "Министърът на околната среда и водите Нено Димов се срещна днес с кмета на община Банско Георги Икономов и с представители на концесионера на „Ски зона Банско“ – „Юлен“ АД, съобщиха от ведомството, след като от дружеството по-рано пуснаха подробности от срещата. От страна на „Юлен“ АД в МОСВ бяха Петър Петров, член на борда на директорите на дружеството, Иван Хаджиев, ръководител „Лифтове“ в „Юлен“ АД, Иван Обрейков, маркетингов директор. От МОСВ потвърдиха, че на министър Димов е бил представен идейният проект за втори лифт, който преди дни концесионерът показа в медиите. От „Юлен“ АД заявили пред министър Димов, че ще наемат проектанти, които да определят по геодезичен начин точното трасе за втори кабинков лифт в „Ски зона Банско“ и да изготвят мотивирано предложение. Като следваща стъпка, концесионерът предвижда да се обърне към кмета на община Банско с искане за започване на процедура по изготвяне на Подробен устройствен план (ПУП), който подлежи на екологична оценка. Участниците в срещата увериха министър Димов, че ще бъдат спазени всички процедури, предвидени в екологичното законодателство.", "date": "2018.01.04", "title": " Проектанти опредлят точното трасе на втория лифт в ски зона „Банско“"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%be%d1%86%d0%b5%d0%bb%d1%8f-%d0%bf%d0%be-%d1%87%d1%83%d0%b4%d0%be/", "text": "Григор Димитров се спаси по чудо от загуба в първия си мач за годината. Българският тенисист надигра 128-ия в света Джон Милман с 4:6, 7:6, 6:3 във втория кръг на турнира в Бризбейн (Австралия), но трябваше да спаси два мачбола за австралиеца в тайбрека на втория сет. Димитров допусна куп грешки и загуби първия сет. Във втория се добра до тайбрек, но там Милман поведе с 3:0. Опасността от загуба надвисна над спортист №1 на България и го принуди да извади няколко шедьовъра от ръкава. Дори в тези моменти Григор запази спокойствие и се измъкна, за да изравни резултата, а в третата част вече всичко си дойде на мястото. Ранен пробив му даде аванс, който се оказа достатъчен за успех след 2:35 часа на корта. „Малко съм уморен, имах чувството, че съм ръждясал и притеснен – призна Димитров в интервю пред бившия си треньор Роджър Рашийд. – Не беше лесно срещу Джон, той напълно заслужаваше победата. Мислех си, че съм загубил. Наложи се да импровизирам и вкарах страхотни удари. Доволен съм, успях да се събера на корта и да спечеля.“ Днес Григор продължава защитата на титлата си срещу №50 в света Кайл Едмънд (Великобритания), който надделя със 7:6 (3), 5:7, 6:4 над корееца Хьон Чун.", "date": "2018.01.04", "title": " Григор оцеля по чудо"}
{"url": "https://trud.bg/%d0%b0%d1%80%d1%81%d0%b5%d0%bd-%d0%b2%d0%b5%d0%bd%d0%b3%d0%b5%d1%80-%d0%bd%d0%b0-%d0%b2%d0%be%d0%b9%d0%bd%d0%b0-%d1%81%d1%8a%d1%81-%d1%81%d1%8a%d0%b4%d0%b8%d0%b8%d1%82%d0%b5/", "text": "Фарс! С тази дума Арсен Венгер определи дузпата, която съдията Антъни Тейлър отсъди в полза на \"Челси\" при равенството 2:2 на \"Емирейтс\". В драматичния мач \"Арсенал\" поведе с гол на Джак Уилшир, Еден Азар изравни от бялата точка. После Маркос Алонсо изведе \"сините\" напред, а в добавеното време Ектор Белерин изравни. \" Ден преди мача Футболната асоциация започна разследване срещу Венгер за коментари срещу Майк Дийн, който даде дузпа за \"Уест Бромич\" при 1:1 в последния ден на 2017-а.  \"Ще обжалвам всяко наказание - продължи французинът. - Вижте пак интервюто ми и кажете кое не е вярно. От 35 години съм във футбола и знам какво да говоря.\" Греъм Пол, бившият топрефер на Англия, коментира, че Тейлър правилно е дал дузпа за \"Челси\". И го критикува, че не е изгонил Уилшир за симулация, заслужаваща втори жълт картон. Легендата на \"Арсенал\" Тиери Анри пък каза в телевизионното студио, че 11-метровият удар за \"сините\" е бил справедлив. \" ", "date": "2018.01.04", "title": " Арсен Венгер на война със съдиите"}
{"url": "https://trud.bg/%d0%bc%d0%b0%d0%bf%d1%83%d0%ba%d1%83-%d1%81%d0%b5-%d1%80%d0%b0%d0%b7%d0%b1%d1%80%d0%b0-%d1%81-%d0%b5%d0%bb%d0%b0%d0%b7%d0%b8%d0%b3%d1%81%d0%bf%d0%be%d1%80/", "text": "По всичко изглежда, че Жуниор Мапуку напуска „Левски“. Нападателят е постигнал договорка с втородивизионния „Елазигспор“, научи „Труд“. Трансферът все още не е потвърден, но това е само формалност към този час. Мапуку вече се е разбрал с ръководството на турския клуб за личните си условия и сделката скоро ще бъде финализирана. Сега остава „Елазигспор“ да удовлетвори финансовите изисквания на „Левски“. Нападателят сподели на своя профил в Инстаграм турското знаме, а фенове на „Елазигспор“ го затрупаха с поздрави. Минути по-късно Мапуку изтри публикацията.", "date": "2018.01.04", "title": " Мапуку се разбра с „Елазигспор“"}
{"url": "https://trud.bg/%d0%b7%d0%bb%d0%be%d0%b2%d0%b5%d1%89%d0%b0-%d1%80%d0%b5%d0%b2%d0%bd%d0%be%d1%81%d1%82-%d0%b7%d0%b0%d0%b4-%d1%88%d0%b5%d1%81%d1%82%d0%be%d1%80%d0%bd%d0%be%d1%82%d0%be-%d1%83%d0%b1%d0%b8%d0%b9%d1%81/", "text": "Зад шесторното убийство в Нови Искър стоят лични мотиви, заявиха криминалисти пред „Труд“. Както вестникът писа в днешния си брой,  Полицейската операция днес в Искърското дефиле, над Нови Искър, е свързана с издирване на заподозряно лице. По сведения на „Труд“ то е било близко до убитата Кети Кюхова. Очаква се тази вечер МВР официално да обяви за издирване заподозрения, който има криминално досие и е лежал в затвора. Мъжът е въоръжен, твърди БНР.", "date": "2018.01.04", "title": " Зловеща ревност зад шесторното убийство в Нови Искър"}
{"url": "https://trud.bg/30-000-%d1%85%d0%be%d1%80%d0%b0-%d1%81-%d1%83%d0%b2%d1%80%d0%b5%d0%b6%d0%b4%d0%b0%d0%bd%d0%b8%d1%8f-%d0%b8-%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b8-%d1%89%d0%b5-%d0%bf%d0%be%d0%bb%d1%83/", "text": "С пълно единодушие Националният съвет за социално включване одобри Плана за изпълнение на Националната стратегия за дългосрочна грижа в периода 2018-2021 г. Заседанието бе председателствано от министъра на труда и социалната политика Бисер Петков. Основната цел на документа е да се подобри качеството на живот и възможностите за социално включване на хората с увреждания и възрастните хора чрез осигуряване на мрежа от услуги и мерки за подкрепа в общността и домашна среда, каза заместник-министър Росица Димитрова при представянето на плана. Приоритетни целеви групи включват хората с умствена изостаналост и с психични разстройства, лицата с различни форми на деменция, възрастните, които не могат да се обслужват сами, както и трайно настанените в държавните психиатрични болници, съобщиха от МТСП. В плана се предвижда на областно ниво да бъде развита патронажна грижа за лица с увреждания и възрастни хора, зависими от грижа. Предвидено е осигуряването на средства за транспортни разходи за предоставянето й. Ще продължи и предлагането на социални услуги в домашна среда – личен асистент, социален асистент и домашен помощник. Чрез тези две дейности ще бъдат подкрепени над 30 000 лица. В документа е разписано, че до 2021 г. трябва да се закрият 10 специализирани институции за лица с психични разстройства и с умствена изостаналост, които са с най-лоши условия за живот. От тях ще бъдат изведени около 750 души, за които ще бъде осигурена качествена грижа и подкрепа в нови услуги в общността. В следващите четири години се предвижда изграждането на 100 нови социални услуги за над 2100 потребители. Сред тях са 68 центрове за грижа за хора с увреждания и възрастни хора, дневни центрове и центрове за социална рехабилитация и интеграция за лица с психични разстройства и с умствена изостаналост. До 31 януари 2018 г. Агенцията за социално подпомагане и Националното сдружение на общините в България ще изготвят карта на социалните услуги, които ще бъдат изградени в страната. Планът включва и мерки за повишаване на квалификацията на новите екипи от социални работници. Те ще правят подбора и оценката на потребителите, които ще бъдат изведени от специализираните институции и настанявани в новоизградените социални услуги. Планът ще се реализира с финансиране от държавния бюджет и от оперативните програми „Развитие на човешките ресурси“ и „Региони в растеж“. Предстои документът да бъде обсъден от Министерския съвет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " 30 000 хора с увреждания и възрастни ще получат личен асистент и патронаж"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81-%d0%b8%d1%80%d0%bb%d0%b0%d0%bd%d0%b4%d1%81%d0%ba%d0%b8/", "text": "Министър-председателят Бойко Борисов ще се срещне утре, 5 януари, с премиера на Ирландия Лио Варадкар, който ще бъде на работно посещение в България, съобщиха от правителствената пресслужба. Фокусът на разговорите е бъдещето на Европейския съюз, промените, които ще настъпят след Брекзит, Българското председателство на Съвета на ЕС и други актуални въпроси от европейския дневен ред, посочиха от МС. Сред темите на срещата са и задълбочаването на търговско-икономическото партньорство между България и Ирландия, изграждането на ефективно бизнес сътрудничество, както и активно увеличаване на двустранния стокообмен и на ирландските инвестиции и туристи у нас, предаде БТА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Бойко Борисов ще се срещне с ирландския премиер Лио Варадкар"}
{"url": "https://trud.bg/%d0%b2-%d1%81%d0%b5%d0%b2%d0%b5%d1%80%d0%be%d0%b7%d0%b0%d0%bf%d0%b0%d0%b4%d0%b0-%d1%81%d0%b5-%d0%b2%d0%b4%d0%b8%d0%b3%d0%b0%d1%82-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8-%d0%bf/", "text": "Жители  на Северозападна България организират подписки и протести срещу липсата на реални реформи и тежкия живот в региона си – обявен за най-беден в Европа. „Щом собствената ни държава не ни обръща внимание, нека преминем към съседна Румъния – там животът е по-добър и подреден!”, заявяват инициаторите на акцията. „В Румъния и минималната и средната работна заплата са доста по-високи от нашите, безработицата е по-ниска, а за съдебната система да не говорим – за корупция влизат в затвора даже министри и депутати!”, казва Борис Каменов – един от организаторите на протестите. Според него идеята е тръгнала в Интернет пространството още в края на миналата година и вече се обсъжда усилено в 10 сайта. ”Над 90 % от хората подкрепят инициативата, но има и против!”, твърди той. Движението вече има по 2-3-ма активисти в Монтана, Враца и Видин, които разговарят с местните жители, информират ги за намеренията си и организират общ митинг в Монтана на 21 януари. „Този митинг ще бъде първата ни проверка – дали много хора ни подкрепят и накъде ще тръгнем!”, обобщава Каменов.  Според него движението е по-скоро протестно и иска да удари тревога за окаяното положение на хората в Северозападна България и безхаберието на управниците ни. „На хартия пишат десетки програми и платформи за възраждане на региона, но на практика няма нищо, даже става по-лошо!”, казва Борис Каменов.  Дали обаче Северозападът ще поиска автономия и ще мине ли към Румъния зависи от хората, които живеят от Враца до Видин, категоричен е той. „Пък и още не се знае дали Румъния ще ни иска?”, уточнява организаторът на протестите.", "date": "2018.01.04", "title": " В Северозапада се вдигат на протести, плашат да идат в Румъния"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%bf%d1%80%d0%be%d1%82%d0%b5/", "text": "Протестиращите срещу изменението на плана за управление на Национален парк „Пирин“ не изказват нито един екологичен аргумент, техните искания са политически, заяви вицепремиерът Валери Симеонов пред Би Ти Ви. „Аз трябва да направя всичко, което е по силите ми за икономиката на този край (Пиринския край – б .а.) за да се разреши казусът с 3-часово чакане пред кабинковия лифт. Защото чуждестранните туристи идват и не се връщат. И аз подозирам два мотива за тези протести. Първуят – средства на други държави – тези, които приемат Банско за конкурент. Той е конкурент на швейцарските и австрийските курорти. По-голямата част от хората, които чакат на опашка, са чужденци. Ако тук не им дадем необходимите условия, ще отидат в Австрия или Швейцария. Нито един метър ски писта не е направен в последните 10 години, заради тези хора, като за мен част от тях са платени. На 26 в Австрия пуснаха 16 километров кабинков лифт, в Швейцария направиха писта върху глетчер, дълга 8 километра“, каза Симеонов. Според него протестите са опит за саботиране на бългагрския зимен туризъм. „Втората причина е чисто политическа и тя лъсна тази вечер – така наречените партии от дясното Да, България, ДЕОС, Зелените, пуснаха декларация. Те търсят дивиденти и признаха, че са съорганизатори на протестите. Така че този протест е ръководен и от политическите лидери на тези малки партии. Едни млади хора сега ще бъдат увлечени в лъжа. Фактите трябва да се назоват най-после“, каза още Симеонов. В студиото бе включен Борислав Сандов от зелените, който обиждаше вицепремиера и не даде нито един екологичен аргумент, което беше отбелязано от Валери Симеонов. „Опитваме се да решим един брадясал проблем. Насреща си имаме политически протест от партии с 1-2 процента на последните избори. На този протест няма нито един екологичен аргумент. Говорят за екологична катастрофа – къде е тя? Нищо не излиза от ски зоната. Нищо. Всичко ще е в нея. Икономиката в региона момента е с вързани ръце. Знаят ли тези хора от протеста, че в района над ски зоната се разорава с АТВ-та и има условия за огромна ерозия. Знаят ли, че по пътя към ски зоната е пълно с автомобили и край платното всички дървета са измрели. Да чухте да са възроптали срещу това?“, попита Симеонов. По-рано днес от малките десни партии наистина излязоха с декларация, с която на практика стават съпричастни към организацията на протестите в София и търсят полтиически дивиденти от тях.", "date": "2018.01.04", "title": " Вицепремиерът Валери Симеонов: Протестът на зелените е политически"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b1%d1%81%d0%bf-%d1%8f%d0%b2%d0%be%d1%80-%d0%b1%d0%be%d0%b6%d0%b0%d0%bd%d0%ba%d0%be%d0%b2-%d1%82%d1%80%d1%8f%d0%b1%d0%b2%d0%b0/", "text": "Държавата и местната власт трябва да окажат нужната подкрепа за Училището за талантливи социално слаби деца във великотърновското село Русаля. Мисията на училището е да дадена възможност за интеграция в обществото на деца с тежък социален статус. Моделът е уникален за България и резултатите са налице. Три години след създаването си е ясно, че моделът работи и трябва да бъде подкрепен. Това заяви народният представител от БСП Явор Божанков след като посети Училището по изкуства и занаяти „Димитър Екимов“ в Русаля. Навръх Коледа депутатът от „БСП за България“ занесе дарове и лакомства за 20-те деца от първи до четвърти клас, които в момента се обучават в училището. Той се срещна с актьорите Златко Златков и Анимари Димитрова, които са основатели на социалната институция и научи повече за методите на работа в нея.  Идеята на училището е да се изпробва извънсистемен модел за приобщаване на деца в неравностойно положение, като след първоначалната инвестиция държавата сама да започне да подкрепя и разпространява добрите практики на модела. „Въпреки социалния ефект от работата с деца в неравностойно положение, държавата отказва да припознае модела и да го финансира като социална услуга. Заради частния характер на училището, до 2018 г. то нямаше право и на делегиран бюджет, макар че учениците в него се обучават напълно безплатно“, изтъкна проблема Божанков. „Всички деца тук са дошли от тежка среда. Ако ги оставим без образование, вероятността да станат престъпници и асоциални елементи е голяма. И тук е безценната помощ на Анимари и Златко, които работят точно в тази насока – да привличат децата и да им показват, че има и друг път и че обществото ги цени и иска да ги приеме“, каза Божанков. Народният представител пое ангажимент да проведе нужните разговори с държавни институции, за да се намери вариант държавата може да помогне, така че моделът да се развие и популяризира в България. Явор Божанков остана впечатлен от условията в училището, както и от иновативните възпитателни методи за социализация на талантливите деца. В разговорите стана ясно, че те идват от много бедни семейства или са били подложени на насилие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Депутатът от БСП Явор Божанков: Трябва подкрепа за училището за талантливи деца в Русаля"}
{"url": "https://trud.bg/%d1%82%d0%b2%d0%be%d1%80%d1%86%d0%b8-%d1%87%d0%b5%d1%82%d0%b0%d1%82-%d1%81%d1%82%d0%b8%d1%85%d0%be%d0%b2%d0%b5-%d0%be%d1%82-%d1%85%d1%80%d0%b8%d1%81%d1%82%d0%be-%d0%b1%d0%be%d1%82%d0%b5%d0%b2-%d0%bd/", "text": "Юбилейно паметно утро по случай 170 години от рождението на Христо Ботев ще се проведе от 11:00 ч. на 6 януари 2018 г. (събота) пред Столична библиотека, пл. „Славейков“. Ще прозвучат стихове на Ботев и посветени на автора на „Хаджи Димитър“ творби, прочетени от известните български творци Пламен Дойнов, Марин Бодаков, Аксиния Михайлова, Анджела Родел, Иван Христов, Димитър Христов, Ана Багряна и др. на някои от европейските езици. Слова ще произнесат доц. Елка Трайкова и проф. Михаил Неделчев. В събитието ще вземат участие ученици от Софийската гимназия по строителство, архитектура и геодезия “Христо Ботев“. В Мраморното фоайе на партера на библиотеката ще може да разгледате документална изложба с издания на книги от Хр. Ботев, преведени на различни езици (английски, немски, френски, испански, чешки, сръбски, румънски, руски и др.) и някои от най-старите български издания от и за поета: факсимиле на Последното писмо на Ботев от парахода “Радецки“, публикувано в първото издание на съчиненията му под редакцията на Захари Стоянов от 1888 г., пълни съчинения под редакцията на Иванка Ботева от 1907 г., превод от Хр. Ботев на драмата “Кремуцкий корд“ от Костомаров, 1893 г. и др. Освен това ще бъдат показани издания на „Балкантон“, които съдържат: Ботеви песни; рецитал от стихове на Хр. Ботев в изпълнение на Любомир Кабакчиев, Кирил Янев и Йордан Матев; автопортрет на Хр. Ботев – композиция от негови писма, документи и др. и стихове от Хр. Ботев и Ив. Вазов в изпълнение на Стефан Гецов. Организатори са Столична библиотека, Литературноисторическа школа „Д-р Кръстьо Кръстев“ на Нов български университет и Институт за литература при БАН. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Творци четат стихове от Христо Ботев на площад “Славейков“"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d0%bf%d1%80%d0%be%d0%b4%d1%8a%d0%bb%d0%b6%d0%b8-%d0%b4%d0%b5%d0%b9%d1%81%d1%82%d0%b2%d0%b8%d0%b5%d1%82%d0%be-%d0%bd/", "text": "Президентът на Русия Владимир Путин подписа указ за продължаване до 30 юни на забраната за превоз на определени товари от Украйна към Казахстан и Киргизия през територията на Русия, според документ, публикуван на официалния правителствен портал за юридическа информация, предава РИА Новости. „В указа на президента на Руската Федерация от 1 януари 2016 г. №1 „За мерките по осигуряване на икономическа сигурност и националните интереси на Русия при осъществяването на транзитни превози на стоки от територията на Украйна до територията на Казахстан или Киргизстан през територията на Руската федерация“ се внася изменение за замяна на 4 думи „до 31 декември 2017 година , с думите „до 30 юни 2018 година““, се заявява в документа. На 1 януари 2016 година Русия въведе забрана за осъществяване на транзитни автомобилни и железопътни превози на стоки от Украйна, по отношение на които в Москва се налагат мита, различни от нула, както и на товари, включени в „санкционния“ списък. От 1 юли 2016 година, съгласно указа на руския президент, тази забрана беше разширена и по отношение на стоки от Украйна, отиващи към Казахстан и Киргизстан през територията на Русия. След това Киев обвини Русия в блокиране на транзита на украински стоки през руската територия в нарушение на регулациите на Световната търговска организация (СТО). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Владимир Путин продължи действието на ограниченията за транзитни превози от Украйна"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd%d0%ba%d0%b0-%d0%bf%d0%be-%d1%88%d0%b0%d1%85%d0%bc%d0%b0%d1%82-%d0%be%d1%82%d0%ba%d0%b0%d0%b7%d0%b0%d0%bb%d0%b0-80-000-%d0%b7%d0%b0%d1%80%d0%b0%d0%b4%d0%b8/", "text": "Такива неща, като свобода, избор, самоуважение за мен са по-важни от наградните фондове – казва украинската шахматистка Анна Музичук, №1 в света на блиц и рапид за 2016-а. – Световните първенства трябва да са в страни, където жените да не се чувстват сякаш са вторични същества. Затова не отидох в Саудитска Арабия, за да не играя по правилата на някого, да не нося абая (б.р. облекло със забрадка), да не съм принудена да се измъквам някъде отзад.  Така украинката аргументира отказа си да брани трофеите си на шампионата в Рияд, завършил на 31 декември и предизвикал вълна от реакции. За първенството, което бе определено месец и половина преди старта, не замина и нейната сестра Мария Музичук, бивша №1 в света.  Наградният фонд бе рекорден $2 млн. и за двата пола, като шампионката при жените на блиц Нана Дзагнидзе (Грузия) взе $80 000, а при мъжете Магнус Карлсен (Норвегия) си тръгна с $250 000. Въпреки недоволството за надпреварата дойдоха 100 състезателки. „Не осъждам колегите си, някои от тях само на този турнир заработиха, колкото за цяла година – продължи Музичук. – Най-лесно беше да си затворя очите. Но елитните шахматисти трябва да имаме ясно изразена позиция в подобна ситуация. Това не е карпиз, а реален проблем.“", "date": "2018.01.04", "title": " Шампионка по шахмат отказала $80 000 заради забрадка"}
{"url": "https://trud.bg/%d0%be%d0%b1%d0%b8%d0%bb%d0%bd%d0%b8-%d1%81%d0%bd%d0%b5%d0%b3%d0%be%d0%b2%d0%b0%d0%bb%d0%b5%d0%b6%d0%b8-%d1%81%d0%b8%d0%bb%d0%b5%d0%bd-%d0%b2%d1%8f%d1%82%d1%8a%d1%80-%d0%b8-%d1%81%d1%82%d1%83%d0%b4/", "text": "Бързо развиваща се се зимна буря приближава Североизточното крайбрежие на САЩ в четвъртък, носейки сняг, лед и много силен вятър, което стана причина за отмяна на хиляди полети и затварянето на много училища в региона.Този уикенд температурите ще се понижат до „животозастрашаващи“ нива, предава американската телевизия Fox News. Националната метеорологична служба на САЩ предупреди за виелици в части от щатите Делауеър, Вирджиния, Мериленд и крайбрежните части на Ню Джърси, Лонг Айлънд, Ню Йорк и Ню Ингланд. В повечето от тези райони се очаква да падне до 60-70 см сняг, докато в по-северните щати, прогнозите са за около 200 см. „Снеговалежите ще се увеличат на север в части от средните атлантически щати и Ню Ингланд през четвъртък. Възможни са виелици в близост до брега из целия район на северното атлантическо крайбрежие“, заявиха от метеорологичната служба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Обилни снеговалежи, силен вятър и студ очакват североизточното крайбрежие на САЩ"}
{"url": "https://trud.bg/%d0%bc%d1%8a%d1%80%d0%b8-%d1%81%d0%b5-%d0%be%d1%82%d0%ba%d0%b0%d0%b7%d0%b0-%d0%be%d1%82-%d0%b0%d1%83%d1%81%d1%82%d1%80%d0%b0%d0%bb%d0%b8%d1%8a%d0%bd-%d0%be%d1%83%d0%bf%d1%8a%d0%bd/", "text": "Анди Мъри няма да участва на първия турнир от Големия шлем – Аустралиън Оупън. Бившият №1 в света така и не успя да се възстанови от травмата в бедрото, заради която е извън корта след „Уимбълдън“ през юли. „За съжаление ще трябва да се прибера у дома и да преценя кой е най-добрият вариант за лечението ми“, заяви 30-годишният британец. От Мелбърн ще липсва и друг бивш член на топ 10 – Кей Нишикори. Японецът също е извън игра от месеци насам, а плановете му да се върне на корта в Бризбейн се провалиха. Все още не е ясно и дали Новак Джокович ще успее да сложи край на принудителното си отсъствие от тура. Сърбинът се очаква да се появи в два демонстративни турнира в Мелбърн следващата седмица, на които да разбере дали лакътят му е готов за сериозни натоварвания.", "date": "2018.01.04", "title": " Мъри се отказа от Аустралиън Оупън"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-56-%d0%b3%d0%be%d0%b4%d0%b8%d1%88%d0%bd%d0%b8%d1%8f-%d1%80%d0%be%d1%81%d0%b5%d0%bd-%d0%b0%d0%bd%d0%b3%d0%b5%d0%bb%d0%be%d0%b2-%d0%b7%d0%b0-%d1%88%d0%b5/", "text": "56-годишният Росен Ангелов е издирван от МВР за шесторното убийство в Нови Искър, научи „Труд“. Той има криминално досие, през 80-те години е лежал в затвора за педофилия. Преди десетина години е живял в Нови Искър. Подддържал е контакти в Кети Кюхова, която вчера бе открита мъртва в кладенец край Нови Искър. Според събраната информация той е поддържал непрекъснато отношения с една от жертвите  – Кети Кюхова.", "date": "2018.01.04", "title": " Издирват 56-годишния Росен Ангелов за шесторното убийство в Нови Искър\t\t\t"}
{"url": "https://trud.bg/%d0%b3%d1%80%d1%83%d0%bf%d0%b0-%d1%80%d0%be%d0%bc%d0%b8-%d0%bd%d0%b0%d0%bf%d0%b0%d0%b4%d0%bd%d0%b0%d1%85%d0%b0-%d0%b3%d0%be%d1%80%d1%81%d0%ba%d0%b8-%d1%81-%d0%bc%d0%b0%d1%87%d0%b5%d1%82%d0%b5-%d0%b8/", "text": "Поредно грубо нападение над горски служители е извършено днес при проверка на конска каруца, натоварена с дърва за огрев и движеща се по черен път в землището на с. Струпец, общ. Роман. Това съобщиха от Изпълнителна агенция по горите. Служителите на Регионална дирекция по горите-Берковица са били нападнати от група роми. Горските инспектори са произвели контролни изстрели със служебно оръжие във въздуха с цел преустановяване нападението от лицата, въоръжени с брадви, мачете и моторни триони. Нападателите не се респектират от изстрелите. За избягване на пряко съприкосновение с ромите, горските служители се оттеглят, при което по тях са хвърлени брадви и мачете като последното се забива в предното стъкло на служебния автомобил. За съдействие са извикани служители на РУ Роман, които вземат показания и разследват случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Група роми нападнаха горски с мачете и моторни резачки"}
{"url": "https://trud.bg/%d0%b3%d0%be%d1%80%d1%81%d0%ba%d0%be-%d1%81%d1%82%d0%be%d0%bf%d0%b0%d0%bd%d1%81%d1%82%d0%b2%d0%be-%d0%be%d1%81%d0%b8%d0%b3%d1%83%d1%80%d0%b8-%d0%b4%d1%8a%d1%80%d0%b2%d0%b5%d0%bd-%d0%bc%d0%b0%d1%82/", "text": "30 кубически метра едра иглолистна строителна дървесина осигурява Югозападното държавно предприятие за възстановяване на   в приюта на отец Иван в село Нови хан. На 3 януари представители на ЮЗДП се срещнаха с архимандрит Йоан- председател на Сдружение „Дом за сираци Свети Николай”, за да уточнят какви са необходимите количества дървен материал за изграждане на нова покривна конструкция на мястото на унищожената. В близките дни дарението ще бъде доставено на място. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Горско стопанство осигури дървен материал за ремонт на изгорелия покрив на приюта в Нови Хан"}
{"url": "https://trud.bg/%d0%bd%d0%be%d0%b2%d0%b0-%d0%b4%d0%b5%d1%82%d1%81%d0%ba%d0%b0-%d0%b3%d1%80%d0%b0%d0%b4%d0%b8%d0%bd%d0%b0-%d1%89%d0%b5-%d1%81%d1%82%d1%80%d0%be%d1%8f%d1%82-%d0%b2%d1%8a%d0%b2-%d0%b2%d0%b5%d0%bb%d0%b8/", "text": "Нова детска градина ще бъде построена в квартал „Зона В“ във Велико Търново. Добрата новина от края на миналата година бе потвърдена по време на общественото обсъждане на проекта за Бюджет – 2018. Изработването на проекта е инициирано от кмета на Старата столица Даниел Панов. С решение на правителството вече са осигурени средствата за строителството, което се очаква да започне през лятото. В края на миналата година Общинският съвет одобри предложението за изкупване на избрания терен в жилищния комплекс. Новата детска градина ще е с капацитет за 120 деца. Предстои провеждането на процедурите за отчуждаване на поземления имот и за избиране на изпълнител на строителство и строителен надзор. „Изграждането на нова детска градина се налага, тъй като през последните две години населението на Велико Търново се увеличава, а раждаемостта е с рекордни положителни стойности. Има много семейства, които се завърнаха от чужбина. Има и фамилии от съседни градове, които работят в Старата столица, а децата им посещават нашите детски градини“, коментира Даниел Панов. Той посочи, че е започната процедура и за довършването на новия корпус към ДГ „Здравец“. За последно детска градина във Велико Търново е строена през далечната 1981 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Нова детска градина ще строят във Велико Търново"}
{"url": "https://trud.bg/%d0%b1%d0%b5%d1%80%d0%b1%d0%b0%d1%82%d0%be%d0%b2-%d1%81%d0%b5-%d0%b7%d0%b0%d0%b2%d1%8a%d1%80%d0%bd%d0%b0-%d0%b2-%d0%b8%d0%b3%d1%80%d0%b0-%d0%b7%d0%b0-%d0%ba%d0%b5%d1%80%d0%b0%d0%bb%d0%b0/", "text": "След близо месец възстановяване Димитър Бербатов се завърна в игра. Нападателят започна като титуляр за „Керала Бластърс“ при равенството 1:1 като домакин на „Пюн Сити“. Голямата звезда на „жълто-сините“ игра само през първата част преди да бъде заменен на почивката. Двубоят пък бе дебютен за новия наставник и добър приятел на българина, бившият страж Дейвид Джеймс. Марселиньо откри за гостите, а съотборникът на Берба, холандецът Сифнеос изравни след почивката.  Така „Керала“ остана с едва един успех след първите 8 кръга.  За Бербатов това бе 5-ти мач в местния шампионат и все още няма попадение. Последният му гол датира от 17 януари 2016 година, когато бе точен за ПАОК в срещата с „Верия“ от шампионата на Гърция.", "date": "2018.01.04", "title": " Бербатов се завърна в игра за „Керала“"}
{"url": "https://trud.bg/%d0%b5%d1%82%d0%be-%d0%b3%d0%be-%d1%80%d0%be%d1%81%d0%b5%d0%bd-%d0%b0%d0%bd%d0%b3%d0%b5%d0%bb%d0%be%d0%b2-%d0%b8%d0%b7%d0%b4%d0%b8%d1%80%d0%b2%d0%b0%d0%bd-%d0%b7%d0%b0-%d1%83%d0%b1%d0%b8%d0%b9%d1%81/", "text": "За общодържавно издирване е обявен 56-годишният Росен Желев Ангелов, съобщи пресцентърът на МВР. Мъжът е търсен във връзка с шесторното убийство в Нови Искър. Има вероятност той да е въоръжен и опасен. Хората, които имат информация за местонахождението на издирвания, могат да подават сигнали на тел. 112 или в най-близкото поделение на МВР при гарантирана анонимност.", "date": "2018.01.04", "title": " Ето го Росен Ангелов, издирван за убийствата в Нови Искър\t\t\t"}
{"url": "https://trud.bg/%d0%ba%d0%be%d1%81%d0%be%d0%b2%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b7%d0%b0%d0%bb%d0%be%d0%b2%d0%b8-47-%d0%ba%d0%b3-%d0%bc%d0%b0%d1%80%d0%b8%d1%85%d1%83%d0%b0/", "text": "Косовската полиция залови 47 кг марихуана, три пистолета, муниции, осем телефона, 2725 евро, 100 динара и три автомобила и арестува шест души в две села в района на Прищина, съобщиха косовското радио и телевизия. Арестуваните са предадени на провосъдието и им е определен арест, информира БТА. Това е първото залавяне на наркотици в Косово за 2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Косовската полиция залови 47 кг марихуана и арестува шестима души"}
{"url": "https://trud.bg/%d0%b1%d0%b0%d0%bd%d1%81%d0%ba%d0%b0%d0%bb%d0%b8%d0%b8-%d0%b8%d0%b3%d1%80%d0%b0%d1%85%d0%b0-%d1%85%d0%be%d1%80%d0%be-%d0%bd%d0%b0-%d0%b3%d0%bb%d0%b0%d0%b2%d0%bd%d0%b8%d1%8f-%d0%bf%d1%8a%d1%82-%d1%81/", "text": "Участниците в   в подкрепа на решението от 28 декември, с което правителството одобрява частичното изменение на плана за управление на Национален парк „Пирин“, затвориха междунариодния път Е-79 с кръшно хоро. Хората се намират край Симитли, на разклона за Банско и затвориха пътната артерия, която води към Гърция. Образувала се е километрична колона от леки автомобили и тирове, предава кореспондетът на „Труд“ за региона. Банскалии заявиха, че са гневни, че стават заложници на една мръсна политическа игра от страна на зелените мафиоти: „Тия протестират, за да защитят парите си, които им плащат отвън, защото иначе, ако останат без финансиране ще умрат от глад“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Банскалии играха хоро на главния път (СНИМКИ)"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b8%d0%bd%d0%b4%d0%b8%d0%b9%d1%86%d0%b8-%d0%bf%d0%be%d0%bf%d0%b0%d0%b4%d0%bd%d0%b0%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%b2-%d0%bf%d0%bb%d0%be/", "text": "Районна прокуратура-Пловдив привлече като обвиняеми по бързо производство Кулжит С., на 34 г., и Амандиип С., на 34 г., двамата граждани на Индия, за това, че извършили непристойни действия, грубо нарушаващи обществения ред и изразяващи явно неуважение към обществото, които се отличават с изключителен цинизъм и дързост. Това съобщиха от Апелативна прокуратура-Пловдив. Спрямо Амандиип С. е повдигната и обвинение и за причиняване на лека телесна повреда на полицейски орган. До момента е установено, че на 2 януари 2018 г. в гр. Пловдив, в централната част, двамата обвиняеми извършили хулигански действия, за което бил подаден сигнал на тел. 112. На място пристигнал дежурен екип на полицията и при опит да бъде задържан обвиняемият Амандиип С. нанесъл телесна повреда на един от служителите на МВР, като го ударил в областта на ръката и крака. Двамата обвиняеми били отведени в 4 РУ на МВР-Пловдив, където продължили да буйстват, като блъскали вратата на арестното помещение, отправили обиди към служителите на МВР. Те са задържани за срок от 72 часа с постановление на наблюдаващия прокурор. Разследването по случая продължава, назначени са експертизи. Установено е, че обвиняемият Кулжит С. е постоянно пребиваващ в България, а обвиняемият Амандиип С. е индийски гражданин с документ за самоличност, издаден от Германия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Двама индийци попаднаха в ареста в Пловдив за хулиганство"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%80%d0%be%d0%b2-%d0%bd%d0%b0-%d1%81%d0%bd%d0%b5%d0%b6%d0%bd%d0%be%d1%82%d0%be-%d1%81%d0%b2%d0%b5%d1%82%d0%be%d0%b2%d0%bd%d0%be/", "text": "Още един български ас е поканен на неофициалното световно първенство върху сняг в швейцарския курорт Ароза. След Красимир Балъков да участва в световния отбор предложение получи Петър Александров. Най-известният българин в Швейцария вече е потвърдил. Балъков обаче отказа заради новите си ангажименти с „Етър“. Така Александров сам ще си партнира с исландската легенда Ейдур Гунйорсен в атаката на звездите, събрани от цял свят, чийто треньор за втора година поред ще е Ото Рехагел. Българският нападател ще има атрактивна задача в мача срещу Германия. Вратар на шампионите от миналата година е Тим Вийзе. Бившият национален страж от няколко години е участник в боевете по кеч и е около 130 килограма. Вийзе редовно влиза в жълтата хроника и със спортните автомобили, които кара и го спират полицаи. Петър Александров вече два пъти е бил голмайстор №1 на неофициалното световно първенство в Ароза. Двукратният стрелец номер едно на швейцарския футбол с „Ксамакс“ и „Люцерн“ сега е свободен, след като ангажиментите му с нападателите на „Цюрих“ приключиха преди Нова година. Мачовете в Ароза ще бъдат на 11 и 12 януари. Миналата година Германия спечели четиристранния турнир върху замръзналото алпийско езеро. Традиционно другите участници са домакинът Швейцария, Холандия и световният отбор.", "date": "2018.01.04", "title": " Александров на снежното световно"}
{"url": "https://trud.bg/%d0%b7%d0%b0%d1%81%d0%b5%d0%b4%d0%b0%d0%b2%d0%b0-%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%b7%d0%b0-%d0%b4%d0%b5%d1%82%d0%b5%d1%82%d0%be-%d0%b2-%d1%81%d0%b2%d0%b8%d1%89%d0%be%d0%b2/", "text": "Комисия за детето към община Свищов бе свикана във връзка с предизвикания пожар, в края на миналата година, от непълнолетен младеж в село Овча могила. Комисията, в която участват представители на общинската администрация, РУ на МВР, Регионално управление на образованието, дирекция „Социално подпомагане“, Местната комисия за борба срещу противообществените прояви на малолетните и непълнолетните, и двама психолози от ДЦДУ и ЦОП, се събра спешно, за да вземе решение за адекватни мерки в подкрепа и закрила на детето предизвикало пожара, и защита безопасността на жителите на село Овча могила. На работната среща, представителите на институциите в състава на Комисията, изразиха своите становища относно възможните законосъобразни мерки, които биха могли да се предприемат и въз основа на които да се осигури професионална подкрепа на детето, и неговото семейство. На разширеното заседание, по покана на председателя на комисията и заместник-кмет Анелия Димитрова, присъстваха също и кметът на община Свищов Генчо Генчев, кметът на с. Овча могила Нели Великова, районният прокурор Блага Георгиева, и началникът на РУ Полиция гл. инсп. Момчил Златев. След продължилата повече от час среща, комисията се обедини около конкретни решения за незабавни действия, относно предотвратяване на бъдещи противообществени прояви от страна на детето, с цел неговата безопасност и безопасността на жителите на селото. Ключов момент за благоприятното развитие на събитията и в полза на детето, ще бъде съдействието от страна на неговите родители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Заседава Комисията за детето в Свищов"}
{"url": "https://trud.bg/%d1%83%d0%b1%d0%b8%d0%b5%d1%86%d1%8a%d1%82-%d0%bb%d1%8e%d0%b1%d0%be%d0%b2%d0%bd%d0%b8%d0%ba-%d0%bd%d0%b0-%d0%ba%d0%b5%d1%82%d0%b8/", "text": "MВР обяви за издирване 56-годишния Росен Ангелов, заподозрян за шесторното убийство в Нови Искър. Мъжът е въоръжен и много опасен. Той е бивш любовник на жертвата Кети, която го изоставила, след като преди 4 години се запознала с Неделчо. Както „Труд” писа вчера, водещата версия за екзекуцията е ревност, а не замесване в измами с ДДС. Росен Ангелов е лежал в затвора за педофилия през 80-те години. Има регистрция в МВР за блудство. Той е родом от Балчик, но непрекъснато сменял местожителството си. Преди около 10 години е живял и в Нови Искър. Вчера не стана известно колко време е продължила любовната му връзка с Кети и дали той е баща на убитата 16-годишна Нанси. За него се знае още, че се е интересувал от военни тактически действия и е запален планинар. Неотдавна се върнал от чужбина и най-вероятно е следил семейството няколко дни, преди да нападне къщата в Нови Искър. На разпитите близки на Кети разказали, че тя е имала връзка с бивш затворник, с когото се разделя преди четири години, когато се влюбила в 3 години по-младия от нея Неделчо. Последвала раздяла и Кети заживяла с новия си приятел, но Росен не можал да й прости. Роднините разказали, че бившият й любовник я следял и заплашвал, но в същото време се боял от Неделчо. От своя страна, Кети по всякакъв начин във фейсбук се опитвала да покаже, че обича новия си приятел, приема неговия син като свое дете и че дъщеря й Нанси се чувства прекрасно в новото семейство. Предварителните заключения засега са, че убиецът е влязъл в къщата първо в кухнята на първия етаж. Там е застрелял Неделчо и синът му Георги. Използвал е много патрони, за да елиминира двамата силни мъже – Неделчо е с внушителна мускулатура, Георги – също, тъй като е бивш състезател по гребане. Минал е в съседната стая и е убил 72-годишната майка на Кети – Еленка Бурджиева, която лежала в леглото.  Изстрелите не се чували на горния етаж, където били Кети с дъщеря й Нанси и нейния приятел Боби. Там работел телевизор с усилен звук или била пусната музика. Дори и дотам да е достигнал пукот – било е Нова година и вероятно тримата на втория етаж са допуснали, че някой наблизо хвърля пиратки. Убиецът извлачил труповете на Неделчо и Георги в стаята при бабата, върнал се в кухнята и заключил вратата. Видял, че е стъпил в кръв и оставя отпечатъци по пода. Опитал да избърше пода и обувките си, но явно не е успял, тъй като негов отпечатък бил намерен на стълбите. Появил се изневиделица на втория етаж и още преди Кети да осъзнае какво се случва, застрелял пред очите й Нанси и Боби. Хванал Кети за ръката, малко над лакътя. Там не се опитвал да заличава следите си. Извел Кети от къщата и я качил насила на предната седалка в семейния джип БМВ Х5. Като планинар познавал района около Нови Искър и карал по черния път до местността „Партизанките”, като през цялото време държал Кети на мушка. Когато пристигнали, слязъл и минал откъм нейната страна. Свалил я отново насила. Възможно е в този момент Кети да се опитала да се съпротивлява и тогава да е била застреляна в близост до джипа. В тъмницата в ранните часове на 1 януари убиецът тръгнал пеша по познатите му пътеки през гората, без да се връща в Нови Искър, а продължил към с. Луково, където разследващите смятат, че неотдавна е взел вила под наем. Криминалисти проведоха вчера мащабна спецакция по издирването на убиеца, екзекутирал 6-членното семейство в Нови Искър навръх Нова година. Още през деня стана ясно, че издирваният е мъж на име Росен Ангелов, който е бил близък на 44-годишната Кети Кюхова – последната открита жертва от семейството, а мотивът за отмъщението е ревност. Акцията започна в горите край Нови Искър, но след това продължи и към село Луково, където бяха изпратени няколко буса с полицаи и жандармеристи. В района имаше и спецполицаи от отряд „Кобра“ и следови кучета. Първоначално разследващите опитали да заблудят журналистите и твърдели, че провеждат рутинна операция срещу битовата престъпност. В Луково обаче бяха забелязани и спецполицаи от отдела за разследване на убийства от националната полиция. Те търсели заподозрения в селото, а след това и във вилната зона и в гористата местност. Хора от селото разказаха, че спецченгета обикаляли и показвали снимка на мъж, който е издирван за тежкото престъпление. Според тях обаче той не бил местен. Разследващите проверяваха и дали той е наел къща в района или се укрива в някоя от вилите. Всички входове и изходи на селото бяха блокирани и подложени на щателна проверка. В следобедните часове разследващите включиха и хеликоптер в акцията по издирването. По-късно бе открит мобилен телефон, за който се предполага, че е на убитата Кети. Кметът на Луково Румен Колев отказа коментар за акцията в селото с думите: „Не мога да ви кажа какво търсят служителите на МВР“. Той не пожела и да коментира дали криминалисти са му показали снимка на мъжа, когото издирват. „Селото е с 274 жители. Имаше и 300 полицаи. Това вдъхва спокойствие у местните жители“, коментира Колев. Анализът на следите до момента сочи над 90% вероятност, че убиецът и на шестте жертви е един. Ако е имал съучастник, той не е влизал в къщата, нито е пътувал с джипа до безлюдната местност на 3 км от Нови Искър. Това научи „Труд” от криминалисти вчера следобед, часове преди МВР да обяви за издирване заподозреният Росен Ангелов. Намерените гилзи и куршуми, извадени от телата, почти със същия процент вероятност показват, че е стреляно с едно оръжие – малокалибрен пистолет, наричан още флоберков. Разследващите обаче не бяха категорични, че тези изводи са окончателни, тъй като предстои в близките дни да се прави следствена възстановка на местопрестъплението, а нарезите по куршумите тепърва да се изследват за съвпадения под микроскоп. Жертвите не са били връзвани, удряни или измъчвани от извършителя, сочат друга група от доказателствата. Единствено Кети има синини от пръстите на килъра, който я е стискал за ръката над лакътя, докато я влачил насила към джипа БМВ Х5. Вчера обаче все още не стана ясно дали при аутопсията са открити и други следи от насилие по тялото на жената и дали тя по някакъв начин се е опитала да се съпротивлява и това да е принудило убиецът да я застреля по-бързо в местността „Партизанките” край Нови Искър.  Шестте жертви в Нови Искър са убити с късоцевно малокалибрено оръжие. Използваните патрони не са с усилена мощност, т. нар. магнум. Но какъв точно е пистолетът, тепърва ще се уточнява, научи „Труд” от близки до разследването. Има много видове такива пистолети. Широко разпространени са тези за спортна стрелба с пълнител до 10 патрона. Произвеждат се и револвери. Има и пистолети за самоотбрана от известни марки като „Валтер”, „Берета” и др.  В Русия е масов 22-калибровия пистолет „Марголин”, който е за спортна стрелба. Разработен е през 50-те години на миналия век. Стандартният пълнител е от 10 патрона.  Оръжейни експерти обясниха пред „Труд”, че стандартното флоберково оръжие не е много мощно. Има и револвери и ловни карабини, които са за боеприпаси с усилена мощност.  Пистолетите са много прецизни, звукът е по-тих и нямат почти никакъв откат, което позволявало да се използват дори и от жени. Патронът им е без капсула. Най-често такива оръжия били предпочитани от неопитни хора, които стрелят по стрелбища. Боеприпасите за тях са сравнително евтини – от 5 до 30 стотинки. Режимът за закупуването и носенето на малокалибреното оръжие е като за всички останали.", "date": "2018.01.04", "title": " Убиецът – любовник  на Кети?\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b7%d0%b0%d0%ba%d1%80%d0%b8-%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%89%d0%b0-%d0%b8%d0%b7/", "text": "Американският президент Доналд Тръмп закри своята анкетна комисия, която проверяваше съществуващи, според него, измами на миналогодишните президентски избори в Съединените щати, предаде Франс прес, цитирана от  Създаването на ръководената от вицепрезидента Майк Пенс комисия предизвика остри реакции от редица щати, които отказаха да предоставят исканата информация. Според тях сведения като номер на социална осигуровка или статистика на гласуванията може да бъдат използвани за лишаване на някои хора от правото им на глас. През ноември 2016 г. Тръмп спечели изборите с повече електорални гласове, но съперничката му Хилари Клинтън получи от редовите избиратели около три милиона повече гласа в национален мащаб, припомня Франс прес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Тръмп закри комисията, разследваща измами на президентските избори"}
{"url": "https://trud.bg/%d0%b0%d0%b5%d1%86-%d0%b1%d0%b5%d0%bb%d0%b5%d0%bd%d0%b5-%d0%bc%d0%be%d0%b6%d0%b5-%d0%b4%d0%b0-%d0%b8%d0%b7%d0%bb%d0%b5%d0%b7%d0%b5-%d0%bd%d0%b0-%d0%bf%d0%b5%d1%87%d0%b0%d0%bb%d0%b1/", "text": "Проектът АЕЦ „Белене“ може да излезе на печалба, но при определени финансови условия, смятат от БАН.  АЕЦ “Белене” може да излезе на печалба и реализацията на проекта е възможна. Това обаче ще стане, ако изграждането на втората атомна централа се реализира само от държавата или има участие на частен инвеститор и заедно с това цената на тока е висока, а лихвите по заема за проекта са ниски. Това става ясно от доклада на Българската академия на науките (БАН) за възможностите за реализация на проекта. БАН публикува пълните два доклада, поръчани от Българския енергиен холдинг (БЕХ). Първият доклад е с обем 272 страници и се отнася за общото състояние на енергийната система и за алтернативите за задоволяване на нуждите на потребителите на ток. Вторият доклад е от 95 страници и разглежда различни варианти за реализация на проекта АЕЦ “Белене” на пазарен принцип. Като идеята е активите и пасивите на НЕК, свързани с проекта АЕЦ “Белене”, да бъдат отделени в друго търговско дружество, което след това да бъде приватизирано. Общият извод от комплексния анализ за мощностите в страната и региона показва необходимост от нови базови мощности от порядъка на 2000 MW, които могат да бъдат и ядрени, посочват от БАН. До 2050 г. предстои извеждане от експлоатация на основните блокове на АЕЦ “Козлодуй”. Затова построяването на нова ядрена мощност може да се разглежда като заместваща, пише в доклада. По отношение на финансовите параметри на проекта се разглеждат около 90 различни сценарии. Крайното заключение е, че реализацията на АЕЦ “Белене” е възможна, при условие, че бъдат постигнати определени финансови параметри. Проектът е жизнеспособност, ако лихвите по заема за проекта са от порядъка на 3-3,5%, а цената на тока е висока.  При различните разгледани от БАН сценарии, борсовата цена на тока в България се очаква да варира в границите между 48,8 евро/МВтч и 61,1 евро/МВтч през 2020 г., и между 62,1 и 74,2 евро/МВтч през 2030 г.", "date": "2018.01.04", "title": " АЕЦ “Белене” може да излезе на печалба\t\t\t"}
{"url": "https://trud.bg/%d1%8e%d0%b6%d0%bd%d0%b0-%d0%ba%d0%be%d1%80%d0%b5%d1%8f-%d0%b8-%d1%81%d0%b0%d1%89-%d0%be%d1%82%d0%bb%d0%b0%d0%b3%d0%b0%d1%82-%d0%b2%d0%be%d0%b5%d0%bd%d0%bd%d0%b8%d1%82%d0%b5-%d1%83%d1%87%d0%b5%d0%bd/", "text": "Президентите на Южна Корея и САЩ Мун Дже-ин и Доналд Тръмп са се съгласили в четвъртък да отложат общите военни учения по време на Зимните Олимпийски игри, които трябва да се проведат следващия месец в южнокорейския зимен курорт Пьончан, предава местната информационна агенция  , като се позовава на съобщение от пресслужбата на южнокорейското президентство. Това се е случило по време на телефонен разговор между двамата лидери, а инициатор на отлагането е бил президентът на Южна Корея. „Вярвам, че можем да помогнем много за успеха на Зимните Олимпийски игри в Пьончан ако отложим общите военни учения между Южна Корея и САЩ, които трябва да се проведат по същото време като Олимпиадата, разбира се, ако Северна Корея не предприеме нови провокации“, е заявил Мун.  Президентът на САЩ се е съгласил, заявявайки, че Мун може да каже на Северна Корея, че по време на Олимпиадата няма да се провеждат военни маневри. Разговорът между Мун и Тръмп се проведе един ден, след като двете Кореи се разбраха да отворят отново комуникационни канал между тях, като прелюдия към продължаването на преговорите на ниво правителства за първи път от декември 2015 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Южна Корея и САЩ отлагат военните учения по време на зимната олимпиада"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%bf%d1%80%d0%be%d0%b2%d0%b5%d0%b6%d0%b4%d0%b0-%d0%b5%d0%b2%d0%b0%d0%ba%d1%83%d0%b0%d1%86%d0%b8%d0%be%d0%bd%d0%bd%d0%be-%d1%83%d1%87%d0%b5/", "text": "Тази вечер след 20 часа ще се проведе противопожарно и евакуационно учение в района на НДК, съобщиха от МВР. В учението ще участват служители на СДВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Полицията провежда евакуационно учение при НДК тази вечер"}
{"url": "https://trud.bg/422-%d0%bc%d0%bb%d0%bd-%d0%bb%d0%b2-%d0%bd%d0%b0-%d0%b4%d0%b5%d0%bd-%d0%b3%d1%83%d0%b1%d0%b8-%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0%d1%82%d0%b0-%d0%b7%d0%b0%d1%80%d0%b0%d0%b4%d0%b8/", "text": "Близо 422 милиона лева губи българската икономика за всеки неработен ден през тази година. Това изчисли за “Труд” Васил Велев, председател на Асоциация на индустриалния капитал в България. “Според средносрочната бюджетна прогноза на правителството брутният вътрешен продукт през 2018 г. ще бъде 105 609 000 лева. Прието е, че средно на ден произвеждаме 0,4% от този брутен продукт. Или с всеки неработен ден пропускаме да създадем близо 422 млн. лева”, обясни изчисленията Велев. През тази година ще работим 249 дни, вместо 252, колкото сме работили преди да се промени методиката за определяне на почивките заради празниците. Според новото правило, ако празникът се пада в събота или неделя, неработен е следващият понеделник. Така се оказва, че през 2018 г. ще почиваме 3 дни повече. “Или за тези дни няма да произведем 1,267 млрд. лева БВП. Като имаме предвид, че 37% от него се преразпределя в бюджета, то загубите за хазната ще са в размер на 467 милиона лева”, допълни председателят на АИКБ. Според бизнеса обаче от почивните дни губят  и работниците. Причината е, че в производството например заплатата се изчислява на база заработено, а не е постоянна величина. “Средната заплата у нас е 1037 лева, по данни на НСИ за последното тримесечие на 2017 г. Правителството залага ръст от 6,6% за тази година, което означава, че тя ще стигне 1105 лева или 13 265 лв. за година. Ако разделим сумата на 249 работни дни, излиза, че на ден получаваме по 53 лева”, обясни Васил Велев. По думите му, като не работим тези 3 дни, на практика заплатата ни намалява с близо 160 лева. Първият дълъг уикенд тази година ще бъде около 3 март, който се пада в събота, и ще се почива до 5-и. Втората поредица почивни дни ще бъде за  Великден –  от 6 до 9 април. Третият дълъг уикенд ще е за 6 май – Гергьовден, който е в неделя. Четвъртата почивна поредица дни ще е за Деня на независимостта – 22 септември, който се пада в събота. Най-дългата почивка тази година ще е около Коледа, когато ще се почива цели 5 дни – от събота до сряда.", "date": "2018.01.04", "title": " 422 млн. лв. на ден  губи икономиката заради празниците\t\t\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b8%d0%b7%d0%b4%d0%b0%d0%b4%d0%b5-%d0%b7%d0%b0%d0%bf%d0%be%d0%b2%d0%b5%d0%b4%d0%b8-%d0%b7%d0%b0-%d0%b0%d1%80%d0%b5%d1%81%d1%82%d0%b8-%d0%bd%d0%b0-70-%d0%b4/", "text": "Турски прокурори са издали заповеди за арести на 70 души, сред които 58 войници, предаде  . Акцията е част от разследване, насочено срещу привърженици на мюсюлманския проповедник Фетуллах Гюлен, когото Анкара обвинява за организирането на опита за преврат от юли 2016 година. Операцията е била фокусирана в централната турска провинция Коня, като полицията е извършила едновременни внезапни проверки на адреси в 27 провинции. 12 от заподозрените лица по-рано са били уволнени от турските въоръжени сили. След неуспешния опит за преврат над 50 хиляди души, сред които служители на силите за сигурност и държавни служители, бяха задържани и очакват процеса си. Около 150 хиляди са уволнени или отстранени от работа. Правозащитни групи твърдят, че мерките са опит да бъде заглушено несъгласието. Правителството настоява, че те са необходими заради заплахата за сигурността, пред която е изправена Турция. При събитията от юли 2016 година бяха убити 250 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Турция издаде заповеди за арести на 70 души, заподозрени за връзки с Гюлен"}
{"url": "https://trud.bg/%d0%bf%d1%80%d0%b5%d0%b4%d0%bf%d0%be%d0%bb%d0%b0%d0%b3%d0%b0%d0%b5%d0%bc%d0%b8-%d1%80%d1%83%d1%81%d0%ba%d0%b8-%d1%81%d0%b0%d0%bc%d0%be%d0%bb%d0%b5%d1%82%d0%b8-%d1%81%d0%b0-%d0%b1%d0%be%d0%bc%d0%b1/", "text": "Предполагаеми руски самолети са убили най-малко 20 цивилни граждани и са ранили повече от 40 души рано тази сутрин, след като са пуснали бомби над две жилищни сгради в обсаден бунтовнически анклав източно от сирийската столица, предаде Ройтерс. Местни жители и сирийският Център за наблюдение на човешките права, със седалище в Лондон, съобщават, че най-малко четири бомби са разрушили двете сгради в град Мисраба. Видеокадри в социалните мрежи показват как спасителни работници вадят от руините деца и жени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Предполагаеми руски самолети са бомбардирали и убили най-малко 20 цивилни граждани в Сирия"}
{"url": "https://trud.bg/%d0%b4%d0%b5%d1%81%d0%b5%d1%82-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b8%d0%b7%d0%b1%d1%83%d1%85%d0%bd%d0%b0/", "text": "Десет души загинаха при пожар, избухнал тази сутрин в цех на обувна фабрика в руската Новосибирска област. Това съобщиха днес служби на министерството на извънредните ситуации, предаде ТАСС. В хангара, където са разположени производството и складът, са открити 10 тела на загинали, каза източник от спасителните служби, съобщи БТА. По предварителни данни всички те – граждани на Китай и на Таджикистан, са работели в производството или в склада. Още не се знае колко души са се намирали в помещението при избухване на пожара в местното с. Чернореченский. В хангара са се запалили материали за производство на обувки и готова продукция, които отделят много токсичен дим, отбелязва агенцията. Пожарът, обхванал 2000 кв. метра, на практика е потушен, на мястото работят криминалисти и психолози. Въздушните проби не показаха надхвърлящи нормите концентрации на вредни вещества в обитаемата част от района, информира министерството на извънредните ситуации. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.04", "title": " Десет души загинаха при пожар, избухнал в сибирска фабрика за обувки"}
