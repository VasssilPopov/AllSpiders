{"url": "https://trud.bg/%d0%b1%d1%80%d0%b0%d0%b7%d0%b8%d0%bb%d1%81%d0%ba%d0%b8-%d1%81%d0%b0%d0%bc%d0%be%d0%bb%d0%b5%d1%82-%d0%b4%d0%be%d0%ba%d0%b0%d1%80%d0%b0-23-%d1%82%d0%be%d0%bd%d0%b0-%d1%85%d1%83%d0%bc%d0%b0%d0%bd%d0%b8/", "text": "Самолет от военновъздушните сили на Бразилия (ФАБ) с 23 тона сухо мляко и 500 комплекта за оказване на първа помощ е пристигнал на границата с Венецуела, съобщава РИА Новости. Самолетът е излетял от Порту Алегре в южната част на Бразилия и се е приземил в 10:05 местно време (16:00 българско) в столицата на граничния щат Рорайма Боависта, на 215 км от границата. По-рано в четвъртък в Боависта пристигнаха три камиона с 51 тона ориз и захар. В момента цялата хуманитарна помощ се съхранява в хангар в авиобаза в града. Правителството на Николас Мадуро няма намерение да позволява внасянето на хуманитарната помощ. Венецуелският лидер обяви, че изцяло затваря наземната граница с Бразилия и разглежда възможността за затваряне и на тази с Колумбия. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tБразилски самолет докара 23 тона хуманитарна помощ на границата с Венецуела\t\t\t"}
{"url": "https://trud.bg/%d1%80%d1%83%d1%81%d0%b8%d1%8f-%d0%b7%d0%b0%d0%b1%d1%80%d0%b0%d0%bd%d1%8f%d0%b2%d0%b0-%d0%be%d1%82%d0%b3%d0%bb%d0%b5%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%bc%d0%b5%d1%87%d0%ba/", "text": "Руското министерство на природните ресурси е съставило списък с животни, за които предлага забрана да бъдат отглеждани като домашни любимци. Сред тях са големи котки, паяци, скорпиони и морски бозайници. Това е посочено в проекторезолюция, публикувана на уебсайта на правителството, съобщи БГНЕС. Според министерството списъкът е в допълнение към закона за жестоко отношение към животните, приет миналия декември. „Целта на приемането на това постановление на правителството е да се състави списък на забранените за притежаване животни. В момента в домашни условия, извън традиционните домашни животни, има много видове диви животни, включително екзотични, внесени на територията на Русия“, се посочва в мотивите към текста. Според документа списъкът на забранените за отглеждане животни ще включва големи хищни животни (тежащи повече от 20 кг като възрастни), включително представители на мечките и големите котки; отровни животни, които са опасни за хората (паяци, скорпиони); както и морските бозайници и големите животни, за които ще е трудно да се създадат приемливи условия за живот. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tРусия забранява отглеждането на мечки, паяци и скорпиони за домашни любимци\t\t\t"}
{"url": "https://trud.bg/%d0%b5%d1%81-%d0%be%d1%87%d0%b0%d0%ba%d0%b2%d0%b0-%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%b4%d0%b0-%d0%bf%d0%be%d0%b8%d1%81%d0%ba%d0%b0-%d1%82%d1%80%d0%b8%d0%bc%d0%b5%d1%81%d0%b5/", "text": "Европейският съюз очаква от британския премиер Тереза Мей да бъде принудена да поиска тримесечно отлагане на Брекзит, съобщава Bloomberg, като се позовава на двама различни неназовани източници от Брюксел. Дискусиите между двете страни показват, че Мей ще поиска удължаване на двугодишния преговорен период, ако британският парламент подкрепи сделката за Брекзит, но тя не бъде подписана до срещата на върха на ЕС на 21-22 март. ЕС вижда това като „техническо разширение“, за да даде време на британския парламент да приеме необходимото законодателство, свързано с излизането на Лондон от Съюза. Всичко, което е по-дълго от три месеца, ще постави Великобритания под натиск да вземе участие в европейските избори на 23-26 май, нещо, което двете страни искат да избегнат, добавя още американската агенция. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tЕС очаква Тереза Мей да поиска тримесечно отлагане на Брекзит\t\t\t"}
{"url": "https://trud.bg/%d0%bc%d0%b0%d1%81%d0%be%d0%b2%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8-%d0%bd%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d1%82%d0%b8-%d0%b2-%d1%80%d1%83%d0%bc%d1%8a%d0%bd/", "text": "Прокурори и съдии в различни градове в Румъния започват протести срещу изменения в правосъдното законодателство, извършени чрез прието тази седмица извънредно постановление, съобщава БТА. Около 200 магистрати протестираха мълчаливо на стълбите пред Апелативния съд в Букурещ. Същевременно около 100-150 граждани, подкрепящи протеста на магистратите, скандираха „Дръжте се, не се предавайте“ и „Почит към магистратите“. В редица други градове като Тимишоара, Орадя, Констанца се състояха подобни протестни акции. Правителството използва във вторник извънредно постановление, за да промени правосъдните закони, ограничавайки някои от правомощията на магистратите. Постановлението, изготвено от правосъдния министър Тудорел Тоадер, променя процеса на назначаване на прокурорите на ръководни постове и намалява надзора над специален отдел, разследващ магистратите, който според критиците е създаден с цел сплашване. Първи обявиха своя протест днес съдиите от Окръжния съд в град Клуж, които съобщиха, че ще спрат съдебната дейност за една седмица от понеделник. Подобен ход обяви и прокуратурата към съда в Констанца, където прокурорите решиха да спрат дейността си за три дни. Прокуратурата към Окръжния съд в Арджеш и прокуратурата към съда в град Питещ също заявиха, че ще спрат работа. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tМасови протести на магистрати в Румъния\t\t\t"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f%d1%82-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d1%81%d1%8a%d1%81-%d1%81%d1%8a%d0%b2%d0%b5%d1%82%d0%b8-%d0%ba%d1%8a%d0%bc-%d1%81/", "text": "Посланикът на Великобритания у нас, Ема Хопкинс, представи във официалната фейсбук страница на дипломатическата мисия актуална информация за британските граждани, живеещи в България, ако се стигне до негативния вариант на Брекзит без сделка след 29 март. Повод за видеосъобщението e законодателно проектопредложение на българското Министерство на вътрешните работи за процеса на пререгистрация на гражданите от Великобритания у нас, предаде  . „Според предложената схема британските граждани ще трябва да се регистрират до края на 2020 г., така че няма да се налага това да бъде направено спешно скоро след 29 март 2019 г.“, каза посланик Хопкинс. „Ще анализираме в детайли предложението и заедно с българските власти ще изработим насоки за британските граждани, които трябва да предприемат тази стъпка. Много е важно и ви препоръчваме, ако не сте регистрирани в България, а това е постоянното ви място на пребиваване, да го направите преди 29 март. Това е единственият начин да запазите правата си в случай на Брекзит и на Брекзит без сделка“, добавя тя. Заради многото запитвания, постъпили от британски граждани за възможностите за регистрация, работа в България и валидност на шофьорските книжки след Брекзит, тази седмица са проведени срещи освен в Министерството на вътрешните работи и в здравното ведомство. Предстоят разговори и в образователното министерство, както и с ръководството на Пътната полиция, информира британският посланик в София Ема Хопкинс. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tБританският посланик със съвети към сънародниците си у нас за Брекзит\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-43-%d0%b3%d0%be%d0%b4%d0%b8%d1%88%d0%b5%d0%bd-%d1%81%d1%82%d0%be%d0%bb%d0%b8%d1%87%d0%b0%d0%bd%d0%b8%d0%bd-%d0%b7%d0%b0-%d0%ba%d1%80/", "text": "При проведена полицейска операция на 20 февруари е задържан 43-годишен от София, извършил две кражби в особено големи размери от обекти в един от моловете на Варна. В акцията са участвали служители от Главната дирекция „Национална полиция“, ОДМВР-Варна, ОДМВР-Бургас и СДВР, под наблюдението на Районна прокуратура във Варна, съобщиха от МВР. Мъжът е регистриран за взломни кражби и е осъждан. Материалите са докладвани на прокуратурата и внесени във Варненския районен съд, който днес постанови постоянна мярка за неотклонение „задържане под стража“ на 43-годишния. Повдигнато му е обвинение., Работата по образуваните досъдебни производства продължава. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tЗадържаха 43–годишен столичанин за кражби от магазин във Варна\t\t\t"}
{"url": "https://trud.bg/%d0%b1%d0%b0%d0%b1%d0%b0-%d0%b2%d0%b5%d1%81%d0%b5%d0%bb%d0%b8%d0%bd%d0%ba%d0%b0-%d0%b8-%d0%b0%d0%b7-%d1%81%d1%8a%d0%bc-%d0%b6%d0%b5%d1%80%d1%82%d0%b2%d0%b0-%d0%bd%d0%b0-%d0%b8%d0%b7%d0%bc%d0%b0%d0%bc/", "text": "Взела заем, който ще изплаща 5 г. Баба Веселинка Г. – 79-годишната варненка, която бе задържана, докато прибира пари като муле на телефонни измамници, бе пуснат под домашен арест. Това реши състав на Варненския районен съд. Както писа “Труд”, нашенски цигани позвънили от Румъния на служебния телефон на варненски прокурор и му поискали 30 000 евро. Магистратът се съгласил и организирал акция за залавянето им. В капана паднала баба Веселинка, когато дошла да прибере плячката на циганите. “Аз съм невинна, а виновните излизат победители”, заяви старицата и разказа, че също е жертва на мургавите телефонисти. По думите й миналата година тя дала 17 000 евро. “Сега ме излъгаха с други 20 000 лв., които ме накараха да изтегля с договор, че ще хванат извършителя. Трябва да ги плащам още 5 години. Аз се доверих на човек от полицията, не знаех какво има в тези торбички”, вайкаше се старицата. За нея по-страшно от ареста бе, че заради заема ще й удържат месечно по 196 лв. от неголямата й пенсия. Бабата обаче нямаше отговор защо не е отишла в полицейско управление при истински полицаи, за да им се оплаче от измамите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tБаба Веселинка: И аз съм жертва на измамници (обзор)\t\t\t"}
{"url": "https://trud.bg/%d1%88%d0%b5%d1%84%d0%be%d0%b2%d0%b5%d1%82%d0%b5-%d1%81-64-%d0%bf%d0%be-%d0%b2%d0%b8%d1%81%d0%be%d0%ba%d0%b8-%d0%b4%d0%be%d1%85%d0%be%d0%b4%d0%b8-%d0%be%d1%82-%d0%b1%d0%b0%d1%87%d0%ba%d0%b0%d1%82/", "text": "Семействата на специалисти имат 21 945 лв. на година 465 лв. се падат средно на месец на човек от семейството Обикновените работници хапват повече калории от началниците си Ръстът на възнаграждението води до различно потребление на хляб, месо и плодове Доходите на семействата, в които поне един от съпрузите заема ръководна длъжност или има собствен бизнес, са с 64% по-високи от тези на домакинствата, в които всички са обикновени работници. Годишните доходи на едно домакинство са средно 12 836 лв., а на човек – 5586 лв., сочат данните на НСИ. Това прави по 465 лв. на човек на месец. Сумата е доста малка като се има предвид, че средната заплата за страната надмина 1200 лв. Но парите в едно домакинство се разделят между всичките му членове. Затова дори един от съпрузите да взима висока заплата, ако в семейството има пенсионер, безработен или дете, средният доход на човек пада значително. Но ако главата на семейството е на ръководен пост, като например мениджър или старши служител във фирма, средният годишен доход на домакинството скача на 26 777 лв. А на всеки от семейството се падат по 9 112 лв. годишно, което прави по 760 лв. на месец. Ако главата на домакинството е обикновен работник, средният доход на семейството за година е 16 368 лв. А на човек се падат само по 5 710 лв. годишно, или близо 475 лв. на месец. Ако главата на семейството е специалист в своята област, т.е. изпълнява специфични и отговорни задачи, но не е на ръководна длъжност, то средният годишен доход на домакинството е 21 945 лв., което прави по 1828 лв. на месец. На човек от домакинството се падат по 9030 лв. за година, или по 752 лв. на месец. Оказва се обаче, че дори човек да е мениджър, доходите от заплати в домакинството му са само с 40% по-високи от получените заплати в семействата на обикновени работници. По-високите доходи идват, ако човек има собствен бизнес и наети служители. Шефовете, които управляват собствената си фирма, носят в семейството над пет пъти повече пари от хората, които също работят за себе си, но са например майстори или със свободни професии и не ръководят персонал. Противно на очакванията, домакинствата, в които главата е мениджър или старши служител във фирма, консумират по-малко калории, отколкото семействата на работниците. В семействата на мениджърите и хората със собствен бизнес средно на ден се изяждат по 1927 калории на човек, докато в домакинствата на работниците изяждат по 2152 калории. Като в работническите семейства хапват повече хляб (81,1 кг. на човек за година при 57,1 кг. на човек в семействата на мениджърите), месо (31,6 кг. на човек годишно при 30,4 кг. в домакинствата с мениджъри) и месни продукти (14 кг. на човек при 11,9 кг. в семействата на шефовете). В семействата на мениджърите обаче ядат повече плодове (52,8 кг. на човек при 45,3 кг. в семействата на обикновени работници), както и малко повече домати, краставици, луканка, кашкавал, прясно и кисело мляко.   Мениджърите пушат по 992 цигари на година Собствениците на фирми имат по-големи разходи през свободното си време Но шефовете не живеят много по-здравословно от подчинените си, защото всеки член от домакинството им пуши средно по 992 цигари на година, при 829 цигари в семействата на работниците. В домакинствата на мениджърите се пие повече бира и вино, както и високоалкохолни напитки като ракия, водка и уиски. Семействата на мениджърите и старшите служители харчат за храна с 46% повече от работническите семейства. За дрехи и обувки мениджърите дават с 47% повече, а за свободно време и образование – над два пъти и половина повече от семействата, в които главата е обикновен работник. Оказва се, че шефовете купуват по-скъпа храна и ядат по-често в ресторанти, но по отношение на количествата храна няма голяма разлика от потреблението на работниците. Хората с по-висок професионален статус се отличават по това как прекарват свободното си време.   Програмистите взимат три пъти повече от фермерите Програмистите взимат над три пъти по-високи заплати от фермерите. Средната годишна заплата на заетите в сектора “Създаване и разпространение на информация и творчески продукти; далекосъобщения”, където влизат и софтуерните специалисти, е 32 636 лв., сочат данните на НСИ за 2018 г. Това прави по 2720 лв. на месец. В същото време заетите в селското, горско и римно стопанство получават само по 10 883 лв. годишно, или по 907 лв. на месец. На второ място по заплати след IT специалистите са финансистите. Заетите във сферата на финансите и застраховането получават средно по 22 843 лв. на година, или по 1904 лв. на месец, сочат данните на националната статистика. На много малко разстояние след тях с годишна заплата от 22 171 лв. са работещите в сферата на “Производство и разпределение на електрическа и топлинна енергия и на газообразни горива”. На месец се получават средно по 1848 лв. В страната има само още две сфери, в които хората взимат над 20 хил. лв. на година. Това са заетите в “Добивната промишленост” (20 318 лв.) и “Професионални дейности и научни изследвания” (20 084 лв.). Във всички останали сфери заплатите са значително по-ниски. Най-близко до челната петица са заетите в държавното управление с 15 232 лв. на година.   Депутати получават 1269 лв. и без да ходят в парламента  Пореден скандал за заплати на депутати, които не ходят в парламента, се разрази днес. Народните представители са единствените хора в България, които получават възнаграждения дори да не стъпват на работното си място. Защото в правилника на Народното събрание (НС) е записано, е им се полага 1/3 от месечното възнаграждение и още толкова от т.нар. представителни пари. Така само от основната си заплата те взимат 1269 лв. без да ходят в парламента. В четвъртък лидерът на БСП Корнелия Нинова обяви, че червената парламентарна група, която напусна НС, не желаят да получават възнаграждения. Председателят на парламента Цвета Караянчева отговори с писмо на Нинова. В него тя съобщава, че по действащия Правилник за организацията и дейността на Народното събрание (ПОДНС) възнаграждение се полага. Председателят на НС не разполага с правомощия еднолично да променя ПОДНС, посочва Караянчева. На свой ред Нинова й отговори във фейсбук като настоя да се гласува предложението на БСП за намаляване на депутатските заплати.   Вдигат с 10% парите на шофьорите в градския транспорт  С 10% ще се увеличи заплатата на работещите в четирите дружества на столичния градски транспорт, парите ще бъдат получени през март месец. Това съобщи председателят на постоянната транспортна комисия в Столичния общински съвет Екатерина Йорданова. По повод недостига на кадри в столичния градски транспорт кметът на София Йорданка Фандъкова заяви, че се търсят решения по проблема и категорично отрече възможността за разреждане на линиите. “Знаем за проблема с недостига на шофьори, което пък води до извънреден труд. Казвала съм много категорично на директорите на дружествата, че извънредният труд трябва да бъде в рамките на закона, в рамките на Кодекса на труда”, коментира Фандъкова. Тя отбеляза, че според синдикатите средната брутна работна заплата в дружествата е около 1500 лв., а на водачите тя е около 1800 лв. Относно искането на транспортните синдикати да се премахне нощния транспорт, кметът каза, че този вид обслужване е експериментална мярка и предстои да се види доколко е ефективна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tШефовете с 64% по-високи доходи от бачкаторите\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d1%82%d0%b0%d0%b4%d0%b6%d0%b8%d0%ba%d0%b8%d1%81%d1%82%d0%b0%d0%bd-%d0%b7%d0%b0%d0%b1%d1%80%d0%b0%d0%bd%d0%b8-%d0%b4/", "text": "Президентът на Таджикистан Емомали Рахмон разпореди да спре разпространението на песни, които го прославят, съобщи АФП. Рахмон (66 г.), който е начело на страната от 1992 г., бил притеснен от прекомерното популяризиране на неговата личност. Правителствената пропаганда редовно го представя като спасител, възстановил националното единство след кървавата гражданска война. Той се ползва с титлата водач на нацията, което позволява на него и семейството му да се радват на пожизнен имунитет и на други привилегии. Култ към личността на лидерите има в почти всички бивши съветски централноазиатски републики. Неотдавна властите в Узбекистан предупредиха да не се изпълняват песни за възхвала на президента Шавкат Мирзийоев, който нямал “нужда хората на изкуството да му правят реклама”. В Туркменистан президентът Гурбангули Бердимухамедов също поиска държавните служители и медиите да не го възхваляват, за да се разграничи от покойния си предшественик Сапармурат Ниязов. Но също като него Бердимухамедов си издигна златна статуя в столицата Ашхабад. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tПрезидентът на Таджикистан забрани да го възхваляват\t\t\t"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-10/", "text": "Тази събота и неделя: Ема Робъртс: Чета по книга на седмица Дъщерята на Ерик Робъртс по пътя към върха.           Д-р Кръстьо Кръстев: Българската интелигенция Никоя друга държава не е в основата тъй гнила – тъй развратена, тъй хищническа, тъй антисоциална АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tТруд Уикенд – един вестник за два дни\t\t\t"}
{"url": "https://trud.bg/400-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%b2%d0%be%d0%b5%d0%bd%d0%bd%d0%b8-%d0%b8%d0%b4%d0%b2%d0%b0%d1%82-%d0%bd%d0%b0-%d1%83%d1%87%d0%b5%d0%bd%d0%b8%d0%b5-%d0%bd/", "text": "На Учебен полигон „Ново село“ започва съвместната българо-американска подготовка, която ще продължи до 19 октомври 2019 г. В нея ще участват сили и средства от Министерството на отбраната, структурите на пряко подчинение на министъра на отбраната и Българската армия, ссъобщават от МО.  За целите на подготовката от днес започва предислоциране на до 400 военнослужещи с необходимата екипировка, щатно въоръжение и бойни припаси от Въоръжените сили на САЩ в Европа, както и на бойни машини на пехотата M2A3 „Брадли“, хеликоптери UH-60 „Blackhawk“ и HH-60 „Pave Hawk“, самоходни минохвъргачки М1064, транспортна, спомагателна и ремонтна техника. В рамките на съвместната тренировка ще бъдат провеждани стрелби на Учебен полигон „Ново село“ и тренировъчни  полети на военните хеликоптери. \n\t\t\t \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\t400 американски военни идват на учение на полигона „Ново село“\t\t\t"}
{"url": "https://trud.bg/%d0%ba%d0%b0%d1%82-%d0%b3%d0%bb%d0%be%d0%b1%d0%b8-3023-%d0%bf%d0%b5%d1%88%d0%b5%d1%85%d0%be%d0%b4%d1%86%d0%b8-%d0%b7%d0%b0-%d0%bd%d0%b5%d0%bf%d1%80%d0%b0%d0%b2%d0%b8%d0%bb%d0%bd%d0%be-%d0%bf%d1%80/", "text": "3023 пешеходци са наказани за неспазване на Закона за движение по пътищата, сред които са засечени и 109 случая, в които нарушенията на възрастните са били извършени в присъствието на деца. Това съобщиха от пресцентъра на МВР. Специализираната полицейска операция по спазване на правилата за движение по пътищата от пешеходците се проведе от 4 до 15 февруари на територията на цялата страна. Санкционирани са 443 водачи за отнемане на предимство на пешеходец. Целта на подобни операции е да се намалят инцидентите с пешеходци на пътя, които са най-уязвимата група участници в движението по пътищата. Акциите ще се провеждат ежемесечно на територията на всички областни дирекции на МВР. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tКАТ глоби 3023 пешеходци за неправилно пресичане\t\t\t"}
{"url": "https://trud.bg/%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8%d1%82%d0%b5%d0%bb%d0%b5%d0%bd-%d0%ba%d0%be%d0%b4-%d0%b7%d0%b0-%d0%b2%d0%b0%d0%bb%d0%b5%d0%b6%d0%b8-%d0%b8-%d1%81%d0%b8%d0%bb%d0%b5%d0%bd/", "text": "Жълт код за опасни валежи от сняг и силен вятър е обявен на територията на цялата страната за утер, 23 февруари, показва справка на сайта на НИМХ. През нощта и утре до обяд ще има валежи от сняг, които в комбинация със силния североизточен вятър (скорост 14-19 м/сек и пориви около 24 м/сек), главно в планинските райони ще създават условия за виелици и навявания. Очаква се образуване на неравномерна снежна покривка 5-10 см, по планинските проходи и повече. През деня ще е студено. По морското крайбрежие прогнозата е за силен северен вятър със скорост 15-20 м/сек (7-8 бала по Бофорт), пориви 20-24 м/сек (9 бала по Бофорт), увеличение на вълнението до 4-5 бала. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tПредупредителен код за валежи и силен вятър в цялата страна утре\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d0%bb%d0%b5%d0%b2-%d0%be%d1%82%d0%ba%d1%80%d0%b8-%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0-%d0%ba%d1%83%d0%bf/", "text": "Министърът на младежта и спорта Красен Кралев откри Световната купа по ски алпийски дисциплини, която се провежда от 22 до 24 февруари в Банско. В състезанието участват 120 състезатели, сред които скиорите от топ 10 за Световната купа и всички шампиони от Световното първенсво в Оре. „Щастлив съм, че Банско отново посреща световния ски елит. Това показва мястото на нашия курорт на световната карта и на спорта, и на туризма. Няма никакво съмнение, че Банско е топ дестинация, която може да провежда състезания от най-висок ранг. Тази година за първи път в България се провеждат три старта от Световната купа в мъжките ски, което е поредното голямо признание и за града домакин, и за Българската федерация по ски. Благодаря на кмета на Георги Икономов и на председателя на БФ Ски Цеко Минев, които правят всичко възможно тази магия да се случва тук“, заяви министър Кралев, съобщават от ММС. Той изрази задоволство и от това, че мъжкото присъствие на световния ски елит в България съвпада с най-силния сезон на Алберт Попов. „Пожелавам късмет на Алберт в предстоящите стартове и да ни зарадва с едно добро каране. Майсторството и таланта си ги има“, каза министърът. Председателят на Българската федерация по ски Цеко Минев благодари на Министерството на младежта и спорта за оказаната подкрепа за провеждане на състезанието. Държавата подпомогна провеждането на Световната купа с 1 млн. лв. Красен Кралев награди французина Алекси Пинтюро, който спечели Малкия кристален глобус в алпийската комбинация. Световният шампион в дисциплината грабна отличието след победа в първия от трите старта от Световната купа в Банско. Пинтюро заемаше трето място след първия манш днес – супергигантски слалом, а във втория – слалом, се нареди шести. Това му беше достатъчно да стигне до победата с общо време 1:55.55 мин. Носителят на Големия кристален глобус за последните седем години Марсел Хиршер завърши втори на 0,66 сек от Пинтюро. Трети само на една стотна зад австриеца финишира Стефан Хадалин от Словения. По време на церемонията Кралев получи специален сребърен медал с частично позлатяване, изработен по повод 10 години Световна купа в Банско. Такива се връчват и на всички състезатели, качили се на почетната стълбичка. Банско дебютира в СК през 2009 г. с три старта при жените. В момента курортът е домакин за шести път на състезания от Световната купа с три старта при мъжете – алпийска комбинация, супергигантски слалом, в който ще кара Йоан Тодоров и гигантски слалом, в който ще участва младата ни звезда Алберт Попов. Състезания от Световната купа ще се проведат в Банско и през следващите две години. На 25 и 26 януари 2020 г. ще има два старта при жените, а на 27 и 28 февруари 2021 г. – два при мъжете. Веднага след това – между 1 и 10 март, курортът ще приеме световното първенство в алпийските ски до 20 г. Алберт Попов и водачът в генералното класиране за Големия кристален глобус Марсел Хиршер получиха почетния знак на Банско. На официалното откриване и награждаването на победителите от алпийската комбинация присъстваха още кметът на Банско Георги Икономов и председателят на Българската федерация по ски Цеко Минев. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tМинистър Кралев откри Световната купа по ски в Банско\t\t\t"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%bb%d0%be%d0%b1%d0%b8%d1%80%d0%b0%d1%82-%d0%b7%d0%b0-%d0%ba%d1%80%d1%83%d0%bf%d0%b5%d0%bd-%d0%b8%d0%b7%d0%bc%d0%b0%d0%bc/", "text": "Илан Шор е кандидат на парламентарните избори в неделя Двама членове на Европарламента и британски политик са замесени в скандал с лобиране в подкрепа на предизборната кампания на молдовски бизнесмен, осъден за водещата си роля в една от най-големите измами в историята на страната, съобщава “Политико”. Лицето в окото на бурята е Илан Шор, предприемач от Молдова и кандидат за депутат на парламентарни избори в неделя в бившата съветска република. Той е осъден през юни 2017 г. на седем и половина години затвор за измама, ощетила държавата в размер на 300 млн. долара, като част от по-мащабна схема, изсмукала над 1 млрд. долара от трите най-големи банки в Молдова. Бизнесменът настоява, че е невинен и е на свобода, докато тече процедурата по обжалване на присъдата му. Лидер на партия, която носи неговото име, за да убеди електората, че има подкрепата на ЕС, Илан Шор е успял да привлече в клип за предизборната си кампания двама евродепутати – италиански консерватор и австрийски крайнодесен член на ЕП, заедно с главния секретар на обединението на европейските консерватори. Последните не са коментирали публикацията. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tЕвродепутати лобират за крупен измамник в Молдова\t\t\t"}
{"url": "https://trud.bg/%d0%b4%d0%b5%d0%bc%d0%be%d0%ba%d1%80%d0%b0%d1%82%d0%b8%d1%82%d0%b5-%d0%b2%d0%bd%d0%b0%d1%81%d1%8f%d1%82-%d1%80%d0%b5%d0%b7%d0%be%d0%bb%d1%8e%d1%86%d0%b8%d1%8f-%d0%b7%d0%b0-%d0%b4%d0%b0-%d0%b1%d0%bb/", "text": "Демократите в американската Камара на представителите представиха резолюция, която да блокира декларацията на президента Доналд Тръмп за въвеждане на извънредно положение в страната, имаща за цел да улесни изграждането на стена по границата с Мексико, съобщава БНР.  Вчера говорителят на Конгреса, доминиран от демократи, Нанси Пелоси изрази подкрепата си за подобно законодателството в писмо, изпратено до депутатите от двете основни партии. Демократите в Сената също подготвят резолюция за отмяна на националното извънредно положение на Тръмп, като тя най-вероятно ще бъде предложена за одобрение в понеделник.  Сюзън Колинс от Мейн, беше първият сенатор на управляващата Републиканска партия, който обяви подкрепата си за ясна резолюция, в която не се одобрява декларацията на Доналд Тръмп за въвеждане на извънредно положение. Ако Конгресът одобри подобна решение, президентът Доналд Тръмп е готов да наложи първото вето в мандата си, съобщи преди дни в интервю за „Фокс нюз“ високопоставеният съветник в Белия дом Стивън Милър. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tДемократите внасят резолюция, за да блокират въведеното от Тръмп извънредно положение в САЩ\t\t\t"}
{"url": "https://trud.bg/%d0%b1%d0%b0%d0%bd%d1%81%d0%ba%d0%be-%d0%b4%d0%be%d0%bd%d0%b5%d1%81%d0%b5-%d1%82%d1%80%d0%be%d1%84%d0%b5%d0%b9-%d0%b2-%d1%81%d0%ba%d0%b8%d1%82%d0%b5-%d0%bd%d0%b0-%d1%84%d1%80%d0%b0%d0%bd%d1%86%d1%83/", "text": "Алекси Пентюро стана поредната ски звезда с триумф в Банско. 27-годишният франузин затвърди доминацията си в алпийската комбинация с победа и малка световна купа. Най-добрият скиор в света Марсел Хиршер пък хвърли ръкавицата и направи състезанието интересно, но липсата на практика в скоростните дисциплини през сезона го остави втори. \nОще за първия манш сутринта трибуната на Бъндеришка поляна беше почти запълнена, а студеното време осигури отлични условия за състезателите. Но последният скок на скоростния супергигантски слалом се оказа нерешимо препятствие за доста от участниците. Първите двама на старта не успяха да вземат завоя и послужиха за урок на следващите, които промениха подхода си към завоя. Най-бърз се оказа Мауро Кавийзел (Швейцария), който изпревари с 6 стотни Винсент Крийхмайр (Австрия), а Пентюро избухна с трето място.   Истинското шоу бе следобед. Единайсет състезатели се отказаха от старт, тъй като използваха комбинацията за подготовка преди днешния супер-Г. Победителят от единствения предишен старт в дисциплината Марко Шварц (Австрия) пък завърши успешно първия манш, но с цената на неестествено приклякане при приземяването от коварния последен скок. Впоследствие се оказа, че австриеът е получил травма в коляното и бе откаран в родината си за лечение. \nТова позволи на Йоан Тодоров да завърши успешно и двата манша и да се придвижи до 36-ото място, макар и с пасив от 11,44 секунди от победителя. „Нямам опита на водещите състезатели, а видяхте, че и те бяха затруднени – призна българинът. – Доволен съм, беше невероятно да карам пред тази публика.“ \nХиршер пък показа марковия си слалом, за да оглави класирането и дълго оцеля на върха. 23-годишният словенец Стефан Хадалин замалко да го бутне, но загуба на скорост в последните метри го остави на стотна зад лидера в генералното класиране. И все пак третото място бе първи подиум за Хадалин в Световната купа, при това малко повече от седмица след сребърния му медал от световното първенство в Оре (Швеция). \n„След мондиала имам съвсем друго самочувствие и затова се представям толкова добре“, призна словенецът. \nХиршер пък го успокои, че съдбата ще му върне жеста един ден. \n„Знам, че за Стефан е тежко да ми отстъпи с една стотна, но аз съм губил световна титла с такава разлика – призна звездата. – Може би сега това ми се върна и искам да го успокоя,че ще се върне и на него. Вече не съм толкова добър в супергигантския слалом и това повлия. Подиумът е успех за мен.“ Австриецът обаче призна, че все още не е напълно възстановен от настинката, която го тормозеше на световното и не е сигурен дали ще кара днес. \n„Ако Алекси и Хенрик не бяха тук, и аз нямаше да карам в комбинацията – добави Хиршер. – Със сигурност ще се опитам да дам най-доброто от себе си в неделя. Не бих искал да карам без да съм сигурен, че мога да се представя по най-добрия начин.“ \nА за Пентюро остана да се спусне на сигурно, за да опази 68 стотни от солидния си аванс, за да оглави класирането за първата си победа в Световната купа този сезон. Снимки БУЛФОТО Алекси Пентюро очаквано ще си тръгне с добри впечатления от Банско, след като спечели състезание, гарнирано с малката световна купа в комбинацията. Французинът е един от последните универсални скиори и е щастлив, че дисциплината остава в календара на Световната купа, въпреки намеренията на ФИС да я премахне. „Банско е много интересно място, пистата е страхотна, публиката е невероятна и за нас е изключително изживяване да караме тук – обяви Пентюро. – Направих силно каране в първия манш в сравнение със съперниците си, а във втория трябваше да карам умно. Напрежението беше голямо, защото всички очакваха от мен да спечеля и да взема глобуса. Във френския тим имаме състезатели, които са силни в различни дисиплини и си помагаме взаимно. Така всички напредваме там, където не сме толкова добри. Много съм доволен, че комбинацията остава в календара. За мен тя е много важно състезание, защото съчетава различни умения, всички искат да я гледат, защото е много атрактивна. Освен това мисля, че честно оценява уменията на скиорите, но трябва да бъде поставена така, че да не дава предимство само на техничните или само на скоростните състезатели.“ \n\t\t\t \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tБанско донесе трофей в ските на французин\t\t\t"}
{"url": "https://trud.bg/%d1%81%d0%be%d1%80%d0%be%d1%81-%d1%81%d1%80%d0%b5%d1%89%d1%83-%d0%be%d1%80%d0%b1%d0%b0%d0%bd-%d0%b2%d0%be%d0%b9%d0%bd%d0%b0%d1%82%d0%b0-%d1%81%d0%b5-%d1%80%d0%b0%d0%b7%d0%b2%d0%b8%d1%85%d1%80%d1%8f/", "text": "Плакати с хилещи се Юнкер и Сорос заляха цяла Унгария Тези дни по цяла Унгария бе разлепен плакат изобразяващ председателя на Европейската комисия Жан-Клод Юнкер на преден план, с Джордж Сорос зад гърба му; двамата – в злобен сардоничен смях. Надписът от плаката алармира: „Трябва да знаете плановете на Брюксел за задължителните мигрантски квоти. Официалната страница на унгарското правителство в интернет пък допълва:“тези планове фундаментално застрашават сигурността на Унгария“. За високо образованите унгарци този плакат има многозначителен подтекст. Повечето от тях знаят старинната легенда за тайнствената трева Sardonica herba, която предизвиквала гърчове, приличащи на смях. Според древните гърци, сардоничният смях е предзнаменование за гибел. Иначе казано, старото поколение, това на Сорос и Юнкер (с подразбиране и на други западноевропейски лидери) трябва да си отиде; а на предстоящите избори в Европарламента да влязат нови лица, да се създаде анти-миграционното мнозинство, което да промени политическия пейзаж на континента. Кампанията обвинява Юнкер и Сорос, че искат“да отслабят правото на държавите членки да защитават собствените си граници“, че разработват „специални визи за мигранти“. Според Орбан, европейските народи са стигнали до исторически кръстопът. Тези, които подкрепят мигрантите, всъщност подкрепят създаването на държави със смесено население. Историческите традиции на тези страни приключват, гради се нов, християнско-мюсюлмански, свят с непрекъснато намаляващ процент християни. Всеки, който пренебрегва проблема, считайки, че това ще е бавен процес, греши: етническа група от 10% бързо нараства до 15-20%, след което процесът се ускорява. Останалото не изисква въображение, а просто математика. „Моето поколение ще види бързата трансформация на някогашните велики християнски страни, категоричен е Орбан. Но ние, от Централна Европа, все още имаме собствено бъдеще. Бъдеще, което е продължение на живота на нашите родители, баби и дядовци. Бъдеще, което ще опази хилядолетните ни традиции, ще защити нашата икономика, нашите семейства, нашата християнска култура… Затова трябва да действаме сега. Да отхвърлим финансистите, които виждат себе си като полубогове; да отхвърлим брюкселските бюрократи, които представляват интересите на финансистите; да отхвърлим угояваните с техните пари фалшиви активисти на „граждански“ НПО-та, които искат да ни налагат как да живеем, с кого да разговаряме и как да отглеждаме децата си. Те не трябва да пробият защитата ни, не трябва дори да намерят пролука…“ Реакцията на Брюксел не закъсня. В необичайно остро изявление, главният говорител на Юнкер – гъркът Маргаритис Схинас, – заяви, че Европейската комисия ще се бори с всички средства срещу дезинформацията и фалшивите новини. „Кампанията на унгарското правителство просто не е за вярване“, каза той. „Шокиращо е, че толкова нелепа конспиративна теория става достояние на публиката. Унгарците заслужават факти, а не измислици.“ Схинас подчерта стремежа на ЕК да заздрави границите и поясни, че под „визи на мигранти“ се предлага „синя карта“, по модела на зелената карта на САЩ, която има за цел да привлича квалифицирана работна ръка. Не става ясно обаче как ЕК успя да прецени кои от тия над милион пришълци през последните години са квалифицирана работна ръка? Според британския либерален вестник „Гардиан“, поставяйки Юнкер до Сорос, срещу когото в Унгария от години се води остра битка, Будапеща фактически открива нов фронт срещу Брюксел два месеца преди изборите за Европейски парламент. Това, което най-вече тревожи „Гардиан“, е разломът в дясноцентристката Европейска народна партия, членове на която са и Юнкер, и Орбан. След унгарската кампания „Да спрем Брюксел“, включването на образа на Юнкер определено е ескалация срещу промигрантския елит на ЕС. Припомняме, че отношенията между Юнкер и Орбан от години са нелицеприятни. През 2014 г. унгарският премиер подкрепи опита на тогавашния британски премиер Дейвид Камерън да предотврати избора на Юнкер за председател на ЕК. Две години по-късно Юнкер посрещна Орбан в Европарламента с думите: „Здравей, диктаторе!“; пошляпвайки го леко по бузата, както се постъпва с непослушен малчуган. Противопоставянето между двамата се задълбочи, когато през 2015 г. ЕК наложи задължителни квоти за мигранти, под фалшивия предлог, че били бежанци. Унгария рязко реагира, категорично отказа да приеме квотите и бързо изгради защитна стена по южната си граница. В речта си от 10 февруари, унгарският премиер с особена тревога отбеляза как миграцията води до увеличаване на престъпността, специално срещу жените; как нараства и опасността от тероризъм. Той разкри план на Брюксел от 7 точки, според който цяла Европа трябва да се превърне в мигрантски континент: – задължителни квоти за мигранти; – предписания,как да се настаняват мигрантите; – отслабване контролът на границите на държавите-членки; Джордж Сорос открито обяви, че националните граници са пречка на неговия план да подкрепя мигрантите; – въвеждането на мигрантска виза под формата на т. н. синя карта, за което Европарламентът вече гласува. Това е покана за много милиони нови мигранти. Само в Турция четири милиона чакат да се отвори пътят им към Европа; – Европарламентът гласува и за увеличаване субсидиите на „активистки групи“, подпомагащи миграцията; – банкови карти с автоматично предоставяни кредити за мигрантите; според председателя на Комисията трябвало „да създадем легални пътища“ мигрантите да дойдат в Европа, за което се разработват пилотни програми заедно с африканските страни; – Брюксел изнудва страните, които отхвърлят плана, като налага глоби на онези държави, които отказват да изпълнят заповедите му. Още през декември м. г. в Маракеш (Мароко), сесията на Общото събрание на ООН прие противоречивия Глобален пакт за миграцията, който драстично се разминава с Конвенцията за бежанците на ООН. На мигрантите се приписват права, каквито не биха могли да имат, разширявайки по такъв начин и почти приравнявайки ги към определението за бежанец. Според пакта се забранява връщането на мигранти! Очевидно, не само брюкселския елит, но и „началниците“ в ООН вече са подвластни на организациите на Сорос и компания. Сред основните, макар и публично не афиширани цели на Глобалния пакт за миграцията, се подразбира стремеж да бъдат дискредитирани националните граници, националното гражданство, да бъдат размити националните държави, да бъде потисната идентичността на нациите. Иначе казано, да бъдат разрушени отвътре фундаментите на съвременната цивилизация. Очевидно, в твърденията на Будапеща няма никаква конспиративна теория, дезинформация, или фалшиви новини. Атаката на Брюксел срещу Орбан всъщност е насочена и срещу европейските „размирници“. Преди дни във Варшава италианският вицепремиер Матео Салвини заяви, че вярва във възможността от „европейска пролет“, която да разбие властта на Франция и Германия; и предложи „да се влее нова кръв, нова сила, нова енергия“ в ЕС. От Будапеща Орбан възкликна: „Оста Варшава-Рим е една от най-прекрасните новини. Възлагам големи надежди на тази Ос…“ През изтеклата година тенденциите в Европа чувствително се наклониха към позицията на Орбан, въпреки че много от неговите съюзници в Европейската народна партия декларират, че са притеснени от твърдените от опозицията данни за корупция и незачитане върховенството на закона. Но най-сериозно окуражаване дойде отвъд океана. Когато президентът Тръмп встъпи в длъжност, Орбан изтълкува това събитие като „разрешение от най-висше място да постави начело линията на свободата, линията на националния интерес“. А миналата седмица, лично държавният секретар на САЩ Майк Помпейо заяви в Будапеща:“Вие сте суверенна нация. Можете сами да вземате решения…“ Войната между неолибералите, Брюксел и Сорос, от една страна; и нелибералите, Орбан и нарастващият брой национално отговорни политици в ЕС, от друга; се развихря. Времето е кратко, а залогът е твърде голям: който спечели изборите за Европарламент през април, печели цяла Европа. \n\t\t\t \n\t\t\t \n\t\t\t \n\t\t\t \n\t\t\t \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tСорос срещу Орбан: войната се развихря\t\t\t"}
{"url": "https://trud.bg/%d0%b2%d0%b5%d1%80%d0%bd%d0%b8%d1%82%d0%b5-%d1%81%d1%8a%d1%8e%d0%b7%d0%bd%d0%b8%d1%86%d0%b8-%d0%bd%d0%b0-%d0%b0%d1%81%d0%b5%d0%bd%d0%b5%d0%b2%d1%86%d0%b8-%d0%ba%d1%83%d0%bc%d0%b0%d0%bd%d0%b8%d1%82/", "text": "Създаването на княжеството Влахия е свързано с рода Басараба Събитията в степите на Северно Причерноморие, Приазовието и далече на изток имат важно значение за българската история. Нашите предци, древните българи (“прабългарите“), в продължение на векове са един от важните политически фактори в степния „коридор“, простиращ се от Средна Азия до Добруджа и Влашката равнина. Владетелите на България на Балканите са имали своя „степна политика“. Това личи ясно при отношенията на Първото царство с хазари, маджари (унгарци) и печенези. Тази „степна политика“ обаче е най-активна и има най-сериозни резултати в периода 1186-1241 г., когато основен съюзник на българските царе от династията Асеневци са куманите. Първоначалното име на този несъществуващ днес народ е „кипчаки“/“къпчаки“, известно още през VIII век. Етническата му основа поне отчасти е индоевропейска, което е факт и от антропологическите проучвания. От друга страна, при кипчаките е налице почти пълна езикова тюркизация. През IX-XI век техните племена са в състава на Кимакския каганат в днешен Казахстан. Когато тази „степна империя“ се разпада, кипчаките и някои кимакски племена мигрират в Източна Европа, а в средата на XI век стават съседи на Киевското княжество. В края на столетието и началото на ХII век следват две нови „вълни“ от преселници. В новата си земя номадите пренасят своята държавност. „Кумания“, както я наричат съвременниците, е имала върховен владетел (каган) и се е деляла на две „крила“. Начело последователно са династиите Тертероба (нейни потомци са нашите Тертеровци), Каи и Олберли. В преобладаваща си част куманите обитават степите между Днепър и Волга. Името „кумани“ е използвано във византийските и старобългарските извори, при унгарците се налага съкратената форма „куни“/“кунок“, докато в руските паметници имаме буквален превод – „половци“. Във всички названия маркер обаче е жълтият цвят, цветът на сламата или плявата (на рус.ез. „полова“) . Съответно, „кум“ в тюркските езици е „пясък“, който отново е с жълт цвят. Според някои изследователи тази характеристика, залегнала в куманското народностно име в различните му вариации, е дадено от съседите заради светлия, рус или риж цвят на косите им – особеност, която ги е отличавала рязко от останалите тюрки. В тогавашния свят, вкл. в Грузия и дори в далечния Египет, куманите са смятани за красиви хора, а куманките – за образец на женска красота. Езиковедът Йордан Еленски показа, че до края на XIX – началото на XX век изразът „куманка девойка“, използван в народните говори в Търновско, е означавал именно „красавица“. През XI-XII век куманите са сложни отношения с Византийската империя. Те са неин съюзник срещу печенезите, но след като постигат господство в степите сами започват да нахлуват на юг от Дунав. Походите им срещат съпротивата на силната византийска армия, а през 1148 г. войнственият император Мануил Комнин ги преследва на север от Дунава. Възобновената през 1185-1188 г. бъл­гар­с­ка дър­жа­ва ус­пя­ва да ан­га­жи­ра ку­ма­ни­те, ли­ша­вай­ки Византия от опа­сен съ­юз­ник в своя тил. Щедрите предложения на българските царе, както пише Ни­ки­та Хо­ни­ат, са посрещнати от ку­ман­с­ки­те вож­до­ве „ка­то не­о­чак­ва­на на­ход­ка“. Сравнително „икономичен“ е бил и режимът на използването на куманските сили – вождовете са получавали дарове, но основната „заплата“ за куманските войници е плячката от чуждата територия. На българска страна се сражават хиляди кумани, което за Средните векове никак не е маловажно. В един старобългарски надпис от Велики Преслав става дума за 10 300 кумански бойци! Апогеят е в битката при Одрин на 14 април 1205 г., когато на страната на цар Калоян идват 14 хиляди кумански конници. Отношенията между българи и кумани са били скрепени на най-високо равнище, а българският цар се жени за куманска принцеса – царица Анна (по-късно монахиня Анисия), чието име е запазено в Бориловия Синодик. След гибелта на Калоян тя става съпруга на неговия племенник цар Борил. Владетелите в Търново са намирали възможности да имат контрол над „варварите“. Обикновено съюзните сили са били под командването на второстепенни вождове. В българо-унгарската война през 1202-1203 г. куманите са предвождани от някой си „Губан“– известният от руските летописи „княз“ Кобан. През 1205 г. Никита Хониат сочи като командир на 14-те хиляди кумани при Одрин някой си „Коча“ – познатият от руските летописи Бегбарс от рода Кочоба. Бла­го­да­ре­ние на този съюз, България пре­ми­на­ва в ре­ши­тел­но нас­тъп­ле­ние сре­щу сво­и­те про­тив­ни­ци. Опи­ти­те на ня­кои учени да обяс­нят бъл­гар­с­ки­те ус­пе­хи най-ве­че с ку­ман­с­кия фак­тор обаче са пре­си­ле­ни. Леката куманска конница е желан съюзник, но основните ударни сили принадлежат на българската армия. Редица победи са постигнати без куманско участие или, ако го е имало, то е минимално. Така е например в прочутите битки в Тревненския проход (1190) и Клокотница (1230 г.). \nБъл­га­ро-ку­ман­с­ки­те от­но­ше­ния се за­паз­ват при Бо­рил и Иван Асен II, но не дос­ти­гат пре­диш­ния си раз­мах. Това се дъл­жи и на вът­реш­ни­те проб­ле­ми в самата „Кумания“. Политическите про­цеси се зат­руд­ня­ват от рус­ки­те по­хо­ди в степ­та (ня­кои от тях са съг­ла­су­ва­ни с Византия) и от пър­ва­та та­тар­с­ка ек­с­пан­зия в Из­точ­на Европа през 1222-1223 г. Ку­ма­ни­те и съ­ю­зи­ли­те се с тях рус­ки кня­зе тър­пят ка­тас­т­ро­фал­но по­ра­же­ние на река Кал­ка. През 1236-1243 г. та­та­ри­те покоряват куманите, пре­газ­ват рус­ки­те кня­жес­т­ва и нах­лу­ват в Цен­т­рал­на Европа. Въпреки краха на „Кумания“ българо-куманският съюз продължава и след появата на могъщата „Златна Орда“. Племената между Днепър и Днестър запазват известна автономия. Те подкрепят цар Михаил II Асен във войната му срещу Никейската империя през 1254–1256 г. И по-късно срещаме кумани на българска служба, което обаче е ставало с разрешението на техните господари – татарските ханове. Във Второто българско царство е имало и „собствени“ кумани. Най-значимите „вълни“ на куманската миграция са предизвикани от татарска експанзия. През 1237 г., бягайки от татарите, големи маси кумани идват в България. Иван Асен II се опитва да ги засели на север от Дунав, но те отказват. Минавайки през българска територия, тези кумани се заселват край устието на Марица. Отначало са съюзници на България, после на Латинската империя, докато не са привлечени от Никейската империя и преселени в Мала Азия. Едва ли е минало без сътресения и при идването на куманската „вълна“ от Унгария в българския северозапад през 1241 г. Тези кумани напускат Унгарското кралство след конфликт с тамошната аристокрация, при който е убит куманският владетел Котян от династията Тертероба. Те се заселват най-вече в северозападните български земи. Обикновено се смята, че усядането и българизацията на куманите протичат сравнително бързо. Както изглежда, тези процеси, подобно на аналогичните в Унгария, Византия и други страни, са били сложни и продължителни. Топонимията от кумански произход показва продължителното съществуване на „неразтворени“ заселници. Става въпрос за появата на селища с кумански названия в близост с важни центрове като столицата Търново, Дръстър/Силистра, Видин, Никопол, Русе-Гюргево, Ловеч, София, Куманово и т.н., както и в земите на север от Дунав… Само в поречието на река Олт има над сто кумански названия на селища, местности, малки реки и т.н. Затова и създаването на княжеството Влахия е свързано с кумано-българския род Басараба, чиито представители признават върховенството на търновските царе. \nКакво е било положението на куманите в България? Издигането на един куманин на царския престол през 1280 г. е показателно. Преди това Георги Тертер е бил пръв „стратег“ – командващ царската армия. За да укрепи властта си, поставеният с византийска помощ цар Иван Асен III (1279-1280) привлича на своя страна видния военачалник, прави го свой зет и му дава високата титла „деспот“. Със сигурност това се е дължало и на присъствието на значими кумански части в царската армия. Пръснатите из обширното царство кумански групи са имали статут на заселници с военни задължения. В резултат на християнизацията и съжителството си с доминиращото население куманите се българизират. И все пак, във времето на османското завоевание процесът не е завършил, поне не и навсякъде. Специалистите откриват „кумански следи“ в езика и културата на нашите мюсюлмани в Добруджа, Лудогорието, Шуменско и на други места по българските земи. \n\t\t\t \n\t\t\t \n\t\t\t \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tВерните съюзници на Асеневци – куманите\t\t\t"}
{"url": "https://trud.bg/%d0%b5%d0%ba-%d1%81%d0%b5%d0%b7%d0%b8%d1%80%d0%b0%d0%bd%d0%b0-%d0%b7%d0%b0-%d0%b4%d0%b5%d0%b9%d1%81%d1%82%d0%b2%d0%b8%d1%8f%d1%82%d0%b0-%d0%bd%d0%b0-%d0%bb%d0%be%d0%b7%d0%b0%d0%bd-%d0%bf%d0%b0%d0%bd/", "text": "Тълкувателното решение на Върховния касационен съд (ВКС) срещу гражданската конфискация вече е стигнало до Европейската комисия (ЕК). Членовете на Гражданския съвет към Висшия съдебен съвет (ВСС) са се обърнали с въпроси и информация към Брюксел. На заседание днес бе поканен и изслушан зам.-ръководителят на представителството на ЕК в България Христо Христов. Той увери, че информацията за тълкувателното решение вече е на вниманието на комисията. Тя е сезирана и с детайли за делото на Лозан Панов срещу комисия „Анткорупция“. В приложение към писмо на Гражданския съвет на ВСС се припомня и че Лозан Панов води дело срещу КПКОНПИ за наложената му административна санкция – глоба в размер на 1000 лв., която той обжалва. Той бе глобен заради отказа му да представи декларация за имущество и доходи пред Сметната палата. С писмото на Гражданския съвет са поставени и въпроси, свързани с опитите за ограничаване на независимостта на съдебната система. Те са свързани по-конкретно с проверката на съдии от ВКС на процедури и решения на спецсъда по казуса „Иванчева“, разпоредени от Лозан Панов. Христо Христов увери, че ЕК е сезирана по всички тези въпроси и се е запознала със случаите. Той обясни също, че още миналия месец е провел среща с председателя на антикорупционната комисия Пламен Георгиев. Освен това каза, че е назначен официално представител в ЕК за България, който всеки месец ще пътува до София, за да се среща с представители както на институциите, така и на гражданския сектор, защото механизмът (наричан доклад на ЕК) за България и Румъния е за сътрудничество и проверка, а не само за проверка. Така той увери, че България, като част от ЕС ще получи съдействие от Брюксел. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tЕК сезирана за действията на Лозан Панов у нас\t\t\t"}
{"url": "https://trud.bg/%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d0%b8%d0%b7%d0%b3%d0%be%d1%80%d1%8f-%d0%bd%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%82%d1%80%d0%b0%d0%ba%d0%b8/", "text": "Лек автомобил е изгорял на магистрала „Тракия“, съобщиха за   очевидци на случката. Инцидентът е станал на 60-ти километър в посока Пловдив – София. Тапата, която се е образувала, е около 10 километра. От АПИ пък съобщават, че движението е само в активната лента при км 178 в посока София на „Тракия“ поради катастрофа. Шофьорите се призовават да се движат с повишено внимание и съобразена скорост, спазвайки указанията на „Пътна полиция“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tАвтомобил изгоря на магистрала „Тракия“, образува се 10-километрово задръстване\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%88%d0%b2%d0%b5%d0%b9%d1%86%d0%b0%d1%80%d0%b8%d1%8f-%d0%b8%d1%81%d0%ba%d0%b0%d1%82-%d0%bf%d1%80%d0%be%d0%b3%d1%80%d0%b0%d0%bc%d0%b0%d1%82/", "text": "За нас е важно Българо-швейцарска програма за сътрудничество да продължи и след 2019 г. и затова искам да благодаря на президента Маурер за неговата готовност да подкрепи следващ етап на програмата, каза президентът Румен Радев на пресконференция с швейцарския си колега Ули Маурер във военновъздушната база „Мейринген“, където се състояха пленарните разговори между двете делегации и беше направена демонстрация с изтребители, съобщава БТА. Президентът Радев благодари специално на швейцарската страна за изключително успешната, по думите му, Българо-швейцарска програма за сътрудничество, която започна от 2010 г. и приключва през настоящата година. Тя е особено ценна за нас не само с финансовата подкрепа, която е в размер на 72 млн. швейцарски франка, но и с експертизата и опита, които се внасят в такива важни области като сигурност, върховенство на закона, стабилност на реформите, борба срещу организираната престъпност, тероризма и корупцията, и най-вече в сферата на социалната интеграция и образованието, изтъкна Радев. Той напомни, че особено значими са успехите на двустранната програма в областта на дуалното обучение, обхванало хиляди български ученици и множество училища и фирми. Президентът Радев анонсира и идеята при следващ етап на Българо-швейцарската програма да се мисли и за швейцарско-български център иновации в България, който да развива научни изследвания с подкрепата на Швейцария, така че младите ни учени, студенти и таланти не само да идват в Швейцария, но да могат да извършват такива изследвания в България при подходяща научна инфраструктура. Двамата президенти са обсъдили и регионални проблеми като европейската перспектива на Западните Балкани, необходимостта от единна европейска система за убежище. Радев определи мястото на днешните разговори – авиобазата „Мейринген“, като свързано със значението, което отдават двете страни за сигурността на общия им дом – Европа. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tБългария и Швейцария искат програмата им за сътрудничество да продължи\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%bf%d0%b5%d1%87%d0%b0%d1%82%d0%b0%d0%bd%d0%b5%d1%82%d0%be-%d0%bd%d0%b0-%d0%b4%d0%b0%d0%bd%d1%8a%d1%87%d0%bd%d0%b8%d1%82%d0%b5-%d1%81%d1%8a%d0%be%d0%b1/", "text": "682 000 писма за дължими местни данъци и такси ще бъдат разпратени от понеделник до собствениците на недвижими имоти в Столична община. Печатането на съобщенията започна днес. Това написа във Фейсбук зам.-кметът на София Дончо Барбалов. „Собствениците, които са се отказали от хартиени съобщения и са предоставили имейл, ще получат информацията на електронната си поща. Справки могат да се правят и през интернет страницата на СО, ако собственикът има ПИН код, издаден от СО или ПИК от НАП“, пише още Барбалов. Срокът за плащане с 5% отстъпка на данък сгради и данък МПС е 30 април, при условие, че цялата дължима сума се внесе наведнъж. До края на април е и крайният срок и за първата вноска на такса битови отпадъци. Ако плащате местните налози на части, ето крайните срокове: \n– Данък недвижими имоти и данък МПС: 1 юли – първа вноска и 31 октомври – втора вноска. \n– Такса битови отпадъци – четири вноски: 30 април, 1 юли, 30 септември и 2 декември. \nПлащането може да се извършва във всеки от 22-та данъчни отдела на СО, независимо от адреса на имота. \nДруга възможност е по банков път или през интернет страницата на Столична община https://szp.sofia.bg/OnlineReportWSClient/pages/login.jsf През тази година по-висок данък сгради има само за недвижими имоти в парк Витоша и в курортните зони Банкя и Панчарево, които не са основни жилища за собствениците. Изменението беше въведено с промени в Закона за местните данъци и такси, гласувани от парламента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t\t\t \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tЗапочна печатането на данъчните съобщения за собствениците на недвижими имоти в София\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b8-%d1%84%d0%be%d0%bd%d0%b4-%d0%ba%d1%83%d0%bb%d1%82%d1%83%d1%80%d0%b0-%d1%89%d0%b5-%d0%bf%d0%be%d0%b4%d0%bf%d0%be%d0%bc%d0%b0%d0%b3/", "text": "Общински съвет-Благоевград гласува и прие предложение за създаването на общински фонд „Култура“, както и правилник за неговата работа. Той ще се ръководи от 9-членен експертен съвет, в който ще участват и трима общински съветници, за да се гарантира прозрачност в управлението на публичните средства, съобщиха от обината. Фондът ще подпомага работата на всички неправителствени организации и културни институти, които имат желание и намерение да създават устойчиви събития в културния календар на Благоевград. „Идеята е да се подпомагат организации, които искат да реализират свои проектни предложения в нашия град. Създаването на Фонда идва след седем години молби от десетки НПО, които искат да работят на територията на общината. Досега нямахме възможност да ги подпомагаме, но със създаването на този Фонд Общината ще бъде съорганизатор и и партньор на всички, които имат добри идеи и проекти. Това е начин да се подпомагат финансово неправителствените организации на общинско ниво. По този начин ще стимулираме всички организации да работят на територията на Благоевград, да правят събития и културни мероприятия. „, каза заместник-кметът по културата Христина Шопова. По думите й, това е единственият начин Общината да задържи неправителствените организации да работят именно в Благоевград. Със създаването на Фонд „Култура“, Благоевград се нарежда сред големите общини, в които има утвърдени богати и устойчиви културни календари. Тя даде пример, че в София от 10 години има създадена такава структура, във Варна – от 6 години, а в Бургас – подобен фонд функционира успешно от 7 години. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tОбщински фонд „Култура” ще подпомага успешни проекти на неправителствени организации\t\t\t"}
{"url": "https://trud.bg/%d0%ba%d0%bf%d0%ba%d0%be%d0%bd%d0%bf%d0%b8-%d0%bf%d1%80%d0%b8%d0%b1%d1%80%d0%b0-%d0%bb%d1%83%d0%ba%d1%81%d0%be%d0%b7%d0%b5%d0%bd-%d0%b4%d0%b6%d0%b8%d0%bf-%d0%be%d1%82-%d0%b0%d0%bb%d0%be-%d0%b8%d0%b7/", "text": "Комисията за противодействие на корупцията и за отнемане на незаконно придобитото имущество получи за отговорно пазене високопроходим автомобил Ауди Q7, върху който са наложени обезпечителни мерки. Луксозното возило е предадено по разпореждане на държавен съдебен изпълнител от Русе дирекция „Управление на обезпеченото имущество“, съобщиха от пресцентъра на КПКОНПИ. Така комисията за първи път осъществи новите си правомощия по реда на чл. 160 ал. 1 от Закона за противодействие на корупцията и за отнемане на незаконно придобитото имущество (ЗПКОНПИ), съгласно които именно тя управлява и пази обезпеченото имущество. Автомобилът е собственост на лице с повдигнато обвинение за участие в организирана престъпна група за телефонни измами. След извършена проверка от органите на Комисията е установено значително несъответствие между имуществото и нетния доход на проверяваното лице и членовете на семейството му и с решение на Русенския окръжен съд са наложени обезпечителни мерки. Предаването на автомобила от държавния съдебен изпълнител от Русе на КПКОНПИ се осъществи със съдействието на органите на МВР, които осигуриха охрана и конвой при репатрирането му, уточняват от комисията. Предвидената в закона процедура за отговорно пазене ограничава опасността имуществото да бъде укрито или повредено, с което да намали стойността на отнетото в полза на държавата имущество. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tКПКОНПИ прибра луксозен джип от ало измамник (СНИМКИ)\t\t\t"}
{"url": "https://trud.bg/%d0%b4%d0%b5%d1%80%d0%bc%d0%b5%d0%bd%d0%b4%d0%b6%d0%b8%d0%b5%d0%b2-%d0%bd%d0%b0%d0%bf%d1%80%d0%b5%d0%b6%d0%b5%d0%bd%d0%b8%d0%b5-%d0%b2-%d0%bb%d0%b5%d0%b2%d1%81%d0%ba%d0%b8-%d0%b8%d0%bc%d0%b0/", "text": "Георги Дерменджиев, старши треньорът на „Левски“, призна, че напрежението в тима не е изчезнало, въпреки първия успех през пролетта при 2:0 над „Витоша“. Опитният специалист обаче уточни, че докато срещу „Локомотив“ (Пд) стресът над играчите е бил въз основа на големите промени по горните етажи на клуба, в предстоящото дерби с ЦСКА то ще заради заряда и очакванията за победа. \n„Не, не се е премахнало напрежението след успеха над „Витоша“ – обясни Дерменджиев. – Има го, но вече става по-различно, защото отговорността вече е друга. Турболентността преминава, но сега се чакат победи. Психологически ще трябва да вкараме някои неща в ред.“ \nБългарският специалист призна, че крайният изход до голяма степен ще бъде решен от спазването на тактиката на двата тима. \n„Както те, така и ние правим разузнаване. Трудно е да се скрие нещо. Подготвени сме и мисля, че сме готови за предстоящия мач. Има още малко време за състава. Ще видим. ЦСКА не ме притеснява. Един мач за първенство, да, има заряд в него, но ще се опитам да предам на играчите си да мислят трезво и да излезем с успех от двубоя. Това е една игра. Ще има доза тактика. Който я спази и направи по-малко грешки, той ще победи.“ \nА Дерменжиев разкри, че няма да използва допълнителни методи да надъха футболистите си, за да не се стигне до пренавиване. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tДерменджиев: Напрежение в „Левски“ има, но вече е от друг характер\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b8%d1%8f%d1%82-%d1%81%d1%8a%d0%b2%d0%b5%d1%82-%d0%b2-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%bf%d1%80%d0%b8%d0%b5-%d1%81/", "text": "На редовно заседание на ОбС- Благоевград, местните парламентаристи приеха, с мнозинство Система за прием в първи клас на общински училища на територията на община Благоевград. Водещ критерий е близостта на училището до постоянния/ настоящия адрес на детето и определеният прилежащ район на училищата за обхват на учениците; деца, чиито братя или сестри до 12-годишна възраст са ученици в същото училище, съобщиха от общината. Проектът за Система за приема в първи клас цели гарантиране реализирането на националната образователна политика, при спазване на принципите за осигуряване правото на задължително училищно образование; равен достъп до качествено образование и приобщаване на всяко дете, прозрачност на управлението и предвидимост на развитието на училищното образование, автономия за провеждане на образователни политики, самоуправление и децентрализация и ангажираност на общината по въпросите за образованието. За учебната 2019/2020 година в Благоевград ще се осъществи прием в първи клас в училищата II ОУ „Д.Благоев“, III ОУ „Д. Талев“, IV ОУ „Д. Дебелянов“, V СУ „Г. Измирлиев“, Средно училище „Иван Вазов“, СУИЧЕ „Св. Климент Охридски“, VII СУ „Кузман Шапкарев“, VIII СУ „Арсени Костенцев“, IX ОУ „Пейо Яворов“ и XI ОУ „Хр. Ботев“. Проектът, условията, нужните заявления и декларации за кандидатстване може да откриете  . Всички необходими документи ще бъдат качени и на сайтовете на училищата. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tОбщинският съвет в Благоевград прие система за прием в първи клас\t\t\t"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-%d0%bf%d0%be%d0%b4-%d0%b4%d0%be%d0%bc%d0%b0%d1%88%d0%b5%d0%bd-%d0%b0%d1%80%d0%b5%d1%81%d1%82-79-%d0%b3%d0%be%d0%b4%d0%b8%d1%88%d0%bd%d0%b0%d1%82%d0%b0-%d0%b6/", "text": "Мярка за неотклонение “домашен арест” наложи Районен съд – Варна на 79-годишна жена, привлечена като обвиняема за  . Спрямо нея са предявени обвинения за престъпление по член 210, ал. 1, във връзка с член 209 и чл. 18 от Наказателния кодекс. Жената е била задържана привечер на 20 февруари т.год., в резултат на координирани действия между Районната прокуратура във Варна и служители на МВР, в момент, когато отишла да прибере хвърлена през балкон на жилищна сграда парична сума. Самата сума била поискана по-рано през деня при случайно позвъняване от ало-измамници на стационарен телефон в прокуратурата. Съдът прие, че от събраните до момента доказателства може да се направи обосновано предположение за участие на 79-годишната жена в извършването на деянието. Беше отчетена високата обществена опасност от подобни действия, които не са единични и изолирани случаи, като често пострадали от тях са предимно възрастни уязвими хора. Като взе предвид наличието на постоянен адрес, чистото съдебно минало на 79-год. жена и напредналата й възраст, съдът не уважи искането на прокуратурата за налагане на най-тежката мярка за неотклонение. Съдебният състав прие, че в конкретния случай най-адекватната мярка за неотклонение се явява „домашен арест“, която е достатъчно тежка по степен и би могла да обезпечи нормалния ход на досъдебното производство. 3-дневен е срокът за обжалване на мярката за неотклонение, като при обжалване делото бе насрочено за разглеждане пред Окръжен съд за 27 февруари от 13 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tПуснаха под домашен арест 79-годишната жена, участвала в опит да бъде измамен прокурор\t\t\t"}
{"url": "https://trud.bg/%d0%bf%d0%bb%d0%b0%d1%88%d0%b0%d1%82-%d1%81%d0%b8%d0%bc%d0%b5%d0%be%d0%bd%d0%b5-%d1%81%d1%8a%d1%81-%d1%81%d0%bc%d1%8a%d1%80%d1%82/", "text": "Фенове на „Ювентус“ са изпратили смъртни заплахи за Диего Симеоне и малката му дъщеря Валентина. Треньорът на „Атлетико“ показа прословутия жест с „топките“ при победата с 2:0 над „Старата госпожа“ в първия осминафинал в Шампионската лига. След втория гол за „дюшекчиите“ аржентинецът се „хвана за топките“, демонстрирайки го пред трибуните на стадион „Уанда“. След мача Симеоне се извини, но това не смекчи гнева на тифозите на „Юве“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tПлашат Симеоне със смърт\t\t\t"}
{"url": "https://trud.bg/%d0%ba%d1%80%d0%b0%d1%81%d0%b0%d0%b2%d0%b8%d1%86%d0%b0-%d0%b2-%d1%88%d0%be%d1%80%d1%82%d1%82%d1%80%d0%b5%d0%ba%d0%b0-%d0%b8%d0%b4%d0%b2%d0%b0-%d0%b7%d0%b0-%d0%bd%d0%be%d0%b2%d0%b0-%d0%bf%d0%be%d1%80/", "text": "Красавицата Сузане Шултинг, олимпийска шампионка в шорттека от Пьонгчанг 2018, идва у нас за нова порция медали. Преди 3 г. на мондиала в София за юноши и девойки тя спечели сребро и бронз. А миналата година при дебюта си на игрите ликува с титлата на 1000 м и взе бронз с щафетата. Успехите я изстреляха до първото място за най-добър спортист на Холандия за 2018-а. Атрактивният й външен вид пък още повече фокусира вниманието на медиите върху 20-годишната шампионка. Тя спечели и класацията за „Най-секси дупе“ на местно издание. А на светски събития често може да бъде видяна в компанията на своя приятел, футболиста Себастиан Миделкоп. Сузане започва да тренира шорттрек на 8 г. и често се надбягва с мъже. И успехите й не закъсняват. В края на 2018-а шампионката обяви, че иска да опита и бързото пързаляне с кънки, спорт №1 в Холандия. Но засега няма намерение за изневерява на късата писта. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tКрасавица в шорттрека идва за нова порция медали у нас\t\t\t"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%b1%d1%80%d0%b0%d1%82%d0%be%d1%83%d0%b1%d0%b8%d0%b5%d1%86-%d0%bd%d0%b0-12-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80/", "text": "По обвинение на Окръжна прокуратура-Габрово, осъдиха 61-годишен мъж за убийство на брат си, като съдът му наложи наказание 12 години лишаване от свобода при строг режим. И. А. е признат за виновен и осъден за това, че на 1 юни 2018 г., около 17:30 часа, в кухненското помещение в къща в дряновското село Скалско, умишлено умъртвил брат си М. А. /57 г./. И.А. намушкал М.А. с ловджийски нож. Извършителят пробол жертвата два пъти в лявата част на гръдния кош и един път в гърба. И.А. е осъден и за това, че по същото време и място, се заканил на майка си А. А. с убийство като и заявил: „Казах ви, че ще ви ликвидирам, ще ви убия“. Ударил я с юмрук в лицето, насочвал към нея ножа, който държал, а след убийството я попитал: „Искаш ли и теб да наръгам?“ и замахнал към нея с мотика. По искане на прокуратурата обвиняемият е с взета мярка за неотклонение „задържане под стража“. Присъдата подлежи на обжалване пред Апелативен съд – Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tОсъдиха братоубиец на 12 години затвор\t\t\t"}
{"url": "https://trud.bg/%d1%81%d1%8a%d1%81%d1%82%d0%b5%d0%b7%d0%b0%d1%82%d0%b5%d0%bb%d0%b8-%d0%be%d1%82-%d0%be%d1%89%d0%b5-%d1%88%d0%b5%d1%81%d1%82-%d1%81%d0%bf%d0%be%d1%80%d1%82%d0%b0-%d0%ba%d0%b0%d0%bd%d0%b4%d0%b8%d0%b4/", "text": "Конкурсът по програмата приключва на 28 март Представители на нови шест вида спорт кандидатстват по програма „Спортни таланти“ на „Еврофутбол“ – това сочи статистиката на подадените до момента проекти. Това са биатлонисти, акробати, плувци, джудисти, ветроходци и шахматисти. Всеки от тях търси сума близка до максималните 5000 лева, които се отпускат по програмата. Всички състезатели имат нужда от закупуване на нова и модерна екипировка и да заявяват участия в състезания в България и в чужбина. Също така са им необходими и средства за тренировъчни лагери и възстановяване. Тези спортове се допълват от първите кандидати – по лека атлетика и таекуон-до. Припомняме, че конкурсът по тазгодишното издание на „Спортни таланти“ стартира на 30.01 и ще продължи до края на февруари. Всички индивидуални състезатели на възраст до 28 г., желаещи да получат финансиране по програмата е необходимо да се запознаят с Указанията за кандидатстване на сайта talanti.eurofootball.bg и да изтеглят необходимите документи. След като ги попълнят, трябва да ги върнат по електронна поща на партньорите от фондация „Работилница за граждански инициативи“ konkurs@frgi.bg до 24:00 ч. на 28.02.2019 г. „Еврофутбол“ осигурява отново квота за българските „параолмпийци“. Първата стъпка след приключването на конкурса е оценката по административни критерии. Следва оценяване от Групата на съветниците. Одобрените кандидати ще бъдат обявени в края на месец март. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tСъстезатели от още шест спорта кандидатстват за Спортни таланти на „Еврофутбол“\t\t\t"}
{"url": "https://trud.bg/%d1%80%d1%83%d1%81%d0%b8%d1%8f-%d1%81%d0%b0%d1%89-%d0%bf%d1%80%d0%b5%d1%85%d0%b2%d1%8a%d1%80%d0%bb%d1%8f%d1%82-%d1%81%d0%bf%d0%b5%d1%86%d1%87%d0%b0%d1%81%d1%82%d0%b8-%d0%b2-%d0%b1%d0%bb%d0%b8%d0%b7/", "text": "САЩ прехвърлят спецчасти и техника в близост до Венецуела. Това обяви говорителят на Министерството на външните работи на Русия Мария Захарова. „Вашингтон подготвя провокация по всички правила на военната наука“, каза тя на брифинг. САЩ и НАТО се готвят да предадат оръжия на венецуелската опозиция. Планира се закупуването на голяма партида въоръжение и боеприпаси „в една от източноевропейските страни, отбеляза Захарова. Става дума за аналози на картечници с голям калибър, нарезни и автоматични гранатомети и преносими зенитно-ракетни комплекси (ПЗРК). „Планира се доставката да бъде осъществена в началото на март т.г. на няколко пратки през територията на съседна страна, като за това ще бъдат задействани транспортни самолети на международна спедиторска компания“, добави представителят на руското МВнР. По думите на Захарова, ситуацията във Венецуела е достигнала критична точка. \n„На 23 февруари е предвидена опасна мащабна провокация – подстрекавано и ръководено от Вашингтон пресичане на венецуелската граница от т.нар. хуманитарен конвой, което може да доведе до сблъсъци между поддръжници и противници на акцията и което ще даде удобен предлог за силова акция за отстраняване от властта на сегашния легитимен президент на страната“, подчерта тя. \n\t\t\t \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tРусия: САЩ прехвърлят спецчасти в близост до Венецуела\t\t\t"}
{"url": "https://trud.bg/%d1%84%d1%83%d1%82%d0%b1%d0%be%d0%bb%d0%b5%d0%bd-%d0%bc%d0%b5%d0%bd%d0%b8%d0%b4%d0%b6%d1%8a%d1%80-%d1%82%d1%80%d0%b0%d0%bd%d1%81%d1%84%d0%b5%d1%80%d0%b8-%d0%b2-%d0%b3%d1%80%d0%b0%d0%bd%d0%b4%d0%be/", "text": "Футболният мениджър Николай Жейнов призна, че до края на месеца се очакват трансфери в трите водещи български клуба – „Левски“, ЦСКА и „Лудогорец“. Агентът добави, че има сериозен интерес към звездата на „Ботев“ (Пловдив) Тодор Неделев от чуждестранен клуб. „Ще бъде интересно – каза Жейнов за „Спортал“. – Казвам го и като човек, който ще участва в някои от трансферите. Сделката на Кирил Десподов в „Каляри“ е сполучлива. По-добре ли щеше да бъде да отиде във водещ отбор от Серия „А“, но да бъде резерва? Понякога големите клубове работят на трансферния пазар чрез по-малки. Тодор Неделев е футболист, който заслужава трансфер в чужбин. Има интерес към играча. Дали е европейски клуб, или става дума за Азия? Да кажем, че е от Евразия. Очаквам скорошен трансфер на българин в Скандинавия“. Жейнов добави, че е постигнал споразумение с „Левски“ и е оттеглил иска си за обявяване на несъстоятелност на клуба. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tФутболен мениджър: Трансфери в грандовете до дни\t\t\t"}
{"url": "https://trud.bg/%d0%bc%d0%b8%d1%85%d0%b0%d0%b5%d0%bb%d0%b0-%d1%84%d0%b8%d0%bb%d0%b5%d0%b2%d0%b0-%d0%b3%d0%be%d1%80%d0%b4%d0%b5%d1%8f-%d1%81%d0%b5-%d1%81-%d1%83%d1%81%d0%bf%d0%b5%d1%85%d0%b8%d1%82%d0%b5-%d0%bd%d0%b0/", "text": "Певицата официално отрече слуховете, че между нея и родния ни тенисист има връзка. Преди няколко дни, Гришо публикува в Instagram кадър от фитнес залата, на който името на изпълнителката е отбелязано. В последствие се оказа, че тенис звездата просто обича да слуша нейните песни, докато тренира и се подготвя за следващия си мач. Михаела Филева обаче, взе нещата в свои ръце и публикува следното в профилите си в социалните мрежи: „Тъй като през последните няколко дни телефонът ми не спира да звъни, се чувствам длъжна да споделя официалната си позиция по темата. Като българка съм горда с успехите на тенисиста Григор Димитров. И това е всичко, което мога да кажа за него, тъй като   Всичко, което четете по въпроса в „медиите“, ако въобще могат да се нарекат така сайтове и издания, които не проверяват информацията, а напротив – разпространяват слухове,  „. По този начин изпълнителката категорично отрече, че мъжът до нея е Гришо. Не е и известно дали Михаела има нова любов, след раздялата й с Павел, дуетната половинка на Венци Венц. Колкото до Гришо и Никол Шерцингер, за пореден път се спекулира за раздяла между тях, но нито един от двамата не е потвърдил или отрекъл новината. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tМихаела Филева: Гордея се с успехите на Григор Димитров и това е всичко\t\t\t"}
{"url": "https://trud.bg/%d0%be%d1%82%d0%b2%d0%bb%d0%b5%d1%87%d0%b5%d0%bd-%d0%b8-%d0%b1%d0%b8%d1%82-%d0%bc%d1%8a%d0%b6-%d0%bd%d0%b0%d0%b1%d0%b5%d0%b4%d0%b5%d0%bd-%d0%b7%d0%b0-%d0%ba%d1%80%d0%b0%d0%b4%d0%b5%d1%86-%d0%bd%d0%b0/", "text": "28-годишен младеж от санданското с. Ново Делчево застава пред съда по обвинение за отвличане и бой на свой съселянин. \nОкръжна прокуратура – Благоевград е внесла за разглеждане в съда обвинителен акт срещу З.Д. и предстрои насрочване на делото. З.Д. разбрал, че неизвестен е откраднал от дома на тъста му велосипед. Прегледал записите от охранителните камери на съседи. На тях забелязал крадеца на колелото, който според него по телосложение много приличал на неговия съсед Г.Ч. Решил да го търси, за да се саморазправя с него. Отишъл  на традиционния панаир в съседното с. Склаве на 23 май вечерта. Там открил набедения за крадец, издърпал го и го качил в колата си. Потеглил към Ново Делчево, а по пътя го заплашвал, че ще го закара в с. Пирин, където щял да го пребие и да го върже за дърво. Стигайки селото, заедно с тъста си, З.Д. свалил отвлечения Г.Ч. и го пребил. Мъжът успял ад избяга и да се обади на тол. 112. \nИзготвената в хода на досъдебното производство съдебномедицинска експертиза е установила, че Г.Ч. има травматични увреждания – контузия в областта на главата, подкожен хематом, палпаторна болезненост в областта на гръдните прешлени. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tОтвлечен и бит мъж, набеден за крадец на колело\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%88%d0%be%d1%84%d1%8c%d0%be%d1%80-%d0%b8-%d0%bf%d1%8a%d1%82%d0%bd%d0%b8%d1%86%d0%b8-%d0%b2-%d1%82%d0%b0%d0%ba%d1%81%d0%b8-%d0%b2-%d1%81%d0%be/", "text": "Полицейски екшън в София. Задържаха пътници и шофьор на такси, които не се подчинили на стоп-палка и не спрели за проверка. Трима полицаи са пострадали леко приинцидента, съобщиха от МВР. Около 14.50 часа е подаден сигнал за спиране на таксиметров автомобил „Хюндай“. Водачът не се подчинил и при опит да го спрат са пострадали леко трима полицейски служители, посочват от ведомството. Откарани са за преглед в болнично заведение. На място, след оказана съпротива и опит да избягат, са задържани шофьорът и двамата му спътници. В хода на проверката е установена самоличността на водача – 17-годишен, неправоспособен младеж, криминално проявен. Извършен му е полеви тест, който е отчел положителна проба за употреба на наркотици. Двамата му спътници са – 20-годишен криминално проявен мъж и жена на 22 години. При последвало претърсване в колата са намерени наркотични вещества и оръжие. Процесуално-следствените действия продължават и към момента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tТрима полицаи пострадаха в екшън с такси в София\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d1%80%d0%be%d0%bd%d0%b0%d0%bb%d0%b4%d0%be-%d0%b2-%d1%86%d1%81%d0%ba%d0%b0/", "text": "ЦСКА привлече португалски корифей. Не е футболист, а специалист по откриване на таланти. Пауло Жорже Рибейро ще отговаря за академията на ЦСКА. Ръководството се спря на него след внимателно разглеждане на няколко други чуждестранни кандидатури. Още миналата година Рибейро дойде в София и в продължение на две седмици гледа тренировки и работата на треньорите в различните формации. Португалецът е известен с опита си като треньор, скаут и методист при подрастващите. Повече от две десетилетия Рибейро работи в академията на „Спортинг“. Под неговото око за големия футбол израснаха суперзвезди като Кристиано Роналдо, Нани, Ерик Дайър и Рикардо Куарешма. Преди ЦСКА специалистът е работил в националния отбор на ЮАР, бразилския „Флуминензе“, саудитския „Ал Ахли“ и австралийския „Мелбърн Виктори“. Рибейро е второто ново попълнение в спортно-техническия щаб на „червените“ след привличането на директора Кристиано Джарета. Дебютът им като служители на ЦСКА ще е точно във вечното дерби с „Левски“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tОткривателят на Роналдо – в ЦСКА\t\t\t"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%89%d0%b5-%d0%bf%d1%80%d0%be%d0%b4%d1%8a%d0%bb%d0%b6%d0%b8%d0%bc-%d0%b4%d0%b0-%d0%bf%d0%be%d0%bb%d0%b0%d0%b3%d0%b0%d0%bc%d0%b5-%d1%83%d1%81/", "text": "Основната ни задача е да осигурим добър градски транспорт за гражданите на София. Разреждането на курсовете и увеличаването на интервалите на движение на градските линии, което предлагат синдикатите, не е решение. Това коментира във фейсбук кметът на софия Йорданка Фандъкова. „Готова съм да продължим разговорите със синдикатите за подобряване на условията на труд, за което работим заедно в последните години“, декларира Фандъкова. Само преди месец приключихме изключително тежки преговори и осигурихме 10 млн. лв. допълнително за увеличаване на заплатите на всички работещите в градския транспорт, припомня кметът. От години говорим, че съществува недостиг на кадри в целия сектор и затова в годините назад сме увеличавали доходите на работещите според възможностите на дружествата. Освен това организираме и безплатни курсове за обучение на водачи. Поискала съм от директорите на транспортните дружества да гарантират спазването на 12-часовите смени и изискванията на Кодекса на труда. Те имат задача да прегледат всички работни графици и шофьорите да не бъдат задържани в гаражите, когато тяхната смяна е приключила, информира още Йорданка Фандъкова. „Категорично ще продължим да полагаме усилия за подобряване на условията на труд на шофьорите в градския транспорт на София. С модернизацията на автобусите и тролеите, в която инвестираме в последните 4-5 години, подобрихме както условията за пътниците, така и работното място на шофьорите“, допълва тя. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tФандъкова: Ще продължим да полагаме усилия за подобряване на условията на труд в градския транспорт\t\t\t"}
{"url": "https://trud.bg/%d1%81%d0%b5%d0%b2%d0%b8%d0%bb%d1%8f-%d0%b1%d0%b0%d1%80%d1%81%d0%b5%d0%bb%d0%be%d0%bd%d0%b0-%d0%bd%d0%b0-%d0%b6%d0%b8%d0%b2%d0%be-%d0%bf%d0%be-max-sport/", "text": "Спортните канали на А1 за пореден уикенд ще предложат на феновете футболни емоции от Испания, Италия и Холандия. Кръгът на Ла Лига започва в събота, 23 февруари, с дербито между два от лидерите в класирането Севиля и Барселона. Мачът на стадион „Рамон Санчес Писхуан” е от 17:15 часа и ще се предава пряко по MAX Sport 4. Двубоят е с пряко значение за местата в челото, като домакините от Севиля ще защитават позицията си в зона Шампионска лига, докато Барселона ще иска да запази комфортния си аванс от 7 точки пред втория Атлетико Мадрид. Реал Мадрид шокиращо загуби с 0:1 на „Бернабеу” срещу Жирона миналия уикенд и сега няма право на грешка при гостуването си на Леванте. Мачът е в неделя от 21:45 часа и също ще се излъчва пряко по MAX Sport 4. Серия А също обещава много емоции на феновете. Неделната програма започва в 13:30 часа с битката между непредвидимия тим на Сампдория и Каляри с Кирил Десподов в състава. Ювентус ще се опита да преодолее шока от загубата от Атлетико Мадрид в Шампионската лига при гостуването си на Болоня от 16:00 часа. Емоциите в неделната вечер са гарантирани с два сблъсъка с участието на тимове от Топ 3. От 19:00 часа Парма посреща втория в класирането Наполи, а от 21:30 часа Фиорентина е домакин на Интер. Всички мачове от поредния кръг на Серия А ще се излъчат директно по MAX Sport 3. Дербито на холандската Ередивизи между ПСВ Айндховен и Фейенорд предизвиква интереса на феновете не само в Ниската земя, но и в цяла Европа. „Филипсите” влизат като фаворити в двубоя, но през последните години тимът от Ротердам доказа, че играе успешно срещу настоящия шампион. Двубоят ПСВ Айндховен – Фейенорд е на 24 февруари от 15:30 часа и ще се излъчва пряко по MAX Sport 1. Столицата на Чехия Прага за първи път в историята ще е домакин на главечер от UFC. Топ мачът на бойната вечер ще е в полусредна категория между полската сензация Ян Блахович и солидния нокаутьор от Бразилия Тиаго Сантос. Шоуто UFC Fight Night от Прага ще се излъчи пряко по MAX Sport 2 на 23 февруари от 21:00 часа. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tСевиля – Барселона на живо по MAX Sport\t\t\t"}
{"url": "https://trud.bg/%d0%b3%d0%b8%d0%bb%d0%be%d1%82%d0%b8%d0%bd%d0%b0-%d0%be%d1%82-%d1%84%d0%b8%d1%84%d0%b0-%d0%b2%d1%8a%d1%80%d1%85%d1%83-%d1%87%d0%b5%d0%bb%d1%81%d0%b8/", "text": "ФИФА стовари голямата гилотина върху „Челси“. Кризисният лондонски клуб няма да привлича нови футболисти в следващите два трансферни прозореца. А победата с 3:0 над „Малмьо“ и следващият съперник „Динамо“ (Киев) в Лига Европа са само лека утеха за ситуацията. Защо ФИФА удари по „Челси“? Клубът е преотстъпил 29 футболисти в различни отбори, което е в разрез със законите. Причина за разследването е играч от Буркина Фако. Когато Бертран Траоре беше на 16 години, той бе привлечен в „Челси“. Собственикът Ромен Абрамович плати на майка му 155 000 паунда и още 13 000 на родния му клуб „Бобо-Дуаласо“.Днес Траооре е на 23 и играе в „Лион“. Но още от 2012-а е в картотеките на „Челси“. Беше един сезон в първия тим, после преотстъпен на „Аякс“ и сега продаде на „Лион“. Всъщност Траоре има само 16 мача за „Челси“. Вкарал е четири гола за първия отбор. Но „Челси“ има прекалено много футболисти, които са дадени под наем и това противоречи на правилата. Клубът трябва да плати глоба от 600 000 швейцарски франка и има 90-дневен срок да си оправи документите. Футболната асоциация на Англия бе глобена с 510 000 франка, защото си е „затворила очите“ по случая със „сините“. Ситуацията постави „Челси“ в кошмарно състояние. Смятаните за сигурни трансфери на Еден Азар в „Реал“ и на Калъм Хъдсън-Одой в „Байерн“ трябва да отпаднат. Причината е, че „Челси“ нито лятото, нито следващия януари ще може да взима нови. Освен това на всяка цена трябва да бъдат преподписани договорите на Давид Луис и Гари Кейхил. Със сигурност Гонсало Игуаин и Матио Ковачевич не могат да останат, защото са само под наем до края на сезона съответно от „Ювентус“ и „Реал“. Според английските медии още четири клуба от Висшата лига са заплашени с подобна забрана. Имена обаче не се споменават. Треньорът Маурицио Сари пък е пред уволнение в „Челси“, но поне Абрамович може да назначи нов, когато поиска. Денят на Страшния съд ще е в неделя, когато „сините“ играят финал за купата на лигата срещу „Манчестър Сити“. Феновете на „Челси“ зловещо освиркваха новото попълнение Жоржиньо, когато се появи като резерва срещу „Малмьо“. Италианският национал е набеден за трансферен провал, доведен в пакет със Сари от „Наполи“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tГилотина от ФИФА върху „Челси“\t\t\t"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%be%d1%82%d0%ba%d0%b0%d1%80%d0%b0%d0%bd%d0%b8-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb/", "text": "Четирима души са били откарани в болница за преглед след пътен инцидент, възникнал в местността „Боаза“ – община Търговище, съобщиха от ОДМВР-Търговище.  Около 14,30 ч. на тел. 112 в оперативната дежурна част на ОДМВР-Търговище е получен сигнал \nза катастрофата. По първоначални данни автомобил „Опел“ с пернишка регистрация, пътуващ в посока София-Варна, на десен завой е навлязъл в лентата за насрещно движение и се е ударил в правомерно движещ се там джип „Шевролет“ със софийска регистрация.  Взетите на водачите проби за алкохол са отрицателни. Движението на МПС в участъка не е преустановявано. В момента то временно се извършва в едната лента за движение, като се регулира на място от два екипа на сектор „Пътна полиция“ в областната дирекция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tЧетирима души са откарани в болница след катастрофа в местността „Боаза“\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%be%d0%bf%d0%b8%d1%82%d0%b8%d1%82%d0%b5-%d0%bd%d0%b0-%d1%80%d1%83%d1%81%d0%b8%d1%8f-%d0%b7/", "text": "„Опитите за намеса на Русия в изборите в различни държави не са от скоро. Идват избори и това все повече е във фокуса”. Това заяви външният министър Екатерина Захариева по  . „ЕС създаде звеното за бързо реагиране, идеята е всички заедно да се борим с пропагандата, фалшивите новини, с новините, които подкопават значението на Съюза и демокрацията”, заяви още Захариева. „Опасението е, че следващият европейски парламент ще бъде зает на 1/3 с евроскептици или популисти. Хубаво е да се чуват и различни мнения, да подобряваме това как работи Съюза. Но критиките трябва да са градивни, да не целят разпадането \n\t\t\t \n\t\t\t \n\t\t\t \n\t\t\t \n\t\t\t \n\t\t\t \n\t\t\t \n\t\t\t \n\t\t\t \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tМинистър Захариева: Опитите на Русия за намеса в изборите в различни държави не са от скоро\t\t\t"}
{"url": "https://trud.bg/%d1%80%d0%be%d0%b1%d0%b5%d1%80%d1%82-%d1%88%d0%b5%d1%81%d1%82%d0%b0%d0%ba%d0%be%d0%b2-15-%d1%85%d0%b8%d0%bb%d1%8f%d0%b4%d0%b8-%d0%b1%d1%8a%d0%bb%d0%b3%d0%b0%d1%80%d0%b8-%d1%83%d1%87%d0%b0%d1%82/", "text": "Увеличава се интересът на българските студенти да следват в руски университети. Това посочи Роберт Шестаков, представител на Министерството на науката и висшето образование на Руската федерация. Във Велико Търново той представи правителствената програма, която дава възможност на 225 българи да се обучават безплатно в бакалавърска, магистърска или докторантска програма в Русия, съобщи  . Близо 15 хиляди българи учат в университети в Русия във всички форми и степени на висшето образование, посочи Роберт Шестаков. „Сега има изявен интерес и към точни науки като генетика, ядрена физика, аерокосмически изследвания“. Руските университети са интересни с новите възможности, коментираха кандидат-студенти от Велико Търново: „Мисля, че образованието им е качествено, нови възможности за развитие, нова система на обучение“. „Има по-добра възможност, например магистратура в киберсигурността“. Държавната квота за безплатно обучение за български студенти в Русия е увеличена от 55 бройки преди 5 години до 225 за новата учебна година. Кандидатстването е по документи. \n\t\t\t \n\t\t\t \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tРоберт Шестаков: 15 хиляди българи учат в университети в Русия\t\t\t"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%b4%d1%8a%d1%80%d0%b7%d1%8a%d0%ba-%d0%b3%d1%80%d0%b0%d0%b1%d0%b5%d0%b6-%d1%81-%d0%bf%d0%be%d0%b1%d0%be%d0%b9-%d0%b2-%d0%bf%d0%b0%d0%b2/", "text": "Служители на РУ – Павликени и ОДМВР – Велико Търново разследват дързък грабеж в с. Бутово. Сигнал за случая е получен в 02,00 часа в петък. От събраната до момента информация е установено, че от жилището са отнети 120 лв., като за това е била употребена сила. По случая е образувано досъдебно производство. Процесуално следствените действия продължават под ръководството на Окръжна прокуратура. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tРазследват дързък грабеж с побой в Павликенско\t\t\t"}
{"url": "https://trud.bg/%d0%b4%d0%b6%d0%b0%d0%bd-%d1%8f%d0%bc%d0%b0%d0%bd-%d0%b5-%d0%bd%d0%be%d0%b2%d0%b8%d1%8f%d1%82-%d1%81%d0%b5%d0%ba%d1%81%d1%81%d0%b8%d0%bc%d0%b2%d0%be%d0%bb-%d0%bd%d0%b0-%d1%82%d1%83%d1%80%d1%86%d0%b8/", "text": "Високият му рейтинг в Турция се дължи главно на женската аудитория, която и без друго е основният консуматор на сериали, като мускулите му дават преднина от 3/4 пред актьорското му превъплъщение, колкото и самият той упорито да се съпротивлява срещу подобни мнения. В момента Джан Яман се снима в поредицата „Ранобудна птица“ с чаровната си колежка Демет Йоздемир, вследствие на което се заговори за сърдечна връзка между тях и извън снимачната площадка. Това била и причината Демет Йоздемир да се раздели с гаджето си Сечкин Йоздемир /съвпадението на фамилиите е случайно/ и да празнува посрещането на Нова година с Джан и семейството му. Сега обаче в социалните мрежи се появи информация, че отношенията между Джан и екранната му партньорка са охладнели. Според слухове, след общи сцени, младите актьори не си общували. Това твърдят и хора от екипа на сериала. Причина за всичко това била   , “Мис Украйна 2016”, която станала последователка на турския актьор в Instagram. Когато репортери я попитали дали харесва Джан, моделът шеговито отговорил: „ ”. Очевидно интересът към живота на изгряващата звезда Джан Яман надхвърля границите и по него е залитнала и украинката, която преди това бе гадже на немския футболист с турски произход Илкай Гундоган. Говори се, че Екатерина Рамос е оставила съобщение в Instagram за Джан Яман. Между другото, това не е първият интерес на чужда хубавица към турски актьор, като с най-много ухажорки бе Бурак Йозчивит, но жена му Фахрие Евджен ги блокира. Красавецът Джан Яман е роден през 1989 г. в Истанбул. Завършва Италианския лицей с отличие и е първи по успех в своя випуск, като още от тогава дава заявка за успешно бъдеще. След това следва в САЩ за адвокат близо пет години, но така и не се реализира в тази област за дълго. Работи в сферата на правото за малко, като през това време се занимава и с любимото си хоби, което по-късно се оказва негово призвание и професия, а именно – актьорското майсторство. Първата си роля изиграва през есента на 2014 г. в сериала „Сърдечни работи“, партнирайки на Синем Кобал, снимал се е още с Бену Йълдъръмлар и Селма Ергеч. Джан играе в „Да обичаш на инат“ и „Кой не е обичал?“ През 2017-а се снима в „Пълнолуние“, а сега в „Ранобудна птица“. \nДжан Яман полага изключителни грижи за атлетичното си тяло. Пет пъти седмично тренира бокс и кросфит и е превърнал зимната градина в дома на баща си в Решадие във фитнес-зала. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tДжан Яман е новият секссимвол на Турция\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%88%d0%b2%d0%b5%d0%b9%d1%86%d0%b0%d1%80%d0%b8%d1%8f-%d1%82%d1%80%d1%8f%d0%b1/", "text": "Перспективите за продължаване на Българо-швейцарската програма за сътрудничество, с която страната ни получава експертна и финансова подкрепа в области като насърчаване на икономическия растеж и подобряване условията на труд, социалната стабилност, обществената сигурност, опазване на околната среда, върховенството на закона и укрепване на гражданското общество, обсъдиха днес в Берн президентите Румен Радев и Ули Маурер. По покана на своя швейцарски колега българският държавен глава е на официално посещение в Конфедерация Швейцария, съобщиха от прессекретариата на държавния глава. В рамките на програмата досега страната ни е получила 72 млн. швейцарски франка по проекти, които следва да бъдат изпълнени до края на 2019 г. и президентът Радев подчерта стремежа на България да затвърди постигнатите резултати с нейното продължаване. „Особено значими са успехите на тази програма в областта на професионалното дуално обучение, която обхвана хиляди български ученици, множество училища и фирми“, посочи Румен Радев. Професионалното обучение е фактор за намаляване на младежката безработица, за обществена интеграция и насърчаването на много малки и средни компании в различни сфери и през следващия период на програмата повече средства следва да бъдат заделени именно за образование, заяви българският президент. Румен Радев открои интереса на страната ни за създаване на съвместен изследователски център в България в рамките на програмата за провеждането на научни и лабораторни изследвания, от които да се възползват както българските, така и швейцарските компании. “Създаването на такъв център ще бъде от полза за бизнеса, както в Швейцария, така и в България, за да може нашите учени и студенти да остават и да работят у нас, а резултатите от тяхната работа ще бъдат от полза и за двете страни“, посочи президентът. Швейцария ще продължи да работи за намаляване на икономическите и социални различия в разширения Европейски съюз, както и в слаборазвитите райони в България, подчерта от своя страна Ули Маурер. Двамата президенти оцениха високо сътрудничеството в сферата на сигурността и отбраната. България и Швейцария да засилят обмена на информация в борбата с корупцията и разкриване на банковата тайна при укриване на доходи и данъчни престъпления, призова Румен Радев. Държавният глава подчерта и интереса на страната ни за по-тясно взаимодействие между банковия сектор в двете държави и при споделянето на опит и въвеждане на модерни стандарти за банков надзор, с оглед на заявения интерес на България за присъединяване в перспектива към еврозоната. „Ефективната борба с корупцията е задължителна, ако България иска да постигне реален напредък в процеса на своята европейска интеграция“, категоричен беше Румен Радев. Президентът Ули Маурер открои отличното партньорство между въоръжените сили на двете държави и изрази интереса на Швейцария да участва в процеса на модернизация на Българската армия. Партньорството в справянето с миграцията и реформирането на европейската политика за предоставяне на убежище също бяха сред акцентите на срещата. Двамата президенти отбелязаха позитивната тенденция за увеличаване на икономическия обмен между България и Швейцария, както и в областта на туризма. Президентът Ули Маурер потвърди интереса на Швейцария за задълбочаване на икономическите връзки между двете страни и увеличаване на швейцарските инвестиции в перспективни сектори на българската икономика като информационните технологии и аутсорсинга. По-рано през деня българският президент беше посрещнат с официална церемония във военно-въздушна база „Мейринген“. Румен Радев и Ули Маурер наблюдаваха учение „Алфа Скрамбъл“, което представя бърза реакция за излитане със самолети FA18 в случай на нарушение на въздушното пространство на страната. По време на официалната си визита в Швейцария българският държавен глава е придружаван от съпругата си Десислава Радева. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tРумен Радев: България и Швейцария трябва да засилят обмена на информация при укриване на доходи и данъчни престъпления\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d1%8a%d0%bb%d1%87%d0%b5%d0%b2-40-000-%d0%b4%d0%b5%d1%86%d0%b0-%d1%81%d0%b0-%d0%b2%d1%8a%d1%80%d0%bd%d0%b0%d1%82%d0%b8-%d0%b2-%d1%83%d1%87%d0%b8/", "text": "40 000 деца, които не е било възможно досега да бъдат обхванати от образователната система, са записани в училище в страната след масирани акции на екипи от всички държавни институции. Това съобщи министърът на образованието Красимир Вълчев на форум в Смолян. Той посочи, че процесът на оптимизиране на училищната мрежа е приключил. Сега основният стремеж на Министерството ще бъде запазването и съхраняването на училищата особено в малките населени места.  „Друго основно предизвикателство остава обхващането и задържането на всички деца и ученици в образователната система“, каза Вълчев. Той обясни, че създаденият междуинституционален механизъм показа колко успешно може да е взаимодействието на държавните институции. В резултат над 40 хиляди деца и ученици са върнати в училищата. Основните акценти в тази насока ще бъдат ранното обхващане на всички деца още в детската градина, подкрепата за всяко едно съобразно неговите лични нужди и наличието на силно мотивирани учители. „Основно предизвикателство в момента е младите хора да бъдат мотивирани към избор на професионално образование. Това ще бъде фактор за осигуряването на балансирано регионално развитие“, заяви министърът на образованието и науката. „Преориентирането към обучение в технически, математически, инженерни дисциплини и природни науки, обединени в общото название STEM, е цел и на новия план-прием“, подчерта той. В тези специалности е очакван недостиг на кадри в следващите години и те гарантират в най-голяма степен регионално приложение и намаляване на емиграцията на младите хора.  \n\t\t\t \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tМинистър Вълчев: 40 000 деца са върнати в училище\t\t\t"}
{"url": "https://trud.bg/%d0%bf%d0%be%d0%b4-%d0%bf%d0%be%d0%b2%d1%8a%d1%80%d1%85%d0%bd%d0%be%d1%81%d1%82%d1%82%d0%b0-%d0%bd%d0%b0-%d1%81%d0%bb%d1%83%d1%87%d0%b0%d1%8f-%d0%b4%d1%83%d0%bd%d0%b0%d1%80%d0%b8%d1%82/", "text": "В четвъртък министърът на икономиката Емил Караниколов даде пространно интервю пред българска медия, което някак потъна всред медийната шумотевица около Емилиян Гебрев и опитите му да се представи за „жертва“ на чужди и български интереси, свързани според него с „Дунарит“.  И ако причината Гебрев да плаща скъпо и прескъпо на професионални пиари, за да бъде в центъра на медийния поток, е ясна поне на пръв поглед – държавата да го остави на мира, за да завладее окончателно русенското предприятие за боеприпаси, някак встрани от общественото внимание остават както скритите фактори за неговия интерес, така и последиците за „Дунарит“, които, оказва се, могат да бъдат фатални.  Влизането на Емилиян Гебрев в казуса „Дунарит“ през 2016г., беше продиктувано от желанието на Цветан Василев да намери, след фиаското с приближените на руския олигарх Малофеев негови пионки Пиер Луврие и Дмитрий Косарев, приемливо лице, през което да продължи безпрепятствено да управлява завода.  Вероятно и самият Василев обаче бързо е разбрал, че освен негов добър приятел, който се е съгласил да му „свърши тази услуга“, Гебрев изобщо не е за подценяване. Нещо повече, възможно е в този случай оръжейният търговец да има и собствени интереси, които не се припокриват напълно с тези на избягалия в Сърбия бивш банкер, или пък, което е по-вероятното, и двамата действат в синхрон, но на съвсем друга плоскост, оставаща добре скрита от общественото и медийно внимание. За какво става дума? Дори и най-бегъл анализ на ситуацията показва, че негативите за Гебрев в момента са много повече от позитивите, които би могъл да извлече от представянето си пред обществото за „собственик“ на „Дунарит“. Акциите на завода отдавна са запорирани от КПКОНПИ и НАП и само наивник би повярвал, че държавата ще ги подари на когото и да било, без да бъдат покрити вземанията й от близо 200 милиона. Министър Караниколов ясно показа, че единствено дължавата има интерес да придобие „Дунарит“ заради дълговете на дружеството и неговите собственици. И това е факт, независимо колко интервюта ще даде пред медиите, колко театрално той, или приятелите му като Бойко Ноев ще бърчат вежди, ще съчиняват истории за нинджи и отровителство и ще се представят за „добри“. Гебрев също е пределно наясно със ситуацията, а от друга страна, минаването му „на светло“ и воденето на истинска война с институциите, едва ли е точно по вкуса на свикналия да не се шуми около него мастит бизнесмен. Чийто генезис от комунистическите тайни служби, не може да остане скрит и дразни изключително много обеднелия именно заради такива като него български народ.  Къде е разковничето на ситуацията може би посочва именно министър Караниколов. Несъмнено информацията, която има в министерство на икономиката, а вероятно и в службите, му дават основание за подобни заключения, но към това води и чистата логика в случая.  Според Караниколов, някой умишлено се опитва да доведе „Дунарит“ до фалит и ликвидация, което би се отразило негативно освен върху 1300 души работници, които ще останат без препитание, така и върху фирмите, които имат бизнес отношения със завода, а несъмнено и върху целия сектор. При положение, че в момента Емилиян Гебрев контролира изцяло управлението на предприятието (от всичките му незаконосъобразни опити да сложи ръка върху „Дунарит“, заявени в търговския регистър – без каквито и да било доказателства за собственост, „мина“, и то през съдебно обжалване, единствено смяната на борда на директорите през 2018г.), то изводът кого е имал предвид министър Караниколов, се налага от само себе си.  Защо обаче Гебрев би искал да причини подобно нещо на завода и да го фалира, след като в последните години полага толкова усилия да го „усвои“. И на този въпрос отговорът не е труден. Гебрев си дава сметка, че едва ли ще успее в тази война, разбира се ако не извади 200 милиона лева и не плати дълговете, което вече показа, че няма намерение да направи. Тоест за него битката е само проформа, начин на печелене на време, докато или Цветан Василев, или държавата, го „помолят“ да се оттегли. Първият – само с думи, защото все още държи при него оригиналите на акциите на „Дунарит“ в Белград и продължава да е истинският собственик, а държавата – след като го отстрани по законовия ред. Това може да стане чрез ефективно събиране на дълговете на завода и изпълнение върху активите на „Дунарит“ (което означава одържавяване), какъвто опит имаше още през 2017г., но тогава дълговете от 50 млн. лева към Държавната консолидационна компания Гебрев плати от оборотните пари на предприятието. Именно чрез изпълнение върху акциите стана държавен другия военен завод от орбитата на КТБ – „Авионамс“.  Истинската причина за действията на Гебрев разкрива отново министърът на икономиката. Според него „друга компания може вече да има достъп до документация, технологии и ноу-хау“, нещо повече, тази друга компания съвсем скоро ще бъде в състояние да произвежда продукцията, която в момента се прави от „Дунарит“. „Което ще означава убийство на предприятието“. \nТези думи всъщност са истински притеснителните в цялата ситуация, а не хвърлените съвсем съзнателно пред обществото медийни димки за „новичок“, „нинджи“ около дома на Гебрев и прочие съчинени набързо постановки.  Притеснителни са, защото означават, че фирмата на Гебрев – „Емко“, която сама по себе си е както крупен търговец, така и производител на военна продукция, мародерства из „Дунарит“, събира документация и технологии и нищо чудно още утре да започне да произвежда продукцията, която сега храни работниците в Русе и околността. Не бива да се забравя в случая, че основните приходи на „Емко“, вече няколко десетилетия идват предимно от комисионни – фирмата купува и продава продукцията на „ВМЗ“, „Арсенал“ и „Дунарит“, но печалбите, макар да се измерват в десетки милиони, все пак се формират само от един марж в цените. Съвсем друга би била ситуацията, ако „Емко“ можеше да произвежда снаряди и военна продукция, наравно с „големите“  в бранша. Тогава десетките милиони като нищо ще се превърнат в стотици. Как би се отразило и на конкуренцията в бранша, след като един производител (като „Емко“) се възлозва от технологиите и ноу-хау на предприятие от калибъра на „Дунарит“? Не следва да се пренебрегват и твърденията на запознати от военната индустрия, че не малка част от продуктите на „Емко“ се произвеждат без надлежна и/или достатъчна техническа документация. Защото „Емко“ няма патентите за оръжието, което произвежда. Дори и част от нези твърденията да са верни, ситуацията е силно притеснителна.   Че това са истинските намерения на Гебрев, насока дават и опитите му в недалечното минало да придобие гиганта ВМЗ, а след това, през 2015г. и „НИТИ“ – също голям производител. Тоест Гебрев от няколко години се стреми да мине в „А“ отбора на оръжейниците-производители, а неуспехите му преди, сега само го амбицират да „довърши“ „Дунарит“, за сметка на бъдещото си колосално забогатяване чрез „Емко“. Да се върнем година две назад, когато Гебрев твърдеше, че медийният шум няма да се отрази добре на неговото „Емко“, а сега – дали същата тревога изпитва и към „Дунарит“. По-скоро не. Дори не подава оферти от името на русенското предприятие, защото се „чудел“ дали принципалът на „Кинтекс“ (министърът на икономиката) щял да ги приеме …. Интересно поведение на търговец, който е загрижен за съдбата на управляваното от него предприятие.    Разбира се, време е службите, ДАНС и прокуратурата да се задействат. И то не защото днес за това ги призовава министърът на икономиката, а защото е недопустимо в 21 век, в страна, член на Европейския съюз и НАТО, двама подсъдими, като Цветан Василев и Емилиян Гебрев, да разиграват всички – медии, общество, държава и чуждестранните й партньори. За да продължат да търгуват със „смърт“, да богатеят и да се надсмиват над всички.   \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tПод повърхността на случая „Дунарит“ – опит за умишлен фалит и присвояване на технологиите\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b8%d1%81%d0%ba%d0%b0-%d0%bf%d0%be-%d0%b3%d0%be%d0%bb%d1%8f%d0%bc%d0%be-%d0%bd%d0%b0%d0%ba%d0%b0%d0%b7%d0%b0%d0%bd/", "text": "Окръжна прокуратура – Бургас протестира присъда на съда, с която е наложено наказание от 9 години и 4 месеца „лишаване от свобода“ спрямо Иван М., подсъдим за извършване на блудствени действия с малолетно момиче. Детето било на 11 годинки. Иван го причакаи.л скрит зад дърво в градинка пред блока, извикал го и блудствал с него. В протеста Окръжна прокуратура – Бургас посочва, че така определеното и наложено наказание не съответства на обществената опасност на подсъдимия и на неговата деятелност е паескя 12 години затвор. Иван М. е двоен убиец. През 80-те той е бил осъден на смърт заради убийството на брат и сестра в Сливен. През 1990 та година бил помилван. Убийството извършил, защото харесвал жената, но тя му отказала, а брат и бил на нейна страна. \n\t\t\t \n\t\t\t \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tПрокуратурата иска по-голямо наказание за блудство\t\t\t"}
{"url": "https://trud.bg/%d1%8f%d0%b2%d0%be%d1%80-%d0%bd%d0%be%d1%82%d0%b5%d0%b2-%d0%bd%d0%b5%d1%81%d0%bf%d1%80%d0%b0%d0%b2%d0%b5%d0%b4%d0%bb%d0%b8%d0%b2%d0%be-%d0%b5-%d0%b4%d0%b0-%d0%bf%d0%be%d0%bb%d1%83%d1%87%d0%b0%d0%b2/", "text": "Депутатите, които не ходят на работа дори в рамките на цял месец, все пак получават 1/3 от заплатата си. Получават се около 1000 лв., дори да не стъпваш в парламента, намираме това за несправедливо. Това коментира заместник-председателят на НС от „Обединени патриоти“ Явор Нотев по   , като цитира правилника за работа на парламента. „Когато се водят пътувания, срещи с избиратели, това се съвместява с дейността на народния представител. Никой не освобождава народния представител от задължението да присъства в пленарна зала“, каза Нотев. По думите му, не е лицеприятна гледка разликата между половината зала, в която депутатите са заели местата си, и другата, празна част. „Формално работата върви, привидно без затруднения“, допълни той. Въпросът за кворума е решен, но няма опоненти и защитници на текстове, които са внесени от БСП, това не допринася за работата на парламента, но не е пълноценен без опозиция, посочи Нотев. Той допълни, че това не е ходът на левицата, за да се справят с недостатъците на този парламент. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tЯвор Нотев: Несправедливо е да получаваш 1000 лв., без да ходиш на работа\t\t\t"}
{"url": "https://trud.bg/%d0%b1%d0%be%d1%80%d1%86%d0%b8-%d0%be%d1%82-%d0%bf%d0%b5%d1%80%d1%83-%d1%81%d1%8a%d1%89%d0%be-%d0%bd%d0%b0-%d0%b4%d0%b0%d0%bd-%d0%ba%d0%be%d0%bb%d0%be%d0%b2/", "text": "Борците на Перу и Унгария заявиха в последния момент участие за турнира „Дан Колов – Никола Петров“ в Русе (28 февруари – 3 март). Перуанците ще направят дебют у нас, а манджарите пристигат с мъжете и жените си в свободния стил. В състава на дамите са две от най-изявените им състезателки, които ще бъдат евентуални съпернички на Тайбе Юсеин (62 кг ) и Биляна Дудова (57). Гостите водят №1 в света за 2013-а Марина Састин, която не веднъж е срещала Юсеин на тепиха. А Дудова победи Емезе Барка на последния мондиал в Будапеща през есента. Турците пък включиха в състава си световната шампионка от Париж 2017 при тежките до 75 кг Ясемин Адар. В същата категория България ще бъде представена с петкратата №1 на планетата по самбо Мария Оряшкова, за която това ще е повторно връщане в борбата. \nВизови проблеми обаче спряха монголците. Така страните-участнички подгониха нов рекорд – 44. На тепиха ще излязат близо 600 състезатели, като в свободния стил надреварата ще носи точки за световната ранглиста. Сред участниците са повече от 50 медалисти от световни, европейски първенства и олимпийски игри. \nПърви у нас вчера пристигнаха китайците, чиято делегация е една от най-многобройните – 45 души. А в понеделник идват и американците начело с олимпийските си шампиони Джордан Бъроуз и Кайл Снайдер. В момента отборите ни са на лагер, като жените са в Благоевград, мъжете в свободния стил са в Самоков, а класиците – в Тетевен. \nНадпреварата в „Арена Монбат“ ще бъде на 4 тепиха. Входът за зрителите – свободен. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tБорци от Перу също на „Дан Колов“\t\t\t"}
{"url": "https://trud.bg/%d0%ba%d0%b0%d1%80%d0%bb%d0%be%d1%81-%d0%ba%d0%be%d0%bd%d1%82%d1%80%d0%b5%d1%80%d0%b0-%d0%b2%d0%bc%d1%80%d0%be-%d0%b4-%d1%80-%d0%b4%d1%83%d0%bb%d0%b8%d1%82%d1%8a%d0%bb-%d0%bf%d0%be%d0%b3%d1%80/", "text": "„Д-р Дулитъл, погрижете се за екземпляра Веселин – „Г-н Мъ“, моля Ви! След ремонта на столичния зоопарк има много добри условия и си мисля, че може и той да се почувства комфортно сред свои“. Това призова столичният общински съветник от ВМРО и активист на партията в своята фейсбук страница, след като Веселин Марешки разпространи отворено писмо до премиера Бойко Борисов с призив да „озапти Каракачанов“ по циганската тема, съобщиха от пресцентъра на ВМРО. В това писмо Марешки пише, че Концепцията за справяне с циганския проблем давала права на този етнос и била направена, за да спечели партията цигански гласове на изборите. Тези и други неверни твърдения провокираха общинския съветник и председател на „Патриоти за София“ в СОС Карлос Контрера да реагира във фейсбук. Ето и пълния текст на публикацията: С днешното отворено писмо до премиера г-н Марешки за пореден път показа и доказа, че менталните липси не се компенсират със заемане на постове в Парламента. Функционалната неграмотност очевидно е факт не само сред учениците, но и сред определени лидери на партии и техните депутати. Да заявиш, че Концепцията за справяне с маргинализирания цигански етнос дава права на циганите е равнозначно на това да твърдиш, че имаш верига аптеки и си пиеш редовно хапчетата. Първото показва липса на когнитивен опит, култура и реалната невъзможност да четеш правилно написаното в един не чак толкова дълъг документ, а второто – чисто и просто, че здравната система в България има нужда от повече пари за психично здраве, което съм заявявал публично. Да твърдиш, че ВМРО иска да привлече цигански гласове, докато ти влизаш в коалиция с най-близката до сърцето на Еродан протурска партия в България – НПСД, и чрез техен приближен турчеещ се циганин вдигаш бунт срещу собствената си държава в „Столипиново“, а след това слагаш гръмкото име на коалицията „българските родолюбци“, е меко казано циклофренично. Даже е доста плашещо, защото г-н Марешки, освен че създава фалшиви новини и базира политическите си позиции въз основа на фалшиви новини, които явно следи по абонамент, показва и опасните тенденции политиците да флиртуват с циганския етнос – дали било то с евтини лекарства, или отстоявайки правата им с жалки изказвания, които ме навеждат само на една мисъл – има етапи от еволюцията, които очевидно са подминали определени индивиди. Дарвин щеше да прояви интерес към подобни есземпляри със сигурност. Бих препоръчал на г-н Марешки да се консултира с един лекар – д-р Росен Кръстев. Той е нещо като джипи на маймуните в столичния зоопарк. Може да се погрижи и за него. След ремонта и реконструкцията в Зоопарка условията там не са никак лоши. (Поради изразените вече съмнения, мога да предложа и опростен превод от специалисти на горенаписаното, за да го разбере Веселин – „Г-н Мъ“.) \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tКарлос Контрера, ВМРО: Д-р Дулитъл, погрижете се за екземпляра Веселин – „Г-н Мъ“, моля Ви!\t\t\t"}
{"url": "https://trud.bg/%d0%b3%d0%b0%d0%bb%d1%8a%d0%bf-52-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d1%81%d0%bc%d1%8f%d1%82%d0%b0%d1%82-%d1%87%d0%b5-%d0%bf%d1%80%d0%b5%d0%b4%d1%81%d1%82%d0%be/", "text": "52% от българите смятат, че предстоящите евроизбори няма да бъдат честни, сочи независим експресен телефонен сондаж на  . 37% смятат, че вотът ще е честен, а 11% са без мнение. Сондажът е проведен между 19 и 21 февруари сред 800 души в цялата страна. Промените в изборното законодателство допълнително задълбочават и бездруго ниското доверие в изборния процес у нас. Решението за връщане на преференциите се одобрява, но не успява в достатъчна степен да отмени подозрението спрямо властта, че търси конюнктурни ползи с оглед предстоящите евроизбори. Българите автоматично подкрепят всякакви форми на „отваряне“ на изборния процес към гражданите – преференциално гласуване (подкрепено от мнозинство от 70%), машинно гласуване (75%), дори и възможността практически всички българи в чужбина да могат да гласуват (78%). 59% се съгласяват с обвинението, чe като цяло, с промените в изборните правила, управляващите се стремят към „служебна победа“, 30% се противопоставят на това мнение, а останалите се колебаят. Високият процент критичност идва от това, че зад подозренията спрямо властта застават не само привържениците на парламентарната опозиция, но и хората, които не биха гласували, както и голямата част от другите опозиционно настроени респонденти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t\t\t \n\t\t\t \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\t„Галъп интернешънъл“: 52% от българите смятат, че предстоящите евроизбори няма да бъдат честни\t\t\t"}
{"url": "https://trud.bg/%d0%b2%d0%b5%d0%bd%d0%b5%d1%86%d1%83%d0%b5%d0%bb%d1%81%d0%ba%d0%b8-%d0%b2%d0%be%d0%b5%d0%bd%d0%bd%d0%b8-%d1%83%d0%b1%d0%b8%d1%85%d0%b0-%d0%b6%d0%b5%d0%bd%d0%b0-%d0%ba%d1%80%d0%b0%d0%b9-%d0%b3%d1%80/", "text": "Един човек е загинал, а близо десет са пострадали в близост до границата с Бразилия, когато венецуелски войници са открили огън по представители на коренното население. Кметът на Гран Сабана Емилио Гонзалес съобщи, че членовете на местната етническа група Пемон са взлезли в сблъсък с Националната гваргия на Венецуела и военни, които придвижвали танкове към границата. Военните са използвали гумени куршуми и сълзотворен газ. Пострадалите са откарани в болница. Вчера президентът Николас Мадуро нареди границата да бъде затворена в опит да се попречи на опозицията да вкара в страната американска хуманитарна помощ. \n\t\t\t \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tВенецуелски военни убиха жена край границата с Бразилия\t\t\t"}
{"url": "https://trud.bg/%d0%b1%d0%be%d0%bc%d0%b1%d0%b0-%d1%83%d0%b1%d0%b8-%d1%84%d1%80%d0%b5%d0%bd%d1%81%d0%ba%d0%b8-%d0%b4%d0%b6%d0%b8%d1%85%d0%b0%d0%b4%d0%b8%d1%81%d1%82-%d1%81%d0%b2%d1%8a%d1%80%d0%b7%d0%b0%d0%bd-%d1%81/", "text": "При въздушен удар в Багуз е бил убит френският джихадист Фабиен Клен, озвучил записа, с който „Ислямска държава“ пое отговорност за атентаните в Париж на 13 ноември 2015 г., съобщи  . Брат му Жан Мишел е бил ранен. Френското правосъдие издаде заповед за арест на двамата през юни миналата година. На записа единият говори, а другият пее религиозни песни. При атентата в Париж загинаха 130 души, стотици бяха ранени. Междувременно антиислямистките коалиционни сили продължават евакуацията на цивилните от Багуз – последният бастион на „Ислямска държава“ в Сирия и Ирак. Предстои финален щурм, обкръжените имат ултиматум – безусловна капитулация или ликвидация. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tБомба уби френски джихадист, свързан с атентаните в Париж\t\t\t"}
{"url": "https://trud.bg/%d0%b4%d0%be%d1%86-%d0%bd%d0%b0%d1%83%d0%bc-%d0%ba%d0%b0%d0%b9%d1%87%d0%b5%d0%b2-%d0%bd%d0%b5-%d0%be%d1%87%d0%b0%d0%ba%d0%b2%d0%b0%d0%bc-%d0%bf%d1%8a%d0%bb%d0%bd%d0%be-%d1%83%d0%b5%d0%b4%d0%bd%d0%b0/", "text": "Направена е сериозна крачка напред по пътя за разграничаване на общата история между България и Северна Македония след четвъртата среща на Съвместната комисия по исторически и образователни въпроси. Това заяви доц. Наум Кайчев, заместник-председател на комисията, по  . „С колегите от Северна Македония успяхме да намерим общ език и постигнахме съгласие по темите за Средновековната история – ролята на Св. Климент Охридски, Св. Наум и цар Самуил в нашата обща история. Констатирахме важната роля на Средновековната българска държава, постигнахме консенсус, че те са част от общата ни история”, каза той. Историкът и преподавател в Софийския университет допълни, че имат разногласия със северномакедонските им колеги по темата за учебниците. „Така се получава, че на две поредни заседания вече неуспяваме да разгледаме и изчистим въпросите по Средновековна история за основното образование – 5 и 6 клас. Имаше забележки и от двете страни”, допълни доц. Кайчев. По думите му, северномакедонски историци са критикували работата на Съвместната комисия. „Имаше изказвания пред медии, свързани с обхвата на работа, имаше изказвания, че се занимаваме само с учебниците, докато това не е така. Важно е тези послания да бъдат изчистени”, каза доц. Кайчев. Доц. Кайчев заяви, че не очаква да се постигне пълно уеднаквяване на учебния материал в българските и северномакедонските учебници. Той добави, че комисията ще отправи препоръки към правителствата за корекции в някои тези. „Например, делото на Св. Климент Охридски и Св. Наум Охридски не може да бъде разбрано извън това, че те работят, подпомагани от българската държава и княз Борис и цар Симеон. Това трудно може да бъде забелязано в учебниците на нашата югозападна съседка”, допълни историкът. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tДоц. Наум Кайчев: Не очаквам пълно уеднаквяване на материала в българските и македонските учебници\t\t\t"}
{"url": "https://trud.bg/%d1%83%d1%87%d1%80%d0%b5%d0%b4%d0%b8%d1%85%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bf%d0%be%d0%ba%d0%bb%d0%be%d0%bd%d0%bd%d0%b8%d1%87%d0%b5%d1%81%d0%ba%d0%b8-%d0%bc%d0%b0/", "text": "Първи поклоннически поход, посветен на 550 годишнината от пренасянето на мощите на св. Йоан Рилски от Велико Търново до Рилския манастир, ще започне на 1 юли тази година. Те са били в средновековния Търновград от 1195 до 1469 година, когато отново са върнати в светата обител. Авторите на инициативата за поклонническия маршрут, наречен „Светият път“, обявиха подробности в Централния военен клуб в София. Сред членовете на Националния комитет за отбелязване връщането на мощите на небесния покровител на българите са Евгени Коев, спелеолог и активист за похода, историка проф. Пламен Павлов, кмета на Велико Търново, Даниел Панов, журналиста Горан Благоев и още десетина интелектуалци. Походът по „Светият път“ ще се измине на пет етапа за по седмица. Всеки ден поклонниците ще изминават близо 20 километра. Първият етап е дълъг 114 км, започва от Катедралния храм във Велико Търново и стига на седмия ден до Никопол. Вторият етап от Никопол през Плевен до Луковит е 122 км, третият от Луковит до Черепиш е с дължина 130 км, а четвъртият етап е най-къс с дължина от 89 км. Финалният етап от маршрута от София до Рилския манастир е дълъг около 100 км и завършва в метох Пчелина. Българският поклоннически маршрут наподобява популярния пилигримски път Ел Камино, дълъг близо 800 км, който следва пътя на свети Яков Зевадеев през цяла Северна Испания, докато стигне до катедралата „Сантяго де Компостела“, където се твърди, че са погребани останките на светеца. Според испанското поверие Свещеният път може да се мине пеша, с велосипед или на кон, но Камино е успешно преминат, ако са изминати 100 км пеша или 200 километра с велосипед или на кон. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tУчредиха български поклоннически маршрут\t\t\t"}
{"url": "https://trud.bg/%d0%bf%d0%b0%d1%80%d0%b8%d1%82%d0%b5-%d0%be%d1%82-%d1%82%d0%b5%d0%bb%d0%ba-%d0%bd%d0%b5-%d1%81%d1%82%d0%b8%d0%b3%d0%b0%d1%82-%d0%b4%d0%be-%d1%85%d0%be%d1%80%d0%b0%d1%82%d0%b0-%d0%b2-%d0%bd%d1%83%d0%b6/", "text": "Сумите за подкуп варират между 600 и 2500 лв. Случаите на разкрити злоупотреби с фалшиви решения на ТЕЛК са фрапиращи. “Става въпрос за използването на един ресурс, който е предназначен за хора в неравностойно положение, но явно начинът, по който се разпределят (средствата – б.р.) не достига до хората в нужда”. Това заяви министърът на вътрешните работи Младен Маринов в парламента по време на изслушване относно мерките на МВР за разследване и пресичане на престъпните схеми. По думите му има действително организирана на престъпна група, която цели материална облага и има нужда от налагане на външен контрол в системата, който да следи достоверността на ТЕЛК решенията. Според министър Маринов трябва да се предприемат комплексни действия, тъй като има места с много висок процент инвалидност и такива с нисък, което е проблем. Отчетено е, че много инвалидни пенсии се отпускат в областите Силистра, Враца, Габрово, Разград, Монтана, Перник, Плевен, Кюстендил, Ловеч и София-област – 15% от всички в страната. До момента са проведени 384 беседи с лица, на които са отпуснати такива социални плащания.  Основните суми за подкуп за ТЕЛК-ове варират от 600 до 2500 лева, обясни главният секретар на МВР Ивайло Иванов. Около 700 хил. българи взимат пари за инвалидност годишно на обща стойност 1,5 млрд. лв., коментира на свой ред председателят на ПГ на ГЕРБ Цветан Цветанов. По думите му това е 10% от трудоспособното ни население. За сравнение през 1989 г. този процент е бил 2-2,5. От “Обединен патриоти” пък са изчислили, че годишно от фалшиви решения потъват между 300 и 500 млн. лв. Превантивният подход на МВР срещу злоупотребите в ТЕЛК ще има сериозен превантивен ефект, смята Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t\t\t \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tПарите от ТЕЛК не стигат до хората в нужда (обзор)\t\t\t"}
{"url": "https://trud.bg/%d0%b8%d1%86%d0%be-%d1%85%d0%b0%d0%b7%d0%b0%d1%80%d1%82%d0%b0-%d1%81-%d0%bd%d0%be%d0%b2%d0%b0-%d0%bf%d0%b5%d1%81%d0%b5%d0%bd-%d0%b2%d0%b8%d0%b4%d0%b5%d0%be/", "text": "След 5-годишна пауза, рапърът Ицо Хазарта пусна нова песен, носеща името „Браво!“. Новата самостоятелна песен на хип-хоп звездата, ще представи една нова страна на българската хип-хоп музика. В клипа Ицо Хазарта влиза в ролята на рокер, който показва к  Видеото ще изненада с неочакван развой на събитията и ще задържи вниманието на зрителя до самия край с превъплъщенията на главния герой в рокер, рапър и учител. Текстът на „Браво“ е дело на самия изпълнител, докато музиката и аранжимента – на Бат Венци. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tИцо Хазарта с нова песен (ВИДЕО)\t\t\t"}
{"url": "https://trud.bg/%d1%80%d0%b5%d0%b0%d0%bb-%d0%bc%d0%b0%d0%b4%d1%80%d0%b8%d0%b4-%d0%b5-%d0%b5%d0%b2%d1%80%d0%be%d1%88%d0%b0%d0%bc%d0%bf%d0%b8%d0%be%d0%bd-%d0%b2%d0%b5%d1%87%d0%b5-1000-%d0%b4%d0%bd/", "text": "На 28 май 2016 година „Реал“ (Мадрид) стана европейски шампион за 11-и път. Оттогава „кралете“ не са изпуснали титлата и вече се славят с нея 1000 последователни дни. Три пъти поред „Реал“ е носител на Шампионската лига. Вестник „Ас“ написа на цялата си първа страница: „1000 дни – крале на Европа“. Доминацията стартира с победата над „Атлетико“ на „Сан Сиро“. Следващата година „Реал“ срази „Ювентус“, а после и „Ливърпул“. Откакто „белите“ победиха „Атлетико“ след дузпи, имат 33 мача в турнира. От тях са спечелили 23, а пет са завършили наравно. След изиграването на първите осминафинали не „Реал“, а „Пари Сен Жермен“ е фаворитът в Шампионската лига. ПСЖ разби „Манчестър Юнайтед“ с 2:0 като гост. Дори и без Неймар тимът на треньора Томас Тухел изглежда безкрайно солиден. След него се нарежда „Атлетико“ с убедителното 2:0 над „Ювентус“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\t“Реал“ (Мадрид) е еврошампион вече 1000 дни\t\t\t"}
{"url": "https://trud.bg/9-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8-%d0%b8%d1%81%d0%ba%d0%b0%d1%82-%d0%b4%d0%b0-%d1%81%d1%82%d1%80%d0%be%d1%8f%d1%82-%d0%be%d1%82%d1%81%d0%b5%d1%87%d0%ba%d0%b0-%d0%be%d1%82-%d0%bc/", "text": "Срокът за изпълнение е 1096 дни  Девет кандидати искат да строят 19,3 километра от път I-1 (E-79) Мездра – Ботевград, лот 1, стана ясно след като Агенция “Пътна инфраструктура” отвори офертите днес. Сред тях са най-големите български компании в пътното строителство у нас. Самостоятелно в търга участват “ГБС-Инфраструктурно строителство” АД, “ДЖИ ПИ ГРУП” АД и “ТРЕЙС ГРУП ХОЛД” АД. “Автомагистрали – Черно море” заедно “ИСА 2000” са в сдружение ДЗЗД “БЕБРЕШ”. Оферта са подали от “ХИДРО-ВОД СТРОЙ” ДЗЗД, в което влизат “Хидрострой” АД и “ВДХ” АД. Сред кандидати са “ПСТ Северозапад Лот 1” ДЗЗД, с участници: “ПСТ Груп” ЕАД, “Пътинженеринг – М” АД, “Бургаспътстрой” АД и “Новако Строй” ЕООД и Обединение ДЗЗД “МЕЗДРЕЯ – 2019”, в което влизат “Галчев Инженеринг” ЕООД и “ТАБЛЕРОС И ПУЕНТЕС” АД. “ГРОМА ХОЛД”, заедно с “РУТЕКС” ООД са кандидатствали в обединение ДЗЗД “МБ ЛОТ 1-2019”, а “Геострой” и “Пътстрой-92” – в Обединение “ГЕОПЪТ ЛОТ 1”. Общата индикативна стойност на лот 1 е 123 000 000 лв. без ДДС, а срокът за изпълнение – 1096 дни. За първи път при изпълнението на обществените поръчки за строителство на двата участъка ще се приложи нова схема на плащане. Тя предвижда цялата стойност на договора да се разплати на изпълнителя, след като бъде подписан Акт 16 за завършване на обекта и има издадено разрешение за ползване на новопостроения пътен участък. Пътят между Мездра и Ботевград ще бъде с две платна с по две ленти за движение в посока, с габарит 20 м, т. е. двойно по-широко от настоящото, което е с по една лента за движение в посока. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\t9 кандидати искат да строят отсечка от Мездра – Ботевград\t\t\t"}
{"url": "https://trud.bg/%d1%82%d0%b5%d1%85%d0%bd%d0%b8%d0%ba-%d0%bf%d0%be%d1%87%d0%b8%d0%bd%d0%b0-%d0%be%d1%82-%d1%82%d0%be%d0%ba%d0%be%d0%b2-%d1%83%d0%b4%d0%b0%d1%80-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0/", "text": "Служител на 61 години е издъхнал от токов удар по време на работа. Съобщение за трагичния инцидент е получено в полицията в Твърдица от областната болница в Сливен, съобщиха от ОД на МВР. Инцидентът е станал в 10,10 ч. на 20 февруари в помпената станция в твърдишкото с.Червенаково. Служителят е извършвал ремонтни работи на комплектна разпределителна уредба. Уредите са били под високо напрежение. Назначена е съдебно-медицинска експертеза. Води се досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tТехник почина от токов удар по време на работа\t\t\t"}
{"url": "https://trud.bg/%d0%b0%d0%bf%d0%b8-%d1%88%d0%be%d1%84%d0%b8%d1%80%d0%b0%d0%b9%d1%82%d0%b5-%d0%b2%d0%bd%d0%b8%d0%bc%d0%b0%d1%82%d0%b5%d0%bb%d0%bd%d0%be-%d0%bf%d1%80%d0%b5%d0%b7-%d0%bf%d0%be%d1%87%d0%b8%d0%b2%d0%bd/", "text": "Шофьорите, на които в почивните дни предстои пътуване, е необходимо да карат внимателно и със скорост, съобразена с метеорологичните условия. Пътните настилки и съоръженията ще се обработват превантивно във връзка с очакваните валежи, рязкото понижение на температурите и опасността от заледявания и поледици, съобщиха от пресцентъра на Агенция „Пътна инфраструктура“. Националният институт по метеорология и хидрология определи за утре жълт код за опасно време над цялата страна. Очаква се силен вятър и валежи от дъжд, които ще преминават в сняг. Пътната агенция апелира шофьорите на тежкотоварни превозни средства и на леки автомобили да шофират разумно, спазвайки дистанция и да не предприемат изпреварване на снегопочистващата техника. Блокирането на движението от автомобили, които не са с подходящи гуми, затруднява работата на снегопочистващата техника и възпрепятства пътуването на всички останали шофьори. Актуална информация за пътната обстановка гражданите и транспортните фирми могат да получат от интернет  , и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tАПИ: Шофирайте внимателно през почивните дни, очакват се силен вятър и валежи\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d0%b5-%d0%be%d0%bf%d1%8a%d0%bb%d1%87%d0%b8-%d0%bd%d0%b0-%d0%b4%d0%b6%d0%b5%d0%bd%d0%b4%d1%8a%d1%80%d1%81%d0%ba%d0%b8%d1%8f-%d0%b2%d1%8a%d0%bf/", "text": "Министерството настоява за редактиране или премахване на спорното питане за пола на учениците България се опълчи на   (ЕК). Министерството на образованието и науката (МОН) поиска от ЕК да бъде редактиран или премахнат спорният въпрос за половата идентичност на децата, част от въпросника на инструмента за дигитална самооценка SELFIE. Това съобщи ведомството и посочи, че официално е изпратено писмо до генералния директор на Главна дирекция ”Образование, младеж, култура и спорт” към ЕК г-жа Темис Кристофидо, която да реагира по случая. Искането на МОН е от въпроса за определяне на пола на 9-годишните ученици да отпадне опцията ”друго” или да бъде премахнат целият въпрос, защото в сегашния вариант той е неприемлив. В писмото се посочва, че инструментът SELFIE помага на училищата да внедрят дигиталните технологии в процесите на преподаване, учене и оценяване. От министерството заявиха, че затова е необходимо казусът да бъде разрешен възможно най-скоро. Спорният въпрос излезе на дневен план преди дни. В четвъртък просветният министър Красимир Вълчев обясни, че анкетата е еднаква за всички страни от ЕС и въпросът съдържа опция ”друго”, защото някои държави са приели съответните нормативни актове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t\t\t \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tБългария се опълчи на джендърския въпрос (обзор)\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bd%d0%b0-%d1%81%d1%80%d0%b5%d1%89%d0%b0-%d1%81-%d0%bf%d0%be%d1%81%d0%bb%d0%b0%d0%bd%d0%b8%d0%ba%d0%b0-%d0%bd/", "text": "Председателят на ПГ ГЕРБ и зам.-председател на партията Цветан Цветанов проведе работена среща с посланика на Турция Н. Пр. Хасан Улусой. Двамата обсъдиха политическата ситуация в страната и ситуацията с \nмиграционния поток на българо-турската граница, съобщиха от пресцентъра на ГЕРБ. Беше отбелязано, че сътрудничеството между двете държави по Споразумението за реадмисия е много добро и благодарение на двустранните усилия на двете страни в момента има нулева незаконна миграция. „България оценява положително постигнатото, което е гаранция за сигурността в региона и Европа“, отбеляза Цветанов. Посланик Учусой подчерта, че Турция цени високо стабилността в България и доброто партньорство със страната ни и ще работи за неговото бъдещо запазване и разрастване. Цветанов и Улусой се обединиха около становището, че за просперитета на двете държави, както и на целия регион, от ключово значение е да вървят по пътя на евро-атлантическо развитие. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tЦветан Цветанов на среща с посланика на Турция\t\t\t"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6%d0%b8-%d0%be%d1%82-%d0%bf%d1%80%d0%b0%d0%b2%d0%b5%d1%86-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0%d1%85%d0%b0-%d0%b1%d0%bb%d0%b0%d0%b3%d0%be/", "text": "На 20 февруари в град Правец се проведе спортен ден, организиран от младежи, вдъхновени от благотворителна кауза в подкрепа на болен от рак мъж. Събитието събра десетки зрители и множество доброволци, пожелали да подпомогнат инициативата в спортната зала на града и да дарят надежда на младия Симеон Симеонов. Състезатели от Националната баскетболна лига участваха в организиран баскетболен мач „бъдещи срещу настоящи звезди“ по време на спектакъла. На сцената се представиха и ученици от Младежкия духов оркестър на Професионална гимназия по компютърни технологии и системи, мажоретки от ГПЧЕ „Алеко Константинов“ и танцов ансамбъл от читалище „Заря“. Инициативата бе подпомогната от спортисти на България, които взеха участие в търг с кауза. След края на събитието всички артикули бяха откупени и бе събрана сумата от 2625 лв. Основни организатори бяха дейци от „Младежко сдружение за Община Правец“, които имат за цел да подпомагат и да работят за реализацията на младото поколение в града и на хора в неравностойно положение. В средата на януари 2019 г. създават благотворителната кампания „Протегни ръка – дари надежда“, насочена в помощ на 33-годишния Симеон, който е семеен с 4-годишна дъщеричка и се бори с коварната болест, изискваща скъпо струващо лечение. Близо месец преди благотворителното събитие известни български спортисти, популяризираха кампанията чрез свои клипчета в социалната мрежа фейсбук. Те взеха участие в търга, предоставяйки вещи със сантиментална стойност в името на каузата. Участие взеха Гая Диланова, която е шампионка по спортна акробатика от редица национални и международни състезания. Тя даде за търга първия си златен медал от 2016 г. от турнир в Италия и тениска от националния отбор по спортна акробатика на България. Нейният пример последва и Николай Грозев, баскетболист от отбора на Академик София, дарявайки потник от сезон 2017 г., с който печели българския шампионат в отбора на „Лукойл Академик“. Най-добрият български таекуондист за 2018 г. Владимир Далаклиев, се включи в благотворителния търг с тениската си от световното първенство, на което печели първия си медал. В инициативата взимат участие и спортистите Божидар Аврамов, Иван Лилов, Боян Йоргачевич, Михаил Петров, Чавдар Костов, Георги Дамянов, Пламен Илиев и др. По време на кампанията младежите са водени от желанието на един баща да оздравее, за да може да види как расте детето му. Решават да организират спортния празник, подтикнати от успехите на града в тази област. „Не един или двама успешни спортисти са стартирали своите кариери в отбора на „Лукойл Академик“ и неговите младежки формации“, сподели пред „Труд“ един от организаторите на събитието Николай Недялков. „Резултатът от събитието за пореден път доказа, че хората в гр. Правец и общината имат големи сърца и са склонни да подадат ръка на човек, който дори не познават“, заяви Николай. „Младежко сдружение за Община Правец“ не спират своята инициатива и продължават с продажбата на мартеници, които са изработени от дома за стари хора в града. \nВсеки, който желае да помогне, може да се се свърже с младежите на тяхната страница във фейсбук и да даде надежда на Симеон Симеонов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tМладежи от Правец организираха благотворителен спортен ден в помощ на болен мъж\t\t\t"}
{"url": "https://trud.bg/%d0%bf%d0%b5%d1%81-%d0%b7%d0%b0%d0%bf%d0%be%d1%87%d0%b2%d0%b0-%d0%bf%d1%80%d0%b5%d0%b4%d0%b8%d0%b7%d0%b1%d0%be%d1%80%d0%bd%d0%b0%d1%82%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d1%81/", "text": "Второто по големина европейско семейство – на европейската левица, започна кампанията си за изборите с конгрес в Мадрид. Манифестът на левицата, който се нарича „Нов социален договор за Европа” поставя на първо място преодоляването на неравенството и борба за справедливост, съобщи  . Европейските социалисти залагат на социалната политика и предупреждават, че носталгията към крайния национализъм ще разруши постиженията на обединена Европа. В следващите три месеца партията на европейските социалисти ще представя проекта си за нов социален договор за Европа. „Хората навсякъде искат да видят Европейския съюз, който възстановява социалната справедливост, бори неравенствата и създава равни възможности за мъже и жени за заплащанията”, посочи лидерът на ПЕС – Сергей Станишев. Според Николас Шмит, социален министър на Люксембург, изборите през май са много важни, защото има нова перспектива за промяна в политиката. За първи път левицата атакува опонентите си от ЕНП заради сближаването им с крайните националисти и неофашисти, като в Испания например. „Разделянето на Европа на национален модел е край на идеята за Европа и не е в интерес на България – ние не сме силна страна”, отбеляза още лидерът на европейските социалисти Станишев. \n\t\t\t \n\t\t\t \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tПЕС започва предизборната кампания с манифест „Нов социален договор за Европа”\t\t\t"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%b8%d1%81%d1%82%d0%b8%d1%82%d0%b5-%d0%be%d1%82-%d0%bb%d0%be%d0%b7%d0%b5%d0%bd%d0%b5%d1%86-%d0%be%d1%82%d0%b1%d0%b5%d0%bb%d1%8f%d0%b7%d0%b0%d1%85%d0%b0-%d0%b4/", "text": "Социалистите от столичния квартал „Лозенец“ отбелязаха Деня на Защитника на отечеството заедно с посланика на Русия Н.Пр. Анатолий Макаров. По традиция те положиха венци и цветя пред мемориалния паметник на съветските воини „Костницата“ в „Лозенец“, съобщщиха от пресцентъра на БСП-София. „Нито едно Отечество днес в Европа не би съществувало, без своите защитници, каза Николай Велчев, председател на районната организация на БСП в „Лозенец“. – Главният мъжки дълг е да е защитник на своето семейство и на родината си“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tСоциалистите от „Лозенец“ отбелязаха Деня на Защитника на отечеството с посланика на Русия\t\t\t"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d1%81%d1%82%d0%be%d0%bb%d0%b8%d1%87%d0%bd%d0%b0%d1%82%d0%b0-%d1%83%d0%bb-%d0%bf%d0%b0%d1%80%d0%b5%d0%bd%d1%81%d0%be%d0%b2/", "text": "От 25 февруари започва реконструкцията на ВиК мрежата по ул. „Ген. Паренсов“ между ул. „Шести септември“ и ул. „Шишман“, съобщиха от Столичната община. Работата на екипите на „Софийска вода“ ЕАД трябва да приключи до 11 април при подходящи метеорологични условия. След това в участъка ще започнат работа строителите, които работят по проекта за обновяване на централната градска част. Ще бъде пренареден паважът, ще бъдат направени нови тротоари и ще бъде допълнено озеленяването. Ако няма съществена промяна на метеорологичните условия ремонтът трябва да приключи до 30 май. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tРемонтират столичната ул. „Паренсов“\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%b4%d1%8e%d0%bd%d0%b8-%d0%b2-%d0%b7%d0%be%d0%bd%d0%b8-%d0%b7%d0%b0-%d0%bf%d0%bb%d0%b0%d0%b6/", "text": "Ако пясъчните дюни влизат в зоната за плажуване, концесионерът на плажа е длъжен да постави указателна табела, която забранява поставянето на плажни принадлежности. Това каза министърът на туризма Николина Ангелкова по БНР във връзка с промените в Закона за устройството на  Черноморското крайбрежие, в които се предвиждат глоби за къмпингуващи и плажуващи върху пясъчни дюни.  Тя уточни как ще се осъществява контрол по предвидените забрани. „Контролът се осъществява от една страна от министерството на туризма, от друга страна – от кметовете на общините в зависимост от техните компетенции, когато говорим за защитени образувания, намиращи се в защитени територии по-скоро, тогава говорим за министерството на околната среда и водите. Санкции налагаме, както и министерството на туризма, така и кметът на общината, така и РИОСВ в зависимост от това къде се намира защитеното местообитание“, обясни министърът. Ангелкова поясни, че територията на морския плаж, за която отговорност носи Министерството на туризма, е изцяло държавна собственост. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.02.22", "title": "\n\t\t\tМинистър Ангелкова: Дюни в зони за плажуване трябва да бъдат обозначени с табелка\t\t\t"}
