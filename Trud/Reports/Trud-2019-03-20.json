{"url": "https://trud.bg/5-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b7%d0%b0%d0%b4-%d0%b7%d0%b5%d0%bb%d0%b5%d0%bd%d0%b0%d1%82%d0%b0-%d0%bb%d1%8a%d0%b6%d0%b0-%d0%b7%d0%b0-%d1%88%d0%b0%d0%b1%d0%bb/", "text": "“Еколозите” отрязани от еврофинансиране за два проекта в района, два дни след това пускат фалшивата новина за източване на водния басейн Сумата от 5 милиона лева стои зад лъжата на “зелените”, че Шабленското езеро се източва чрез прокопан незаконно канал, показва разследване на “Труд”. Оказва се, че причината за поредната манипулация на “еколозите” е фактът, че миналата седмица техните организации са отрязани от европейско финансиране по два проекта в района на Шабла, като всеки от тях е на стойност от около 2 400 000 лева. Ден по-късно в социалните мрежи бившият директор на Природен парк “Витоша” и нелегитимен шеф на “Асоциацията на парковете в България” (АПБ) Тома Белев пуска във фейсбук “новината”, че в защитената местност се извършват незаконни дейности. АПБ е част от коалицията “За да остане природа в България”, която е едно с политическа партия “Зелените”. Лъжливата информация е качена и на сайта на друг член на “екообединението” – Българско дружество за защита на птиците (БДЗП). Причината за тази акция – в края на миналата седмица в София се провежда заседание на Комитета за наблюдение на Оперативна програма “Околна среда” (ОПОС), разказаха източници на “Труд”, които са присъствали на срещата. На нея се разбира, че по ОПОС, по ос “Биоразнообразие”, предстои финансиране на двата проекта за опазване на защитените местности край Шабла, сред които е и Шабленското езеро. Като представител на “зелените” на заседанието е Катерина Раковска от ръководството на WWF-България (също член на “За да остане природа в България” – б.а.), която изпада в истерия. Защото след като промените в Закона за биологичното разнообразие бъдат приети, защитените зони ще бъдат управлявани по нов начин. Този метод изключва многомилионно еврофинансиране на “зелените”. Така на заседанието на Комитета става ясно, че въпросните два проекта за общо 5 млн. лв. ще бъдат изпълнени от държавни структури, сред които РИОСВ-Варна. Точно два дни след това Тома Белев и БДЗП публикуват снимки от дейност, която се извършва всяка година – Шабленското езеро се източва минимално. Това се прави, за да не се заблати, което би довело до измиране на голяма част от защитените растителни и животински видове в него. Друг повод са наводненията на близки частни и държани имоти. Но според Белев и БДЗП едва ли не езерото ще бъде пресушено, а законите били нарушени. С тази измама е подведен и премиерът Бойко Борисов, който вчера спешно изпрати министъра на околната среда и водите Нено Димов на проверка в Шабла (виж карето). В същото време властите не предприемат никакви мерки срещу българския клон на Световния фонд за дивата природа (WWF), който има представители в повечето държавни работни групи, комисии и съвети, занимаващи се с опазването на околната среда. Този месец американският сайт Buzzfeednews.com публикува мащабно разследване, в което доказват как служители на WWF извършват убийства и изнасилвания в районите на защитени територии в Африка и Азия. На базата на това разследване “Труд” публикува поредица, след която във всяка друга държава-членка на ЕС WWF щеше да бъде изваден от всички звена, взимащи ключови държавни решения. У нас все още реакция няма.   Мълчат за Дуранкулашкото езеро Докато “зелените” обясняват как дейностите по Шабленското езеро са вредни за природата, разследването на “Труд” показа, че те действат по същия начин в близкото Дуранкулакшко езеро. През 2001 година Българо-швейцарска програма за опазване на биоразнообразието (БШПОБ) изпълнява проект за голяма сума – изгражда съоръжение със шлюз. Целта е да се прави отводняване на езерото. Така наречният савак е записан и в Плана за управление на защитената местност, действал от 2002 до 2011 година, чийто автор е БШПОБ: “Предназначението на тези съоръжения е за периодично изпускане на езерни води в морето с цел подобряване състоянието на водните екосистеми в Дуранкулашко езеро”. Днес БШПОБ вече не същестува с това име. Нарича се Българска фондация “Биоразнообразие”, която също членува в коалицията “За да остане природа в България”. А съоръжението на Дуранкушалкото езеро от години не работи, защото е направено зле и вълните са го разрушили. Но парите са него са усвоени от “зелените”.   Министърът на околната среда и водите Нено Димов: Отводняване се прави от години “На практика източването на вода от езерото се прави от години. Доколкото разбрах, точно на това място (се прави канал – б.а.) последните 2 г, защото разстоянието между морето и езерото е най-малко. Това не противоречи на Плана за управление (на защитената местност – б.а.)”, заяви министърът на околната среда и водите Нено Димов пред журналисти край Шабленското езеро. Той уточни, че според промените в Плана, направени през 2016 година, при аварийни ситуации може да се приложи тази мярка. “Тук от общината ме информираха, че много често самото море затваря този изход (канала – б.а.). Когато е приета промяната на Плана е направена консултация с Института по рибни ресурси. Оттам са казали, че такъв тип дейности трябва да приключват преди 1 април, за да може езерото да се възстанови с оглед на размножителния период на рибите. Същото важи и за птиците. Така че разрешенията, които се искат и се дават, са за завършване не по-късно от 15 март, а тук говорим за завършване през втората половина на февруари”, обясни Нено Димов. Според него аварийна ситуация е имало – тя се изразявала в това, че когато нивото на езерото се е повишава, се наводняват имоти, сред които е и мазето на близката правителствена резиденция.   Мариян Жечев, кмет на община Шабла, пред “Труд”: Няма причина за такава истерия Кръстина Маринова – Господин Жечев, вдигна се голям шум около Шабленското езеро. Какво е положението?  – Нормално е състоянието на езерото, водата сега е по-бистра и заблатяването е по-малко. Няма сериозен проблем за такава шумотевица, бих я нарекъл истерия. Никога не сме имали проблеми с тази манипулация по източване на водата в езерото, която се прави редовно, почти всяка година. Досега природозащитниците не са реагирали, а сега защо го правят. – А защо се налага изпускането на вода от езерото?  – Навремето имаше поливна система за десетки хиляди декара земеделска земя и водата в езерото, която идва от естествен водоизточник -извори и валежи, се опресняваше чрез нея. Помпите от години не работят, езерото вдига нивото си, заблатява страничните територии, това увеличи тръстиката, чийто стъбла съхнат всяка година, загниват и падат във водното огледало. Видимо е, че то намалява и красивото езеро се превръща в блато. – Хората в Шабла казват, че вече в езерото няма раци и риба, така ли е?  – Преди две години имаше масово измиране на раци, но еколозите нищо не казаха, явно в този ден и час не са били там. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.20", "title": " 5 млн. лева зад „зелената“ лъжа за Шабленското езеро\t\t\t"}
{"url": "https://trud.bg/%d1%80%d0%b0%d0%b4%d0%be%d1%81%d0%bb%d0%b0%d0%b2-%d0%bc%d0%b8%d0%bb%d0%b5%d0%bd%d0%ba%d0%be%d0%b2-%d0%b2%d0%bb%d0%b8%d0%b7%d0%b0-%d0%b2-%d0%b1%d0%bd%d0%b1/", "text": "Гласуват в петък кандидатурата за нов подуправител Радослав Миленков е единственият кандидат за нов подуправител на БНБ. Той бе изслушан от депутатите от Комисията по бюджет и финанси към парламента. Кандидатурата му внесе управителят на БНБ Димитър Радев, след като досегашният подуправител и шеф на “Банков надзор” Димитър Костов подаде оставка. Гласуването на кандидатурата му се очаква да бъде в петък. Радослав Миленков е познат в банковите среди. От ноември 2014 г. досега е председател на Фонда за гарантиране на влоговете в банките. Той има силен характер, заяви Радев. “Има още какво да се направи до влизането в банковия съюз и съм твърде убеден, че той разполага с опита и енергията да осигури и приемственост и надграждане, и да ръководи успешно тази дейност в следващите шест години”, каза гуверньорът. Миленков очерта няколко приоритета за развитието на БНБ, като основният е приемането ни в еврозоната. Като други посоки на развитие той посочи стрес-тесовете на банките. На въпрос как са избраните синдиците на КТБ Миленков заяви, че всичко е свършено по процедура.", "date": "2019.03.20", "title": " Радослав Миленков влиза в БНБ\t\t\t"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%b7%d0%b0-%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82%d0%b0-%d0%be%d1%82-%d0%b0%d1%80%d1%82%d0%b5%d0%ba/", "text": "Парламентарната комисия по култура и медии разпространи позиция на председателя Вежди Рашидов във връзка с медийна публикация за закупени апартаменти: Първо: Сделките за два апартамента в София, които са обект на медийно внимание, са извършени от „Рашидов пропъртис” ООД, в което дружество имам дялово участие. Дружеството е регистрирано с основна дейност купуване и отдаване под наем на собствени недвижими имоти. Второ: През 2009 година, преди да станат министър на културата, по закон съм си декларирал имуществото и средствата пред Сметната палата и те и до днес са публично достъпни, заради което смятам, че не трябва да давам отчет за моите разходи в рамките на това, което съм декларирал и за което съм платил данъци. Трето: Смятам, че не е почтено да се обсъждат, без да има каквито и да е доказателства за нарушения, свободните пазарни договаряния. Четвърто: Смятам, че договарянето на 860 евро на квадрат никак не е малко за сделка във фаза чертеж и основи. Някои хора, които безотговорно хвърлят думи, е хубаво да се запознаят с технологията на строителния бизнес. Пето: Няма да скрия, че след грабежа на КТБ, където аз бях вложител /де факто – ограбен/, а не кредитополучател, смятам за мое лично право да влагам парите си където си поискам и както моето семейство пожелае, защото загубих доверие в някои институции. Свещено мое право е да инвестирам личните си средства на свободния пазар при свободно договаряне. Ако медията, която публикува внушенията за евтини апартаменти, ме беше попитала, щеше да получи адекватен отговор. Но явно целта е да бъда оклеветен. Парите ми са честно спечелени, обявени публично, данъците ми са платени. Сделката е изрядна.              ", "date": "2019.03.20", "title": " Вежди Рашидов за апартамента от „Артекс“: Сделката е изрядна, целта е да бъда оклеветен\t\t\t"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%83%d1%81%d0%ba-%d0%b2%d1%8a%d0%b7%d0%bc%d0%be%d0%b6%d0%bd%d0%be-%d0%b5-%d0%ba%d1%80%d0%b0%d1%82%d0%ba%d0%be-%d0%be%d1%82%d0%bb%d0%b0%d0%b3%d0%b0%d0%bd/", "text": "Председателят на Европейския съвет Доналд Туск заяви, че лидерите на ЕС могат да одобрят кратко отлагане на Брекзит, но само ако британските депутати най-накрая одобрят сделката за оттегляне, която два пъти отхвърлиха, съобщава AFP. „След консултациите, които проведох през последните дни, считам, че ще бъде възможно кратко удължаване, но то ще зависи от положително гласуване на споразумението за оттегляне в Камарата на общините“, заяви Туск пред репортери. Другата седмица британският парламент отново ще гласува сделката, която премиерът Тереза Мей договори с Брюксел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.20", "title": " Доналд Туск: Възможно е кратко отлагане на Брекзит ако депутатите подкрепят споразумението"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%be%d0%bf%d0%b8%d1%82%d0%b0-%d0%b4%d0%b0-%d0%bf%d0%be%d0%b4%d0%bf%d0%b0%d0%bb%d0%b8-%d0%b0%d0%b2%d1%82%d0%be%d0%b1%d1%83%d1%81-%d1%81-%d0%b4%d0%b5%d1%86%d0%b0/", "text": "Италиански шофьор на автобус, от сенегалски произход, се опита да подпали автобус в Милано с 51 души, предимно деца и техните родители, съобщава БГНЕС. Мъжът е променил курса на автобуса, който е превозвал ученици до дома им в Крема, след дейности на открито.  Той обявил, че иска да се самоубие, за да „спре смъртта в Средиземно море“ и заплашил с нож пътниците. Едно от децата успяло да се обади на родителите си, които на свой ред се обадили на спешните служби и полицията. Органите на реда предприели действия по блокирането му, които шофьорът се опитал да избегне, но накрая загубил контрол над автобуса и е трябвало да спре. След това шофьорът е излял бензин вътре в автобуса и го е запалил. Полицията обаче успяла да спаси пътниците през прозорците и задната врата. 47-годишният шофьор на автобус Юсейню Сей, който вече има криминално досие, бе арестуван. Според медиците никой от пътниците не е получил наранявания, но 12 деца и 2-ма възрастни са били откарани в болницата със симптоми на отравяне с дим. Въпреки че Юсейню Сей не е изяснил напълно изявленията си за „смъртта в Средиземно море“, той очевидно се е позовал на множеството случаи на мигранти от Африка и Близкия изток, които се удавят, докато се опитват незаконно да стигнат до Европа с лодки. Във вторник вътрешният министър Матео Салвини пусна заповед, с която обявява италианските пристанища за затворени за кораби с мигранти. Матео Салвини иска останалите европейски държави също да приемат мигрантите от Африка. Той обяви, че ще създаде „комисия от експерти и полицаи“, която да приложи заповедта му, италианските пристанища да останат затворени за кораби с мигранти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.20", "title": " Шофьор опита да подпали автобус с деца близо до Милано"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bd%d0%b0%d0%b7%d0%bd%d0%b0%d1%87%d0%b8-%d1%87%d0%bb%d0%b5%d0%bd/", "text": "Президентът Румен Радев назначи членове на Централната избирателна комисия, съобщиха от пресцентъра на държавния глава. На основание чл. 98, т. 7 от Конституцията на Република България във връзка с чл. 46, ал. 4, изречение второ от Изборния кодекс, със свой указ президентът Румен Радев назначи, считано от 21 март 2019 г., членове на Централната избирателна комисия, както следва: Александър Андреев Андреев, Бойчо Иванов Арнаудов, Георги Славчев Баханов, Димитър Генчев Димитров, Емил Цветанов Войнов, Ерхан Юксел Чаушев, Ивайло Кирилов Ивков, Йорданка Цвяткова Ганчева, Катя Иванова Иванова, Мария Христова Бойкинова, Мирослав Александров Джеров, Николай Иванов Николов, Силвия Тодорова Стойчева, Таня Анчева Цанева, Цветанка Петкова Георгиева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.20", "title": " Президентът Румен Радев назначи членове на ЦИК"}
{"url": "https://trud.bg/%d0%bf%d1%80%d0%be%d0%b3%d1%80%d0%b0%d0%bc%d0%b8%d1%81%d1%82%d0%b8%d1%82%d0%b5-%d1%81-123-%d0%bf%d0%be%d0%b2%d0%b8%d1%88%d0%b5%d0%bd%d0%b8%d0%b5-%d0%bd%d0%b0-%d0%b7%d0%b0%d0%bf%d0%bb%d0%b0%d1%82/", "text": "Намаляват възнагражденията на брокери на имоти и продавачи Заплатите на IT специалистите нарастват най-бързо. През четвъртото тримесечие на 2018 г. заплатите в сектора “Създаване и разпространение на информация и творчески продукти; далекосъобщения” са с 12,3% по-високи от същия период на предходната година, обявиха от НСИ. Именно в този сектор са най-високите заплати, като през декември средното възнаграждение е 2926 лв. На второ място с ръст на заплатите с 8,1% се нареждат заетите в сектора “Култура, спорт и развлечения”. През декември средната им заплата е 1053 лв. На трето място са работещите в “Производство и разпределение на електрическа и топлинна енергия и на газообразни горива”. Средната заплата в сектора е нараснала със 7,9%, като през декември е 2084 лв. Челната петица по ръст на заплатите се допълва от “Преработваща промишленост” с увеличение от 7,5% и “Финансови и застрахователни дейности” със 7,4%. Средната заплата на финансистите е 2047 лв. Така само финансистите, енергетиците и заетите в “Създаване и разпространение на информация и творчески продукти; далекосъобщения” могат да се похвалят със средна заплата над 2000 лв. Средното за страната увеличение на заплатите е с 4,8%. Но при два сектора има сериозен спад. Заплатите в сектора “Операции с недвижими имоти” са понижени с 9,7%, а в “Търговия; ремонт на автомобили и мотоциклети” намалението е с 4,2%. Въпреки че заплатите у нас са най-ниски в ЕС, България е чак на 11-то място в ЕС по ръст на възнагражденията. Евростат не обяви данни за увеличението на заплатите в Румъния, но общите разходи за труд в северната ни съседка са нараснали с 13,1%. Двуцифрен е ръстът на заплатите и в Португалия (+10,8%), Унгария (+10,4%) и Латвия (+10,2%). По-бързо е увеличението на заплатите и в Литва (+9,9%), Чехия (+7,4%), Естония (+8,8%), Словакия (+6,9%), Полша (+6,5%) и Хърватия (+4,9%).  ", "date": "2019.03.20", "title": " Програмистите с 12,3% повишение на заплатите\t\t\t"}
{"url": "https://trud.bg/%d1%86%d0%b5%d1%86%d0%ba%d0%b0-%d1%86%d0%b0%d1%87%d0%b5%d0%b2%d0%b0-%d0%b7%d0%b0-%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82%d0%b0-%d1%81%d0%b8-%d0%b2-%d0%bd%d0%be%d0%b2%d0%b8%d1%8f/", "text": "„Придобит е имот в груб строеж, т.е. преди акт 16. Не е вярна цената, която излиза в публичното пространство“, обясни министърът правосъдието Цецка Цачева пред БТВ информацията за придобит от нея и сестра й апартамент в блока в кв. „Изток“, построен от фирма „Артекс“, в който  . По думите й, цената, която е платила, е над 600 евро за квадратен метър. С фирмата имам подписан предварителен договор за плащане на зелено от 2017 г. Сумите са преведени изцяло по банков път с начислените данъци. Единствената отстъпка, която получих, е да ме изчакат да продам апартамента си в Плевен, за да платя сумата между грубия строеж и акт 16. Разполагам с всички документи, обясних, че в данъчната си декларация, която предстои да подам, всичко ще бъде отбелязано, обясни Цачева. Изрично в нотариалния акт е записано, че обектът още не е годен за обитаване. Ако трябва да направя окончателен нотариален акт, след всички задължения, цената може да нарасне. Тази фирма по никакъв начин не е свързана с работата ми както преди, така и сега. Не съм и знаела, че г-н Цветанов има жилище там. Живея в този квартал, видях изкопа и се позаинтересувах коя е фирмата”, обясни Цачева. Тя бе категорична, че няма конфликт на интереси.                ", "date": "2019.03.20", "title": " Цецка Цачева за апартамента си в новия блок на Цветанов: Имотът е придобит „на зелено“ в груб строеж\t\t\t"}
{"url": "https://trud.bg/%d1%83%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d1%81%d1%80%d0%be%d0%ba%d0%b0-%d0%b7%d0%b0-%d0%bb%d0%b5%d1%82%d0%b8%d1%89%d0%b5-%d1%81%d0%be%d1%84%d0%b8%d1%8f/", "text": "Срокът за подаване на документи за концесията на летище София отново ще бъде удължен, този път до 11 април, съобщи министърът на транспорта Росен Желязков. Причината са промените в Закона за концесиите, които бяха приети от Народното събрание, но предстои да бъдат обнародвани тази или следващата седмица в Държавен вестник. Има съществен интерес към процедурата за концесия на Летище “София”, заяви още Желязков. По думите му кои ще бъдат кандидатите ще се разбере в деня на подаване на офертите.", "date": "2019.03.20", "title": " Удължават срока за летище София"}
{"url": "https://trud.bg/2-%d0%b3%d0%be%d0%b4%d0%b8%d0%bd%d0%b8-%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d1%88%d0%be%d1%84%d1%8c%d0%be%d1%80-%d1%83%d0%b1%d0%b8%d0%bb/", "text": "Пловдивският окръжен съд даде условна присъда от 2 години „лишаване от свобода“с 5-годишен изпитателен срок на 57-годишния Димитър Йовчев, който на на 20 декември 2017 г. блъсна с джипа си майка с дете в пловдивското село Първенец. При удара 11-годишната Ангелинка загина на място. Жестоката катастрофа станала, когато момиченцето отивало на училище, придружено от майка си. Тогава детето беше пометено от джип, управляван от подсъдимия, който е от село Брестовица. Момичето загина на място, а майката бе с травма на главата. След като разбраха за случилото се, близки на семейството пребиха шофьора. Пред окръжните магистрати Димитър Йовчев заяви, че се признава за виновен, не желае да се разпитват свидетели, както и да се събират нови доказателства и поиска процесът да протече по съкратеното производство. В залата бе и семейството на прегазеното момиченце, Иванка и Георги, които дойдоха с другата си дъщеричка. Прокурорът поиска 3 години затвор, както и 4 години лишаване от право да управлява МПС за Йовчев. Адвокатите на почерненото семейство пък настояха за ефективна присъда от 6 години затвор. Защитата на подсъдимия обяви, че той трябва да бъде оправдан с аргумента, че вината му не е безспорно доказана и става дума за случайно деяние. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.20", "title": " 2 години условна присъда за шофьор, убил дете в Пловдивско"}
{"url": "https://trud.bg/%d0%b5%d0%b4%d0%b8%d0%bd-%d0%bc%d0%b8%d0%bb%d0%be%d1%88%d0%b5%d0%b2%d0%b8%d1%87-%d0%b8%d0%bc-%d1%81%d1%82%d0%b8%d0%b3%d0%b0-%d0%b2%d1%82%d0%be%d1%80%d0%b8-%d0%bd%d0%b5-%d0%b8%d0%bc-%d1%82%d1%80%d1%8f/", "text": "Опозицията в Белград все още няма достатъчно критична маса Мернах някъде по репортажите от протестите в Белград през изминалия уикенд лозунги „Готов е!“, емблематичното послание на протестите през 2000 година, с което хилядите от площадите в сръбската столица маркираха края на режима на Слободан Милошевич. Оттогава до днес изминаха почти двадесет години, ситуацията в Сърбия, на Балканите и в Европа е достатъчно различна, за да се търсят прилики по автоматизъм, но „Готов е!“ е емблематично послание към всеки диктатор или автократ, който се опитва да ползва властта еднолично и против интересите на народа си. Да, ситуацията от началото на новия век и днес в Сърбия е различна. Но самият факт, че на пулсиращите протести, които вече повече от четири месеца всяка събота и неделя заливат Белград и някои по-големи градове в държавата, този призив „Готов е!“ се появява, макар и не масово, най-малкото означава, че протестиращите виждат прилика между начина на употреба на властта в страната от времето на диктатора Милошевич с това на сегашния президент Александър Вучич. Още повече, че и в политическата биография на Вучич има първоначални периоди, когато той като министър на информацията в един от кабинетите на Слобо е в достатъчна близост с него, за да овладее- може би!, похватите му. Онзи ден във Фейсбук моят приятел от Скопие, журналистът Боби Илиевски бе качил снимка, която- ако не е монтаж, е страхотно показателна- на преден план зад маса седят доста по-младите- тогава, Слободан Милошевич и лидерът на Радикалната партия Воислав Шешель. Зад тях, с поднос или някаква картонена кутия в ръка, влиза един дългуч, в който лесно може да се разпознае днешният президент на Сърбия Александър Вучич. Кафе ли носи, документи някакви ли, не знам, но и така кадърът е емблематичен. Да, в Сърбия умеят да свалят от власт диктатори. Поне така беше през септември 2000 година, когато студентът Чедомир Йованович убеди Милошевич да се оттегли. Но тогава и протестите бяха по-масови, и протестиращите бяха единни в искането си, пък и външните внушения бяха в такава насока- Слобо да си ходи! Достатъчно пакости направи и на сърбите, и на другите наоколо. Днес обаче картината е по-друга. Започнали предимно като социални, макар че някои изтъкваха като основен мотив побоя над опозиционен партиен лидер в провинцията, съботно-неделните протести получиха политическа окраска тогава, когато самовлюбеният и самоуверен в себе си президент Вучич заяви, че и пет милиона да излязат на улиците, той няма да им обърне внимание. Тогава се роди лозунга „Един срещу пет милиона“ и острието на исканията се насочи лично към президента. Така и до сега, когато в неделя протестиращите обкръжиха сградата на президентството и държаха Вучич вътре почти пет часа, като не даваха възможност да излезе. Със същия цинизъм, с който пренебрегна първите протестни прояви, Вучич изпрати в социалните мрежи снимка, на която играе шах с вътрешния министър на страната Небойша Стефанович. Значи, вие си протестирайте, блокирайте ме, ама аз си карам по неделната програма, в която имам право на малко отдих. Е, по-внимателните наблюдатели на снимката в Инстаграм обърнаха внимание, че фигурите на таблото не са по правилата на играта, което си беше откровен знак, че всичко това си е чиста импровизация и монтаж само за снимка… Да, Вучич умее да работи с медиите. И да разиграва театри. Особено около проблема с Косово, където с цялостното си поведение създаде впечатлението за някакво месианство, за което лично той е предопределен да намери решение в отношенията с бившата югопровинция, което да задоволи сърбите. То не бяха пропагандни влакове по посока на Прищина, то не бяха военни учения близо до границата, то не бяха негови обиколки в северната част на Косово и публични припомняния за това, което Милошевич бе казал някога там, на Косово поле, то не бяха вербални простотии от типа „Ай, сиктир, бандо от Прищина!“ (сърбите, че псуват, псуват, това им е втора природа, ама от устата на президент, пък било то и на Сърбия, някак си…). Този персонален монополизъм върху темата за Косово носи политически дивиденти на Вучич, поне докато може да поддържа публичната представа на политик, който залага всичко, и най-вече личната си кариера, за успеха на преговорите. Вероятно и затова е неговата остра критика срещу ръководителите на протестите от опозицията, и по-специално срещу един от тях- бившия външен министър Вук Йеремич, кандидат на Сърбия за председател на ООН, ротационен председател на Общото събрание на световната организация. За Вучич Йеремич е „тайкун“, както наричат в Сърбия богаташите със съмнително потекло на парите. Йеремич просто е наследник на имотен босненски род, не знам богатството му да е натрупано по криминален или престъпен начин. Но Йеремич като външен министър в навечерието на обявяването на независимостта на Косово през февруари 2008 г. „изора“ всички държави от някогашния „Трети свят“, членки на някогашното Движение на необвързаните, на което бивша СФРЮ бе лидер, и използвайки старите връзки и влияние ги убеди да не бързат да признават новата държава, която ще се роди на мястото на бившата югопровинция. Помня тези дни, бях тогава в Прищина, когато местните хора твърдяха, че щом обявяват независимостта, най-малко сто държави автоматично ще ги признаят, като най-първи ще бъдат страните от Ислямската лига. Нищо подобно не се случи, и досега, въпреки признанието от над сто страни, от време на време се появяват плахи съобщения, че някоя по-малка държавица е оттеглила признанието си. Вук Йеремич, един от лидерите на опозицията сега, свърши тази работа и ако виждам някакъв политически потенциал за това нейните действия да придобиват все повече целенасоченост и системност, Йеремич плюс лидерът на Демократическата партия и бивш кмет на Белград Драган Джилас са хората, които могат да ги дадат. Окупацията на президентството в неделя беше дело на хората на лидера на „Двери“ Бошко Обрадович, смятан за националист, евроскептик и глобалист. И, разбира се, яростен противник на гей-парадите. Неговите хора влязоха и в сградата на държавната Радио и телевизия в събота с искането проявите на опозицията да бъдат отбелязвани в новините на РТС. Тези две прояви дадоха повод за оценката за „известна радикализация“ на няколкомесечните протести и станаха повод към опозиционните лидери да бъдат хвърлени обвинения за опити чрез насилие да дестабилизират Сърбия. Освен че показа различия за похватите, които опозицията има намерение да използва, поведението на Обрадович и хората му даде повод на активистите от Сръбската прогресивна партия, чийто лидер продължава да бъде Вучич, да призовават своите съмишленици да се събират пред местните партийни клубове за „дадат подкрепа“ на президента. От Косово пък долетя вест, че и тамошните активисти на Сръбската листа са готови да тръгнат към Белград в защита на Вучич. Само гражданска война й липсва на Сърбия сега, пък и на всички нас наоколо… Макар че някои подхвърлят, че Вучич бил предпочел Белград и Сърбия да излъчват картина на граждански сблъсъци вместо полицаи с палки и сълзотворен газ срещу демонстранти. Аргумент- в неделя вечер, след възстановяването на спокойствието в столицата в интервю пред ТВ „Пинк“ Вучич потвърдил, че голям брой граждани от цялата страна са били готови да „дойдат в Белград и да защитят властта от Обрадович и Джилас“. Разбира се, подобен сценарий, освен че е нежелан, е и трудно осъществим. Опозицията все още няма достатъчно критична маса за това, и Вучич си има своята подкрепа, която не бива да се подценява. Допускам, че протестите ще продължат с инциденти с ниска интензивност, както се казва, и ще бъдат насочени към едно чисто политическо искане- оставка на Вучич и предсрочни парламентарни избори. Вече има сигнали, че опозиционните лидери са готови да се обединят върху такава платформа, друг е въпросът какви ще бъдат методите и похватите за това. Колкото и да са масови, все още протестите приличат по-скоро на прояви преди всичко на новото поколение млади сърби, които не помнят войните при разпада на Югославия, и дори бомбардировките на НАТО не помнят. А някъде там се крие психологическата граница, която възрастната генерация не може да премине, поне засега. Защото един Милошевич на един народ стига. Втори не й е нужен.      ", "date": "2019.03.20", "title": " Един Милошевич им стига, втори не им трябва\t\t\t"}
{"url": "https://trud.bg/420-%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8-%d1%81%d0%b5%d1%81%d1%82%d1%80%d0%b8-%d1%83-%d0%bd%d0%b0%d1%81-%d0%bd%d0%b0-100-000-%d0%b4%d1%83%d1%88%d0%b8/", "text": "България е предпоследна в ЕС по брой сестри Имаме проблем със сестрите. На базата на данните от 2015, 2016 г., 2017 г. в България има около 420 сестри на 100 хил. души население при средно за ЕС 820 сестри и сме предпоследни в ЕС. Това заяви здравният министър Кирил Ананиев след среща с представители на съсловието. По думите му приемът на сестри ще бъде увеличен със 150 бройки.  Сестри от 40 града ще участват в протестни действия. Демонстрациите ще се проведат днес и ще включат разполагане на палатки пред Народното събрание. Заради недоволството на професионалистите по здравни грижи се проведе среща и с парламентарната здравна комисия. Въпреки уверенията, че заплатите на сестрите ще се увеличат и се работи по въпроса, протести ще има заради недоверието към системата и обещанията на управляващите, посочиха от Инициативния комитет на недоволстващите.  Сестрите настояват за стартово възнаграждение в размер на две минимални работни заплати, подобряване на условията на труд и възможност за кариерно израстване. Една от идеите след срещата на Българската асоциация на професионалистите по здравни грижи и шефката на здравната комисия Даниела Дариткова е да се създаде единен стандарт за формирането на заплатите на медицинските сестри.  ", "date": "2019.03.20", "title": " 420 медицински сестри у нас на 100 000 души\t\t\t"}
{"url": "https://trud.bg/%d0%b1%d0%bb%d0%b0%d0%b3%d0%b8%d1%86%d0%b0-%d0%b7%d0%b4%d1%80%d0%b0%d0%b2%d0%ba%d0%be%d0%b2%d1%81%d0%ba%d0%b0-%d1%81-%d0%bf%d1%8a%d1%80%d0%b2%d0%b0-%d0%b8%d0%b7%d0%bb%d0%be%d0%b6%d0%b1%d0%b0-%d0%b2/", "text": "Официалното откриване е на 26 март от 18 часа Благица Здравковска – победителката в Конкурса на галерия „Нюанс“ за младо българско изкуство, представя своята първа самостоятелна изложба под нейния покрив на 26 март. „Скулптура и рисунка“ е дело на авторката, която стартира своя творчески път в ателие Но 42 в Националната художествена академия, под наставленията на проф. Ангел Станев. Макар да имат разнообразни търсения и разсъждения, студентите му работят чрез подобен изразителен език и в сходна естетика. Всеки един от младите автори, част от ателието, използва неманипулирани материали, намерени в природна среда. Благица Здравковска е един от тях. Тя завършва „Скулптура“ (бакалавър) в Националната художествена академия през 2017 г., а в момента следва магистърска степен по специалността. Работата й би могла да се определи като „безкръвна” скулптура – такава, при която стремежът е насочен към запазване на природната форма на материала и интегрирането му в естествен вид. Чрез релефите си тя създава характерните за работата й „скулптурни пейзажи“ изцяло вдъхновени от родния й град Битоля, Македония и неговите гледки. „Намирам смисъл в събирането на листа, клончета, кори, парчета дърво, стърготини, стружки, по-късно и скрап и пр. и в този смисъл създавам колажи, релефи и пластики. Тези остатъци са материали, които обогатяват моето въображение и ми дават възможност за размисъл, а впоследствие и удоволствие от резултатите от работа с тях“, казва авторката.До момента тя е взимала участие в редица групови изложби, а първата й самостоятелна такава ще остане в запазеното място за изкуство на ул. „Денкоглу“ 42 до 13 април.", "date": "2019.03.20", "title": " Благица Здравковска с първа изложба в галерия „Нюанс“\t\t\t"}
{"url": "https://trud.bg/7-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bc%d1%8a%d0%b6-%d0%be%d0%bf%d0%b8%d1%82%d0%b0%d0%bb-%d0%b7%d0%b0-%d0%bc%d0%b8%d0%bd%d0%b5-%d0%b3%d1%80/", "text": "Съдът в Ямбол наложи ефективно наказание от 7 години „лишаване от свобода“, след постигнато съдебното споразумение, на Христо Д., подсъдим за това, че през септември 2018 г. на митнически пункт Лесово направил опит да пренесе през границата на страната в Република Турция 24,847 кг. екстази. Наркотикът е на стойност 795 104 лв. Деянието останало недовършено поради независещи от дееца причини – извършена митническа проверка, съобщиха от прокуратурата. Наказанието трябва да бъде изтърпяно при първоначален „строг“ режим в затвор. На подсъдимия е наложена и „глоба“ в размер на 50 000 лева. В полза на държавата е отнет и лекият автомобил, с който е пренасяно наркотичното вещество. Споразумението, което е одобрено от Окръжен съд – Ямбол, е окончателно и има сила на влязла в законова сила осъдителна присъда.", "date": "2019.03.20", "title": " 7 години затвор за мъж, опитал за мине границата с 25 кг екстази"}
{"url": "https://trud.bg/%d0%b4%d0%b2%d0%b0-%d1%82%d1%80%d1%83%d0%bf%d0%b0-%d1%81%d0%bb%d0%b5%d0%b4-%d0%b8%d1%81%d0%ba%d0%b0%d0%bd%d0%b5-%d0%b7%d0%b0-%d1%80%d0%b0%d0%b7%d0%b2%d0%be%d0%b4-%d0%be%d0%b1%d0%b7%d0%be%d1%80/", "text": "Дъщерята на жертвата видяла мъртвата си майка Искане за развод станало повод за убийството на 37-годишна жена в Ботевград и последвалото самоубийство на мъжа й. Това е основната версия на прокуратурата и МВР за кървавата семейна трагедия, която смрази Ботевград във вторник привечер. Камелия Аярова била причакана от съпруга си Любомир (42 г.) пред шивашко ателие в кв. „Васил Левски” в Ботев­град, където работела. Мъжът пристигнал с колата си и най-вероятно жената се качила в нея. По първоначални данни между двамата започнал спор. Любомир извадил нож и започнал да ръга с нож съпругата си. После окървавеното тяло на Камелия било оставено на тротоара, а убиецът избягал с колата си. „Минавайки покрай ателието видях, че има тяло на улицата, лежащо в кръв. Веднага набрах 112. Видях дъщерята на жертвата да се приближава. Отидох, успокоих я и я отведох на безопасно разстояние. Камелия беше толкова лъчезарен човек, винаги усмихната. Не мога да предположа, какво се е случило. Вървят слухове, че е имала паралелна връзка с друг мъж”, разказа очевидецът Веселин Костов. Веднага след убийството бил сформиран спецекип за издирването на убиеца. В търсенето се включили и барети от отряда за борба с тероризма, тъй като Любомир имал две законни ловни пушки, които придобил през 2017 г. Към 2 часа през нощта било проникнато в жилището му с помощта на робот. Там 42-годишният мъж бил открит със смъртоносна рана в главата. Според разследващите той поставил цевта на оръжието в устата си и натиснал спусъка. Предполага се, че се е гръмнал веднага след убийството на жена си. „Убийството е извършено от ревност. Официално нямаме данни от граждански съд за започнала процедура по развод, но имаме информация, че това е било намерението на съпругата – да се разделят”, каза ръководителят на Софийска окръжна прокуратура Наталия Николова. Камелия и Любомир били женени от 2005 г. Двамата имат две деца – момиче на 14 години и син на 9 г.   Не е имало сигнали срещу Любомир От 2015 г. до момента не са установени подавани сигнали от близки, съседи, роднини на семейството или от самата потърпевша срещу нейния съпруг, каза вчера директорът на ОДМВР-София ст. комисар Николай Спасов. Убитата Камелия не е очаквала нападението с нож, тъй като нямало никакви следи от съпротива. “По тялото няма следи от борба, няма защитни наранявания. Жертвата е с три прободни рани. Първата е в дясната част на гръдния кош, втората в областта на шията. Посоката на ударите е рязко от горе надолу и леко назад. Третият удар, който е бил смъртоносен, е отстрани на гръдния кош. Пронизал е изцяло левия дроб и лявата камера на сърцето”, каза окръжният прокурор Наталия Николова. Според нея Камелия е починала около 2-3 минути след пробожданията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.20", "title": " Два трупа след искане за развод (обзор)\t\t\t"}
{"url": "https://trud.bg/%d0%ba%d0%b0%d0%b1%d0%b8%d0%bd%d0%b5%d1%82%d1%8a%d1%82-%d0%be%d0%b4%d0%be%d0%b1%d1%80%d0%b8-%d0%b4%d0%b0%d0%bd%d1%8a%d0%ba-%d0%b3%d1%80%d0%b0%d0%b4%d1%83%d1%88%d0%ba%d0%b0/", "text": "Правят ново държавно предприятие  Правителството одобри да има данък “градушка”, след като прие на заседанието си проект на Закон за превенция от неблагоприятни климатични събития. В него е записано, че регистрираните земеделци ще плащат задължително по 50 ст./дка, а застрахователите ще отделят по 0,8% годишно от премийния приход по застраховката “Автокаско”. Със средствата ще се издържа ново държавно предприятие, което ще се бори с градушките и вече ще покрива 90% от площта на страната. Разширяването на обхвата ще се постигне чрез доизграждане на ракетния способ за градозащита, както и чрез въвеждане на самолетен способ. Разширяването включва и развитие на системата за наблюдение за опасни явления, чрез разполагане на 4 допълнителни радарни станции, което ще позволи получаване на радарна информация на територията на цялата страна. От Асоциацията на застрахователите в България вече предупредиха, че заради новия данък ще поскъпнат всички имуществени застраховки. Това засяга ипотекирани апартаменти, всички общински сгради, пътища, които се застраховат, малки и средни предприятия. Според застрахователите няма да има промени при покритието по застраховката и при услугата, а ще се промени единствено сумата. Причината е, че от събраните средства ще се отделят пари, които да отидат за финансиране на Агенцията за борба с градушките.", "date": "2019.03.20", "title": " Кабинетът одобри данък „градушка“\t\t\t"}
{"url": "https://trud.bg/%d0%b3%d0%bb%d0%be%d0%b1%d0%b8-%d0%b7%d0%b0-%d0%bb%d0%b5%d0%ba%d0%b0%d1%80%d0%b8-%d0%b8-112-%d1%80%d0%be%d0%b4%d0%b8%d1%82%d0%b5%d0%bb%d0%b8-%d0%b7%d0%b0%d1%80%d0%b0%d0%b4%d0%b8-%d0%b2%d0%b0%d0%ba/", "text": "112 родители са били санкционирани през 2018 година от здравните власти за неспазване на имунизационния календар при децата им. Установени са и нарушения при проверките от страна на личните лекари, които носят отговорност за имунизирането, като регионалните здравни инспекции са наложили глоби на общопрактикуващи. Текат инспекти и в момента сред джипита и родители, особено в Благоевградско. Главният държавен здравен инспектор доц. Ангел Кунчев съобщи, че случаите на морбили у нас вече са 124. Към момента инфекцията все още е на териториите на Благоевградско, Ихтиман и Самоков. Има по един заболял във Варна и в Бургас. Антиваксиналните движения са довели до натрупването на контингент от неимунизирани деца през годините, което създава обществен риск.    ", "date": "2019.03.20", "title": " Глоби за лекари и 112 родители заради ваксините\t\t\t"}
{"url": "https://trud.bg/%d0%bf%d1%80%d0%be%d1%84-%d0%b1%d0%be%d1%80%d0%b8%d1%81%d0%bb%d0%b0%d0%b2-%d0%b1%d0%be%d1%80%d0%b8%d1%81%d0%be%d0%b2-%d0%b4%d0%be%d0%ba%d1%82%d0%be%d1%80-%d0%bf%d0%be-%d0%b8%d0%ba%d0%be%d0%bd%d0%be/", "text": "Чиновник е една от най-спряганите думи в държавата. Какъв е капацитетът на държавната ни администрация? Имаме ли твърде много чиновници? Какви са заплатите им? Може ли да говорим за дигитализация на администрацията или за електронно управление? На тези въпроси отговаря проф. Борислав Борисов в интервю за вестник „Труд“. – Защо решихте да направите индекс на административния капацитет на държавната администрация?  – От преди 20-25 години се заговори за нов публичен мениджмънт, акцентиращ върху въвеждане на бизнес модели в управлението на организациите от публичния сектор. Нашата държава отговори на новите тенденции с приемане на Стратегия за модернизиране на държавната администрация от присъединяване към интегриране 2002 – 2005, Стратегия за децентрализация 2006 – 2015 г., както и с действащата Стратегия за развитие на държавната администрация 2014 – 2020 г. По Оперативна програма (ОП) „Административен капацитет 2007 – 2013“ бяха реализирани 1450 проекта за 345 млн. лв. Проекти за модернизиране на администрацията се реализират и по настоящата ОП „Добро управление“. Какъв е резултатът от тези програми и проекти и постигат ли се целите, заложени в стратегическите документи – това са въпроси, които вълнуват цялото общество. Това от една страна. От друга, в държавната администрация работят близо 100 хил. души. Тя е най-големият работодател, но освен това в държавната администрация се вземат решения, регулира се дейността и се предоставят публични услуги, засягащи всички граждани. Ето защо обществото е чувствително към работата на структурите на държавната администрация, които то правилно отъждествява с държавата. Това ни провокира да изследваме държавната администрация на всички нива. – Как се случи изследването?  – Като преподавател по редица дисциплини винаги съм проявявал научен интерес към процесите, протичащи в административните структури. Проучването, чрез което се събра информация за изчисляване на индекс на административния капацитет, започна в началото на 2017 г. Тогава се обърнахме към 80 държавни администрации от всички нива за определяне на определен брой експерти, които да бъдат наши респонденти в предстоящото изследване, а по възможност и постоянни сътрудници при проучванията през следващите години, тъй като намеренията ни са всяка година да обявяваме на обществеността нивата на индекса. Изготвихме анкета, включваща 44 въпроса от различни области на административния капацитет. През 2018 г. отново направихме същото проучване и това ни даде възможност да отбележим динамиката в стойностите. – Срещнахте ли трудности при комуникацията с администрацията и какви?  – Няма да бъда откровен ако кажа, че всички ръководители на администрациите, съставляващи съвкупното понятие „държавна администрация“ са много щастливи от това, че някой ги пита за дейността им. Повечето бяха отзивчиви и аз им благодаря. При други се наложи да се свързваме многократно, за да ги убедим, че няма нищо страшно и не искаме от тях някаква квалифицирана информация, а публичност и прозрачност на различни аспекти от начина им на управление. – Споделете генералните изводи от проучването.  – Генералният извод е, че според нашата оценка, административният капацитет на държавната администрация се оценява малко над средната, т.е. ако приемем, че има четири състояния – незадоволително, задоволително, добро и много добро – капацитетът е добър, но с малко над задоволителния. Друг извод е, че структурите на централната администрация демонстрират малко по-добър капацитет от тези на териториалните администрации, както и че големите общини са с по-добър капацитет от средните, а пък те – от малките. Това може би е очаквано и без да се правят специални изследвания, но ние очертахме и конкретните области, в които едни администрации са по-добри, а други – изостават. Като цяло, по-високи са оценките, свързани с планирането на дейността, бюджетния процес, вътрешната комуникация между служителите и отделите, наличието на вътрешни правилници и разписани процедури за основните работни процеси, както и осигуряването на достъп до обществена информация. Ниски са оценките, показващи висока степен на финансова и организационна зависимост от централната власт, на финансовото здраве, на практиката по определяне цените на публичните услуги и на регистрирането на нарушения при спазването на етичните норми в администрацията. Регистрира се повишаване на административния капацитет за 2018 г. спрямо базисната 2017 с 4,18 процента. – Вие сте доктор по икономика, преподавател, ще коментирате ли какви са нагласите на студентите спрямо пазара на труда?  – За съжаление, моите впечатления са, че голяма част от студентите не са наясно с това какво ще работят след завършване и нямат ясна перспектива за бъдещето си. Но едва ли за това трябва да виним самите тях. Те знаят, че дипломата за висше образование им дава по-голяма възможност за работа, но малцина са тези, които се записват в даден университет и в конкретна специалност с ясното съзнание, че точно това им е необходимо за бъдещата им трудова реализация. – Какво предпочитат те?  – Студентите предпочитат най-близкия, най-евтиния, най-лесно достъпния университет, в който да могат да учат и едновременно с това да работят, независимо от формата на обучение. Професията, която упражняват много рядко съвпада с изучаваната специалност, тя по-скоро е начин за текущо осигуряване на доходи, включително за заплащане на образованието им. По този начин напълно се срива идеологемата, че в пазарната икономика можем свободно да разкриваме висши училища, а конкуренцията ще отсее добрите от лошите. Пълна заблуда! В образованието няма свободна конкуренция. Дори записването в детските градини и в училищата също не става на основата на свободния избор, а на база на районирането. Реализацията на студентите на пазара на труда е един от основните критерии, имащи отношение към акредитационната оценка на университетите, а от там – и на финансирането им. Напоследък много се говори, че икономистите станали много, че не можели да се реализират по специалността и затова ще намаляваме държавния прием по икономика. Същото се твърди и за обучението в професионално направление „Администрация и управление“. Но питам: един студент, завършил икономика или администрация, който е станал хотелиер, ресторантьор, фермер или собственик на малка фирма, не се ли е реализирал по специалността? На него не са ли му нужни знания и умения по икономика и мениджмънт? Дайте да се разберем, икономистите не са само счетоводители и банкери. Да не говорим, че такова нихилистично отношение към двете специалности означава, че държавата нехае за това какви кадри ще постъпват в нейната икономика и в нейната администрация – подготвени по специалността или с друг профил. Защо даваме пари за последващо обучение и квалификация на държавните служители в структурите на държавната администрация, ако при тяхното назначаване няма значение дали имат предварителна подготовка по тази специалност? И ако свържем казаното тук с нашата основна тема, то ще намерим още едно обяснение защо административният капацитет на държавната администрация не е на това ниво, на което ни се иска да го видим. – От една година навсякъде говорят за намаляване на административната тежест и на хората, и на бизнеса. Само чрез дигитализация на процесите ли е възможно да се случи?  – Електронното управление и дигитализацията са само едно и то наистина съществено средство за намаляване на административната тежест върху гражданите и за подобряване качеството на публичните услуги. Други механизми са обективно определяне на цените на тези услуги на базата на реалните разходи по предоставянето им, както изисква законът, повишаване компетентността на държавните служители и оптимизация на работните процеси. Не са много администрациите, които могат да покажат актуална калкулация на разходите, на базата на които е определен размерът на събираните от тях такси или на заплащаните от гражданите цени на публични услуги. Най-голямата общинска такса – тази за битовите отпадъци, не прави изключение. Да не говорим за по-малките, като например за издаване на удостоверения, на скици, за различни разрешения, за ползване на държавни и общински терени, за закупуване на тръжни документи и пр. – Колко години ще са нужни, за да се направи едно изцяло електронно правителство?  – Изцяло електронно едва ли е възможно, пък и едва ли е необходимо. Но съвременните постижения на ИКТ трябва да се прилагат в полза на администрацията и на гражданите. Не е допустимо една държавна администрация да иска от гражданите документи, които се съхраняват в друга държавна администрация. Нито гражданите да си пазят 5 години хартиената вносна бележка за извършено плащане към държавния бюджет. Вижда се, че сайтовете на повечето администрации стават все по-отворени към гражданите, с възможности за подаване на заявления, на сигнали, за справки относно различни решения и пр. Те трябва да бъдат повече интерактивни, като дават възможност на гражданите да изказват мнения по определени дискусионни въпроси, да участват индиректно при аргументиране на дадено решение. Това е израз на пряката демокрация и трябва да се стимулира. – Чиновниците в България наброяват над 100 хиляди, а заплатите им не спират да се увеличават с всяка година. Имаме ли нужда от толкова много административни служители?  – Аз не бих казал, че заплатите на административните служители са високи. Да, ако вземем осреднено за всички работещи в публичния сектор, където се причисляват и служителите от държавните предприятия, някои от които са естествени монополи, ако вземем различните регулаторни органи, комисии, БНБ и пр. сигурно ще излезе, че са високи. Но това няма нищо общо с масовия държавен служител. За сравнение, средната заплата в частния сектор е 1124 лева, а както всички знаем, тя реално е по-висока, защото не всички фирми плащат осигуровки върху реалната заплата. Колко от служителите например в една общинска или областна администрация могат да се похвалят с такава заплата? И това е проблем, защото вече трудно се намират специалисти, съгласни да работят в тези администрации за 600 – 700 лева. Минималната заплата се вдига няколко пъти през последните години, а техните са „замразени“ на едно ниво. Получава се парадокса, че заплатите на специалисти с висше образование в администрациите се доближават до тези на хигиенистките, назначени на минимална заплата. На глава от населението служителите в държавната администрация у нас не са повече от тези в други европейски страни и САЩ. Но у нас в администрациите има служители с обслужващи функции, които могат, и би трябвало да се аутсорсват на външни изпълнители, тъй като не са свързани с изпълнението на професионални дейности, типични за администрацията и не изискват специална квалификация. Ако броим всички служители, вкл. обслужващия персонал, може да излезе че нашата администрация е надута, но на практика не е. За това не бива съкращенията да са като някакъв процент от заетите, а да са свързани с реинженеринг на работните процеси и тяхната оптимизация. – Защо е толкова бавен документооборотът между администрациите?  – Ще отговоря с пример – за да се попълни един контролен лист за извършване на някакъв разход в една администрация, той трябва да „обиколи“ около 4-5 служителя, които трябва да направят съответните проверки, да се подпишат и да го придвижат по-нататък. Те може да работят в различни кабинети, на различни етажи или дори в различни сгради. Всичко това страшно забавя процеса, да не говорим и че се трупа огромна бумащина. Решението е ясно – електронен документооборот, създаване и използване на електронни платформи, базирани на сървъри (облаци), изграждане на мрежи. Преди 2-3- години по един проект, финансиран от Оперативна програма „Конкурентоспособност“ разработихме такъв „облак“, обслужващ системите за финансово управление и контрол. Системата вече е успешно внедрена в няколко администрации, но все още има недоверие към възможностите на техниката. А може би не са достатъчно високи и възможностите на работещите с нея. – Какво е бъдещето на българската администрация?  – Разработването на стратегии и програми за развитие на администрацията говори за съзнателен стремеж към нейното модернизиране и наличие на политическа воля за това. Но не е достатъчно. Трябва да има постоянен мониторинг на напредъка в постигането на набелязаните цели и нашите усилия за ежегодни изследвания на административния капацитет и неговото оценяване е една стъпка в тази посока. С моя екип сме амбицирани да продължаваме ежегодно да правим тези изследвания и да обявяваме какво е нивото на административния капацитет на държавната администрация у нас. Търсим партньори в лицето на други държавни структури като Институтът за публична администрация, социологическите агенции и др.   Нашият гост  Проф. Борислав Борисов е доктор по икономика и доктор на науките по администрация и управление. Преподавател е в Стопанската академия „Д. А. Ценов“, Свищов, в Международно висше бизнес училище и в други университети в страната. Лектор e към Института по публична администрация. Бил е зам.-кмет на Варна, председател на Общински съвет Свищов, експерт в 40-тото НС. Специализирал е в няколко института в САЩ и в Германия. На 22 март той ще представи своята книга „Административен капацитет на държавната администрация в България“.          ", "date": "2019.03.20", "title": " Проф. Борислав Борисов, доктор по икономика и доктор на науките по администрация и управление, пред „Труд“: Държавата е най-големият работодател у нас\t\t\t"}
{"url": "https://trud.bg/%d0%b8-%d0%bd%d0%b5-%d1%81%d0%b0%d0%bc%d0%be-%d0%b7%d0%b0%d1%80%d0%b0%d0%b4%d0%b8-%d0%bf%d0%b5%d0%bd%d1%81%d0%b8%d0%b8%d1%82%d0%b5-%d1%89%d0%b5-%d1%81%d1%82%d0%b0%d0%b2%d0%b0-%d0%b7%d0%bb%d0%b5/", "text": "Реформите са като отношенията между пациент и зъболекар – колкото по-късно отидеш при него, толкова по-скъпо и болезнено става На 4 декември 1890 г. вдовицата на свещеника Димитър Здравков, който е служил 17 години – 15 години в Горна Джумая (Благоевград, днес, б.р.) и 2 години в Дупница получава първата пенсия в България (“Изгубената България“). Размерът на тази първа пенсия е бил 10 лева и 50 стотинки. Вдовицата на свещеника е получавала пенсия в продължение на 27 години… И от ей това време, та до днес се правят пенсионни реформи у нас без много справедливост. Някой може да мрънка, че преходът от комунизъм към демокрация се изгубил в сивите канали на пазарната икономика, но я си представете: 129 години реформи и накрая… пак Бойко Борисов трябва да оправя нещата. Значи аномалията е сериозна. За да бъде ясно колко страшен е един гаф на управляващите в наше време, може да се съди единствено по времето за реакция за включване на задната скорост. А това във вторник стана много бързо. След като стана ясно, че натъкмяваната от пет години нова реформа заплашва десетки хиляди бъдещи пенсионери от унижението да получават трохи, вместо достойна трапеза в края на дните си, трябваха час-два, за да се задейства командата „Пълен назад!“. Или може би „В ляво на борд!“ Идеята да се изчисляват доходите на бъдещите пенсионери от деня, в който има индивидуален регистър, сигурно има логика. Знаете преди това колко далавери се случваха. Особено, където има шанс да получиш миньорска заплата, корупцията си вървеше със страшна сила. Съвсем наскоро, след като излезе една от тези схеми – в Силистра, един от най-големите специалисти в областта – Хасан Адемов, обясни по някоя от телевизиите защо новата реформа е полезна. Тъкмо с изключване на възможността куцо и сакато да се възползва от липсата на индивидуални регистри и да източва с фалшиви документи пенсионната система. Като споменахме куцо и сакато, реформите на управляващите докараха и друга несправедливост – тази в ТЕЛК. Там също има много сериозно източване на пари и хора, които заслужават да лежат на тъмно, се излежават на меко. Корупцията обаче не се бори с методи от средновековието – има крадец в селото, избиваш цялото село. Огромна част от хората в неравностойно положение вече получават много по-ниски социални пенсии, а корупцията не е спряла. Самата идея, че ако си глухоням трябва да избираш дали си нечуващ или неговорещ е отвратителна. Не може и двете. Много експерти предупреждаваха още през 2015 година за капаните, които управлението на ГЕРБ поставя пред себе си. Хасан Адемов е един от тези, които е предупредил какво ще се случи (поне по думите му). Финансистът Любомир Христов заяви малко след приемането на промените в пенсионно-осигурителния модел, че е ненормално да се променя система, която касае милиони хора на крак, в рамките на няколко дни. Това се случва през януари 2015 година, като той дава диагноза на втория и третия стълб на пенсионното осигуряване като болни. Извън начина на изчисления на пенсиите на родените след 1960 година, в новата система прозират още много дефекти, които тепърва ще гърмят. Най-големият проблем в пенсионната реформа е липсата на достатъчно средства, които да я обезпечат. Парите не достигат и изглежда орязването на бъдещите пенсионери не е грешка. Така, както не е грешка недостига на пари за други отрасли. В деня, в който стана скандалът с ощетените пенсии, стана ясно, че се очаква вълна от протести на медицински сестри. В здравното министерство анализират какъв е недостига на средства, за да се изпълни поне договорения минимум с медицинските сестри. Никога в историята на България държавата не е отделяла толкова много пари за здраве, но резултатът е печален, защото не се прави реформа. Освен за частните търговски дружества – болници, фармацевтични компании и прескъпи операции, парите изглежда не стигат за друго. Общинските болници умират, а тези, които нямат достъп до скъпо лечение – също са обречени. Също като в здравеопазването е и в силовите сектори. Вярно, няма да намерите в обявите за работа вакантно място за катаджия, но полицията се задъхва от липса на кадри, на качествено оборудване и обучение (спомнете си лютивия газ). Вярно е, управлението на една държава става с умели завои, крачка напред, две назад, но за да е успешно то, трябват ето тези малки неща – да се направи качествена реформа в социалната политика – все пак имаме над два милиона пенсионери и десетки хиляди хора, нуждаещи се от инвалидни пенсии. Имаме милиони, които трудно плащат режийните си, плащат наемите си, камо ли да си купят апартамент с асансьор. Твърде много изречения, за да се каже, че просто са нужни достойни доходи и справедлива социална среда. Липсата на реформа – кажете къде, създава една крайно несправедлива държава. Реформите в една държава са като грижите за здравето. Колкото по-късно отидеш на зъболекар, когато се появи проблем, толкова по-болезнено и по-скъпо става. Те и протезите са решение, но едва ли мечтаното решение.   Първи – държавните служители В Търновската конституция от 1879 г. се предвижда право на пенсия за държавните служители. Впоследствие това право се разширява от специални закони. На 11 ноември 1886 г. е приет Закон за пенсиите за инвалидност на военните лица, но тъй като той е смятан за доста несъвършен, за първи специален закон за пенсиите у нас се възприема Така с него се въвеждат първите държавни пенсии в България и започва изграждането на осигурителната система. (“Изгубената България“)  ", "date": "2019.03.20", "title": " И не само заради пенсиите ще става зле"}
{"url": "https://trud.bg/%d0%bf%d1%81%d0%b6-%d1%81%d0%b5-%d0%bf%d1%80%d0%b5%d0%b2%d1%8a%d1%80%d0%bd%d0%b0%d0%bb-%d0%b2-%d0%b7%d0%b0%d1%82%d0%b2%d0%be%d1%80/", "text": "Този клуб е затвор! Държат сина ми като пленник! Думите са на Вероник Рабио, майка на френския халф Адриен Рабио. Футболистът е замразен в състава на „Пари Сен Жермен“ от декември, защото отказа да поднови договора си. Вероятно от лятото ще премине в „Барселона“ като свободен агент. Откакто ПСЖ взе решението, животът на Рабио се превърна в кошмар. През януари починаха баща му и баба му, а клубът не спира да намира поводи да го наказва. Последният е, че хареса в инстаграм видео, на което Патрис Евра ругае по ПСЖ след триумфа на „Манчестър Юнайтед“ в Шампионската лига. Клубът се закани да даде бившия национал на съд. „ Няма да плача или да подтискам още повече Адриен – каза Вероник Рабио. – ПСЖ не зачита човешките права. Адриен е затворник! Държат го като заложник. Остава да го сложат в килия на хляб и вода. Не само Патрис Евра е празнувал отпадането на ПСЖ. Наказаха го, че отишъл в дискотека. Да седи в 21 ч пред телевизора по пижама и в 23 ч да е заспал ли? Оставете го да живее.“ Рабио отказа да отиде на лагер в Катар през януари заради семейната трагедия. „Майка ми почина на 5 януари и на 11-и беше погребението – продължи Вероник. – Те искаха да пътува с отбора на 10-и. След 20 дни почина и баща му, а малко преди това от болницата в Щатите ни се обадиха, че състоянието много се е влошило. Абсурдно е всичко, което ПСЖ прави с моето момче.“ Рабио е известен като бунтар. След като националният селекционер Дидие Дешан го включи в списък с резерви за Мондиал 2018, халфът написа писмо по електронната поща, за да го уведоми, че няма време да тренира. Нито стана световен шампион, нито е викан след това. В същото време ПСЖ бе погален от Спортния арбитражен съд в Лозана. От Швейцария уважиха жалбата на клуба срещу решението на УЕФА да поднови разследването за нарушаване на финансовия феърплей.", "date": "2019.03.20", "title": " ПСЖ се превърнал в затвор"}
{"url": "https://trud.bg/%d1%80%d0%b0%d1%81%d0%b8%d1%81%d1%82%d0%ba%d0%b8-%d0%b2-%d1%81%d0%ba%d0%b0%d0%bd%d0%b4%d0%b0%d0%bb-%d0%b2-%d1%80%d1%83%d1%81%d0%ba%d0%b8%d1%8f-%d1%84%d1%83%d1%82%d0%b1%d0%be%d0%bb/", "text": "Руското правителство взе официално становище по поредния скандал във футбола. Павел Погребняк, бивш национал на страната, каза в интервю, че е смешно черен да представлява „сборная“. 35-годишният нападател на „Урал“ има 33 мача за Русия. „ Не виждам смисъл Ари (б.а. – бразилецът Арикленес да Силва Ферейра) да получава руски паспорт – каза Погребняк. – Смешно е черен да играе за „сборная“. Марио Фернандес е отличен футболист, но ние имаме Игор Смолников на тази позиция. Можем да се представяме добре и без чужденци.“ Лично съветника на Владимир Путин по въпросите с човешките права бе нагърбен да отговаря на скандалното интервю. „Всеки футболист, който има руски паспорт има право да играе за нашия национален отбор – каза Михаил Федотов. – Цветът на кожата, очите или косата няма никакво значение. Това трябва да е ясно на всички.“ Ари и Фернандес играят за Русия от година. Участваха на световното първенство, където страната стигна до четвъртфинал и отпадна с дузпи от Хърватия. Срещу Погребняк започва разследване и той да бъде изваден от футбола.", "date": "2019.03.20", "title": " Расистки скандал в руския футбол"}
{"url": "https://trud.bg/%d0%bc%d0%be%d1%88%d0%b5%d0%bd%d0%b8%d0%ba-%d0%be%d0%b1%d0%b5%d1%89%d0%b0%d0%b2%d0%b0%d0%bb-%d1%88%d0%be%d1%84%d1%8c%d0%be%d1%80%d1%81%d0%ba%d0%b8-%d0%ba%d0%bd%d0%b8%d0%b6%d0%ba%d0%b8-%d0%b1%d0%b5/", "text": "Окръжният съд в Шумен наложи в сряда постоянна мярка задържане под стража за 50-годишният Юксел Юмеров, уличен в измама на трима души с цел облагодетелстване. Шуменецът обещавал шофьорски книжки без курсове и полагане на изпити. Установени са трима измамени в периода от декември 2016 г. до февруари 2017 г., съобщават от Апелативна прокуратура-Варна. Задържан е тази седмица и след 72 часа прокурорски арест попада за постоянно зад решетките. Първият измамен бил мъж от село Тушовица, който предоставил на обвиняемия 2200 лева срещу обещанието да му издаде шофьорска книжка за категории А, С, Е и Д. След като Юксел забавил изпълнението на обещанието, измаменият го срещнал и го накарал да му подпише запис на заповед за дадените пари. С цел имотна облага 50-годишният обвиняем обещал да осигури издаване на свидетелство за управление на МПС, категория В, на мъж от Бургас, който му дал за услугата 400 евро и 1000 лева. 1600 лева за книжка без обучение и изпит дал и друг човек от село Тушовица. Общият размер на причинената имотна вреда на тримата измамени възлиза на 4800 лева и 400 евро, обобщават от прокуратурата. Престъплението по член 209 от НК, за което е обвинен шуменецът, се наказва с лишаване от свобода от 1 до 6 години.", "date": "2019.03.20", "title": " Мошеник обещавал шофьорски книжки без курсове\t\t\t"}
{"url": "https://trud.bg/%d0%bc%d0%bb%d0%b0%d0%b4%d0%b0-%d0%b6%d0%b5%d0%bd%d0%b0-%d0%b5-%d1%81%d0%ba%d0%be%d1%87%d0%b8%d0%bb%d0%b0-%d0%be%d1%82-%d0%bd%d0%b0%d0%b9-%d0%b2%d0%b8%d1%81%d0%be%d0%ba%d0%b8%d1%8f-%d0%b2%d0%b8%d0%b0/", "text": "35-годишна жена е скочила от най-високия виадукт на магистрала „Хемус“ тази сутрин, съобщиха ОДМВР-София. Сигналът за трагедията е подаден около 10.26 ч. Пътуващ по магистралата шофьор е съобщил, че е видял как жена спира лек автомобил в аварийната лента на виадукт „Рибни вир“ и излиза от него. След това тя се е качила на перилата на виадукта и е скочила. На място веднага са изпратени екипи на полицията и Спешна помощ. Медиците обаче само са констатирали смъртта на 35-годишната софиянка. На място се извършва оглед. Изясняват се причините за самоубийството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.20", "title": " Млада жена е скочила от най-високия виадукт на магистрала „Хемус“"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%bf%d1%80%d0%b8%d0%b5-%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%b7%d0%b0%d0%ba%d0%be%d0%bd%d0%b0-%d0%b7%d0%b0-%d1%87/", "text": "Парламентът одобри на първо четене промени в Закона за чужденците в Република България, свързани с Брекзит. Законопроектът, внесен от Министерския съвет, беше приет единодушно с 89 гласа „за“. Предвидени са специални разпоредби за членовете на семействата на британските граждани. Когато правото на събиране на семейства не е упражнено, това ще може да стане от датата на оттегляне на Обединеното кралство от ЕС до 29 март 2022 г., като условията са титулярът да е преминал успешно своята процедура по пререгистрация и семейната връзка да е била налична към 29 март т.г., посочи заместник-министърът на вътрешните работи Красимир Ципов, предаде БТА. В същия срок ще могат да подадат заявления и британски граждани – членове на семейство на български граждани. По отношение на тези процедури ще бъде извършена проверка за сигурност, каквато ще се извърши и от британските компетентни органи по отношение на кандидатите за получаване на статут в Обединеното кралство. С промените се урежда и статутът и пребиваването у нас на непридружените деца-чужденци, чрез издаване на разрешение за продължително пребиваване до навършване на пълнолетие. Изменя се и Законът за убежището и бежанците, като се ограничава прилагането на процедурата за събиране на семейства на бежанци само до лица, чиито семейни връзки предшестват влизането им на територията на Република България. Предложените промени са превантивна мярка срещу сключване на фиктивни бракове. Предвижда се измененията да влязат в сила от 30 март т.г. Ако се постигне съгласие за отлагане на датата на Брекзит, срокът за влизане в сила на измененията трябва да бъде променен, коментира Ципов.", "date": "2019.03.20", "title": " Парламентът прие промени в Закона за чужденците заради Брекзит"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%be%d1%82%d1%80%d0%b5%d1%87%d0%b5-%d0%b4%d0%be%d0%b3%d0%be%d0%b2%d0%be%d1%80%d0%ba%d0%b0-%d1%81-%d0%b1%d0%b8%d0%b2%d1%88-%d1%81%d0%bb%d1%83%d0%b6/", "text": "Няма никаква договорка за апартамента ми. Това каза председателят на ПГ на ГЕРБ Цветан Цветанов пред журналисти. Цветанов заяви, че вчера се е обяснявал за апартаментите си и днес няма да го повтаря. „Двата апартамента, които съм прехвърлил и съм направил замяна за този, който съм купил, са в същия район. От гледна точка на местоположение, предишните два са на много по-хубаво място“, посочи Цветанов. По думите му има замяна и разликата е от около 39 или 40 кв. метра и той е доплатил за жилището си 100 хил. лв. „Направил съм го по банков път съгласно българското законодателство. Попълнил съм съответните декларации“, уточни Цветанов. На въпрос дали негов бивш служител е купувач на двата заменени апартамента, Цветанов обясни, че този човек не е служител в ГЕРБ. Той посочи, че не може да коментира действия на други лица, които са правили сделка „Аз мога да говоря за моята сделка, която е правена по българското законодателство“, поясни Цветанов. „Няма нищо, което да е незаконно. Няма никаква договорка с когото и да било“, каза още Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com            ", "date": "2019.03.20", "title": " Цветанов отрече договорка с бивш служител на ГЕРБ за заменените му апартаменти"}
{"url": "https://trud.bg/%d0%b1%d0%b4%d0%b6-%d0%bf%d0%b8%d1%82%d0%b0-%d0%b5%d0%ba%d1%81%d0%bf%d0%b5%d1%80%d1%82%d0%b8-%d0%b8-%d0%b7%d0%b0%d0%b8%d0%bd%d1%82%d0%b5%d1%80%d0%b5%d1%81%d0%be%d0%b2%d0%b0%d0%bd%d0%b8-%d0%b7%d0%b0/", "text": "Мениджърският екип на БДЖ отправя покана към всички ангажирани лица да споделят своята визия във връзка с рестартирането на проект „Закупуване на нов подвижен състав за нуждите на БДЖ”. Това съобщиха от националния превозвач. Основните приоритени на дружеството са в най-кратки срокове да бъдат проучени и анализирани всички възможности за подобряване на железопътната услуга за превоз на пътници, която към момента не отговаря на желаните изисквания. Предложения и идеи могат да бъдат изпращани на e-mail: project_bdz@bdz.bg или внесени в деловодството на БДЖ на адрес: София 1080, ул. “Иван Вазов” № 3.  ", "date": "2019.03.20", "title": " БДЖ пита експерти и заинтересовани за проекта за закупуване на нови влакове"}
{"url": "https://trud.bg/%d0%b6%d0%b5%d0%bd%d0%b0-%d0%be%d1%82-%d0%bc%d0%be%d0%bd%d1%82%d0%b0%d0%bd%d0%b0-%d0%b4%d0%b0%d0%b4%d0%b5-%d0%bd%d0%b0-%d0%b4%d0%b2%d0%b0-%d1%82%d1%80%d0%b0%d0%bd%d1%88%d0%b0-7200-%d0%bb%d0%b5%d0%b2/", "text": "Телефонните измамници вече преминават от еднократни обири на наивни пенсионери към серийни удари. Уловените на въдиците им жертви дни наред са тормозени и манипулирани, докато им дадат всичките си спестявания. По новата схема само в последните дни изгоряха две възрастни жени, съобщиха от Областната дирекция на МВР в Монтана. В понеделник привечер непознат мъж се обадил на 63 годишната Цветана М. в Монтана, представил се за „Стефан Попов – служител на полицията” и поискал от нея пари за залавяне на телефонни измамници. Час по-късно жената по указания на мнимия полицай оставила портмонето си с 1200 лева до пейка край магазин „Кауфланд”. Апашът обаче не оставил на мира монтанчанката, продължил да звъни и да иска пари за МВР и във вторник Цветана оставила в градинка плик с още 6000 лева. Престъпниците продължили да притискат жената от името на полицията, поискали още 5000 лева, но този път преди да ги даде, тя споделила с близки за станалото и разбрала, че е станала жертва на измама. По случая е образувано досъдебно производство. В началото на март „ало” апаши три дни звъняха на 79 годишната Грозданка К. в Монтана, баламосваха я с измислици, че помага на МВР да залови измамници и прибраха на два транша 11 500 лева, част от които бабата изтеглила от банка. „От банални криминалета телефонните измами вече се превръщат в сериали. Омотали веднъж в лъжите си лековерни жертви престъпниците ги въртят на шиш, докато изцедят всичките им пари!”, коментираха криминалисти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.20", "title": " Жена от Монтана даде на два транша 7200 лева, третата „вноска” от 5000 лева оцеля"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8%d1%82%d0%b5-%d1%85%d1%80%d0%b8%d1%81%d1%82%d0%b8%d1%8f%d0%bd%d0%b4%d0%b5%d0%bc%d0%be%d0%ba%d1%80%d0%b0%d1%82%d0%b8-%d0%b8%d1%81%d0%ba%d0%b0%d1%82/", "text": "Лидерът на германските християндемократи Анегрет Крамп-Каренбауер заяви днес, че замразяването на членството на унгарската партия ФИДЕС в Европейската народна партия ще бъде добра възможност, докато не бъде възстановено доверието в премиера Виктор Орбан, предаде Ройтерс, цитирана от  . В реакция Будапеща обяви, че партията по-скоро ще напусне ЕНП. Съдбата на ФИДЕС е в дневния ред на партийна среща на ЕНП днес в Брюксел. „Докато ФИДЕС не възстанови напълно доверието, не може да има нормално пълноправно членство“, каза Крамп-Каренбауер, която е сочен за наследничка на Ангела Меркел на канцлерския пост. Дотук се стигна след конфликт на Орбан с лидерите на ЕС, които унгарският премиер обвинява в проимигрантски политики. И предприе кампания с билбордове в родината си срещу шефа на ЕК Жан-Клод Юнкер и милиардера финансист Джордж Сорос. Жан-Клод Юнкер, който също е част от ЕНП, смята, че ФИДЕС трябва да бъде изключена от ЕНП. В реакция на заплахата от Берлин шефът на кабинета заяви, че ФИДЕС веднага ще напусне ЕНП, ако членството ѝ бъде замразено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2019.03.20", "title": " Германските християндемократи искат ЕНП да замрази членството на партията на Орбан"}
{"url": "https://trud.bg/%d0%ba%d1%88%d0%b8%d1%89%d0%be%d1%84-%d0%b7%d0%b0%d0%bd%d1%83%d1%81%d0%b8-%d0%bc%d0%b0%d0%b9%d1%81%d1%82%d0%be%d1%80%d1%8a%d1%82/", "text": "Световноизвестният полски режисьор, сценарист и продуцент Кшищоф Зануси гостува на 23-тото издание на София Филм Фест и получи наградата на Столичната община за своя принос към изкуството. На фестивала бе представен най-новият му филм “Етер”, както и дебютният му филм “Структурата на кристала” (1969). Пред българската публика майсторът разказа за своето творчество, настоящето на киното и бъдещето на Европа. “Киното разказва прекалено много истории – повече, отколкото можем да запомним… За сметка на това, обаче, качеството на голяма част от тези филми е на много ниско ниво”, каза в София Зануси. Той обитава елита на киното вече половин век и има ясни и ярки наблюдения върху художествения колапс на седмото изкуство в последно време. Кшищоф Зануси е роден на 17 юни 1939 г. в полската столица Варшава. Следва физика във Варшавския университет (1955 – 1959) и философия в Ягелонския университет в Краков (1959 – 1962). През 1967 г. завършва Факултета по режисура на Висшата филмова школа в Лодз. Именно в Лодз се намира и неговата Звезда на славата. Преподава във Висшата школа за филмово и театрално изкуство в Лодз, а също така е професор на Шльонския университет, лектор в National Film School във Великобритания, изнася лекции и в Копенхаген. Член е на Европейската филмова академия, на полския ПЕН-клуб, консултант е на Папската академия за изящни изкуства и литература. През 1990 г. е избран за председател на FERA (Европейска федерация на филмовите режисьори). Поставял е свои театрални постановки в театрите на Милано, Палермо, Бон, Краков, Бремен, Базел и др. В момента оглавява полското филмово студио “Тор” и преподава в Силезийския университет в Катовице. “Над 60-годишното му творчество често съчетава тези три професии в едно – освен технически качества, филмите му демонстрират и необичайна философска и научна дълбочина. Чести теми в творбите му са преходността на човешкото битие, загубата, падението, провалите. Неговото творчество неведнъж бива определяно като “кино на моралното безпокойство”, пише за него филмовият анализатор Александър Донев. Зануси разкрива, че редица негови филми са били показвани на затворници в Полша, месец преди те да получат свободата си. Според ръководството на въпросните институции филмите на Зануси успешно подтикват затворниците да разсъждават върху своето място в обществото. Зануси ясно вижда големите цивилизационни проблеми на момента. “Мисля, че постмодерната философия е катастрофа за Европа. Мразя я толкова много… мразя постмодерното изкуство, постмодерните философи – някои от тях познавам лично и се опитвам да ги псувам колкото се може по-изкусно. Преподавах с Дерида в един университет, така че казвах на американските си студенти: “Не му вярвайте – може да е известен философ, но това, което казва, е лъжа”. И това наистина е проблем за мен – този релативизъм, моралния релативизъм. Смесването на лошо с добро е нещо, което прави света много по-лошо място. Това се прокрадва като тема и в последния ми филм с героя на дявола, който казва: “Най-голямата ми победа е, че хората не вярват, че съществувам”, казва големият полски режисьор пред Донев. “Аз съм на 80 – един истински динозавър. Често хората ме питат: “Полша ли представлявате, или Джурасик парк?” Така че някои разумни членове на семейството ми често ме питат защо винаги съм толкова зает. Моят отговор е: защото нямам какво друго да правя”, демонстрира изящното си чувство за хумор Зануси. Той изтъква, че не е политически активист или политолог, но като гражданин е информиран за политическите проблеми. “Не смятам, че трябва да рестартираме проекта за Обединена Европа, но определено смятам, че трябва да го коригираме. Обединена Европа е наследството на една идея, която е стара почти 2000 години. Идеята, която на латински е наречена Christianitas – значи “обединението на християнските страни, които никога няма да воюват една с друга”. И като човешки същества ние предадохме идеята много пъти, но късната Римска империя след Константин се опита да бъде такава империя. После Карл Велики се опита да изгради отново тази идея за цивилизация, която е по-щедра, толерантна, и ще може да живее заедно и да постигне консенсус без насилие, въпреки че интересите на държавите в нея винаги ще са различни”, расъждава режисьо­рът.   Легендарен фестивален лъв  Наградата на София ще бъде добавена към пребогатата колекция от отличия на големия режисьор, сценарист, продуцент и автор. Полският титан е спечелил повече от 65 приза от събития по цялото земно кълбо. Той е легендарен фестивален лъв и редовно е бил сред звездите на най-престижния европейски кино форум в Кан. На Лазурният бряг Зануси е бил номиниран за “Златна палма” три пъти и два пъти е печелил наградата на журито. Той е добре приет от критиците и ценителите от двете страни на океана и в процъфтяващия арт свят на Азия. Зануси е автентичен космополитен творец.   За него Вдъхновение за цяло поколение млади филмови творци  Филми като “Структурата на кристала”, “Хипотеза”, “Семеен живот”, “Зад стената”, “Спиралата” и много други превърнаха Зануси в едно от водещите филмови имена на континента. Но неговият размах е глобален, а историите, които разказва са универсални и могат да докоснат съзнанието и душата на всеки човек, независимо от неговите обстоятелства. Той разбира езика на киното и говори на всички ни. Кшищоф Зануси е важно вдъхновение за цяло поколение млади филмови творци.   Изтънчен познавач на човешката душа  Зануси заслужено е смятан за един от най-интересните автори в света на европейското кино. Гледала съм много от филмите му от 70-те години до днес и съм безкрайно впечатлена от образите, които той поставя пред очите на зрителя. Той работи изключително добре с актьорите и резултатът е неподправено изкуство, искрено и интимно. Зануси е изтънчен познавач на човешката душа и анализатор на човешката психика. Киното му е обогатило нашето познание за изкуството и света.   Един от двигателите на европейското кино  Кшищоф Зануси е един от двигателите на европейското кино и е направил много, много качествени и внушителни произведения. Той казва, че истинският артист никога не принадлежи само на една страна и е напълно прав, но полското кино дължи безкрайно много на неговото творчество. Неговите филми могат да се гледат във Варшава и в Уругвай и да имат същия изключителен ефект. Зануси притежава дисциплина, работна етика, които съчетава с възхитително въображение.  ", "date": "2019.03.20", "title": " Кшищоф Зануси – Майсторът"}
{"url": "https://trud.bg/%d0%be%d1%81%d0%b2%d0%be%d0%b1%d0%be%d0%b4%d0%b8%d1%85%d0%b0-%d0%ba%d0%bc%d0%b5%d1%82%d0%b0-%d0%bd%d0%b0-%d1%87%d0%b5%d1%80%d0%b2%d0%b5%d0%bd-%d0%b1%d1%80%d1%8f%d0%b3-%d1%81%d0%bb%d0%b5%d0%b4-%d1%81/", "text": "Кметът на Червен бряг Данаил Вълов е освободен след снемане на показания в Районното полицейско управление. Кметът и още петима общински служители бяха   на злоупотреби по европрограмата „Топъл обяд“. Заради акцията на специализираната прокуратура беше отменен конкурс за директори на детски заведения, но обслужването на граждани е нормално. Кметът на Червен бряг пристигна в Общината и ще участва в комисия, каза за   секретарят Николай Недков. Утре ще стане ясно на кого, освен на Данаил Вълов  ще бъде повдигнато обвинение, каза заместник главният прокурор Иван Гешев. „Ситуацията е като в ТЕЛК, НОИ и един куп други държавни структури, пари изтичат отвсякъде. Пари има, но се краде много, казвам го откровено, не визирам конкретния човек, за да не наруша конституционно гарантирани негови права и презумпции. Да използвам този случай да обобщя това, което се вижда като данни по досъдебните производства“, посочи Гешев по-рано днес. Секретарят на Община Червен бряг Николай Недков каза, че работата в Общината тече нормално и е ограничен достъпът на хора само до третия ѝ етаж: „Тази сутрин в Общината имаше представители на жандармерията, които осъществяват пропускателен режим, записват влизащите служители в Общината, искат лични карти, записват ги, но не знам каква е целта. Хората са на работа. В момента правя оперативка. Не знам дали кметът е арестуван. Не знам и не мога да кажа нищо, тъй като аз съм в кабинета си. Има малко по-особен ред за влизане, даже и за контакти“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.20", "title": " Освободиха кмета на Червен бряг след снемане на показания"}
{"url": "https://trud.bg/%d0%bd%d0%b0%d1%88%d0%b0-%d1%84%d0%b8%d0%b3%d1%83%d1%80%d0%b8%d1%81%d1%82%d0%ba%d0%b0-%d0%be%d1%82%d0%bd%d0%be%d0%b2%d0%be-%d0%b2-%d1%81%d0%b2%d0%b5%d1%82%d0%be%d0%b2%d0%bd%d0%b8%d1%8f-%d0%b5%d0%bb/", "text": "Наша фигуристка отново се класира в елита на световно първенство след 25-годишна пауза. В дебюта си при жените Александра Фейгин преодоля кратката програма и ще играе във волната на първенството в Сайтама (Япония), където продължават първите 24. За изпълнението си 16-годишната националка получи 56,69 т., което й отреди 20-о място. Първа е олимпийската шампионка Алина Загитова (Русия) с 82,08 т. В дисциплината стартираха 40 състезателки. За последно най-доброто българско класиране на мондиал бе на Виктория Димитрова съответно 17-а през 1992 г. и 20-а сезон по-късно.", "date": "2019.03.20", "title": " Наша фигуристка отново в световния елит"}
{"url": "https://trud.bg/%d0%bf%d1%80%d0%be%d0%b4%d0%b0%d0%b4%d0%be%d1%85%d0%b0-%d0%bf%d0%be%d1%81%d0%bb%d0%b5%d0%b4%d0%bd%d0%b0%d1%82%d0%b0-%d0%b4%d1%8a%d0%b2%d0%ba%d0%b0-%d0%bd%d0%b0-%d1%81%d1%8a%d1%80%d0%b0-%d0%b7%d0%b0/", "text": "Освен с великите си постижения в кариерата си на мениджър, водилият „Манчестър Юнайтед“ в 1500 мача в продължение на 26 години сър Алекс Фъргюсън ще остане в историята и с нещо любопитно. След последния мач на шотландеца начело на “червените дяволи“ – 5:5 срещу „Уест Бромич“ през 2013 година, фен на домакините предвидливо събира изхвърлената от спеца на земята дъвка. Шест години по-късно запалянкото пусна ценната находка в онлайн търг. Фенът забогатя с впечатляващите 390 000 паунда, което е около 1 млн. лева. Цялата сума отива за благотворителност. „За целия си престой в клуба Фъргюсън е отворил най-малко 3000 пакета с дъвки“, обобщават на Острова.", "date": "2019.03.20", "title": " Продадоха последната дъвка на Съра за почти 1 млн. лева"}
{"url": "https://trud.bg/%d0%bd%d0%b5-%d0%bf%d1%83%d1%81%d0%ba%d0%b0%d1%82-%d0%b0%d1%81%d0%b8%d0%ba%d1%81-%d0%b4%d0%b0-%d0%be%d0%b1%d0%bb%d0%b8%d1%87%d0%b0-%d0%bb%d1%8a%d0%b2%d0%be%d0%b2%d0%b5%d1%82/", "text": "Българската федерация по волейбол заложи скандал при избора на екипировка за националните отбори. Според правилата централата по традиция пуска обществена поръчка за доставчик, като сега са се явили двамата кандидати. Единият – „Кей Дифужън“, обаче е скандално декласиран. Компанията дълги години снабдяваше националните отбори с екипи на японския производител „Асикс“.  „Не сме съгласни с отстраняването ни от конкурса – заяви изпълнителният директор на „Кей Дифужън“ Красимир Гайдаров. – Случи се по много неясни причини, след като сме изпълнили абсолютни всички изисквания за участието в обществената поръчка. Подадохме жалба до КЗК и чакаме нейното решение.“  Ако то се забави, е възможно националните отбори да останат без нови екипи за летните състезания – Лигата на нациите, олимпийската квалификация и европейските първенства за мъже и жени.  При отварянето в офиса на БФ по волейбол  офертата на „Кей Дифужън“ е била по-добрата – 109 463 лева, докато другият кандидат „Спорт Депо“ е предложил да изпълни поръчката за 120 772 лв.  Френският гигант пък ще снабдява „лъвовете“ и останалите ни отбори с екипи на италианския производител „Ереа“. За такива настояваше Радостин Стойчев, когато беше треньор на националите.  До 2011-а „Кей Дифужън“ беше собственост на волейболната легенда Любо Ганев, но Гайдаров твърди, че отдавна вицепрезидентът на БФВолейбол и БОК няма нищо общо с компанията.", "date": "2019.03.20", "title": " Не пускат „Асикс“ да облича „лъвовете“"}
{"url": "https://trud.bg/%d0%b0%d0%bd%d0%b3%d0%bb%d0%b8%d1%8f-%d1%81-%d0%b2%d1%83%d0%bd%d0%b4%d0%b5%d1%80%d0%ba%d0%b8%d0%bd%d0%b4%d0%b8/", "text": "Гарет Саутгейт, селекционер на Англия, взе двама вундеркинди за старта на квалификациите за Евро 2020. „Трите лъва“ са в една група с България. Тимът обаче стартира срещу Чехия и Черна гора. С първи повиквателни са 18-годишният Калъм Хъдсън-Одой от „Челси“ и 20-годишният Деклан Райс от „Уест Хям“. „Когато един от треньорите на „Стамфорд Бридж“ ми каза, че Саутгейт ме иска, помислих, че се шегува и му се изсмях в лицето – призна Хъдсън-Одой. – Просто е невероятно! Това е сбъдната мечта, но осъзнавам отговорността да съм част от националния отбор. Всички ме посрещнаха прекрасно. Съотборниците ми са скромни и тихи. Няма его, нито звезди“. Люк Шоу от „Манчестър Юнайтед“ отпадна от сметките на Саутгейт, заради контузия. Аут за двубоите с Чехия и Черна гора са още Рубен Лофтъс-Чийк от „Челси“, както Джон Стоунс и Фабиан Делф от „Манчестър Сити“. Снимка: Twitter", "date": "2019.03.20", "title": " Англия с вундеркинди"}
{"url": "https://trud.bg/%d0%ba%d0%b5%d0%b9%d0%bd-%d0%b8%d1%81%d0%ba%d0%b0-%d1%82%d1%80%d0%b8%d1%83%d0%bc%d1%84-%d0%b2-%d0%bb%d0%b8%d0%b3%d0%b0%d1%82%d0%b0-%d0%bd%d0%b0-%d0%bd%d0%b0%d1%86%d0%b8%d0%b8%d1%82%d0%b5/", "text": "Хари Кейн, капитан на Англия, заяви, че се надява той и съотборниците му да спечелят Лигата на нациите. „Започваме борбата за Евро 2020, но признавам, че мислим за трофей – каза нападателят. – Искани се да триумфираме в първото издание на Лигата на нациите. Това ще надмине четвъртото ни място на Мондиал 2018. Така ще затвърдим нашата сила. Ще покажем на всички, а и на самите нас, че изявите ни не са били епизодични“.  Кейн добави, че преди години е имало разделение в националния тим, заради клубни пристрастия. „Сега обаче такива неща няма – каза той. – Колективът е страхотен и сплотен. Именно това ни прави толкова силни“. Снимка: Twitter", "date": "2019.03.20", "title": " Кейн иска триумф в Лигата на нациите"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-35-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b8%d0%b7%d0%bd%d0%b0%d1%81%d0%b8%d0%bb%d0%b8%d0%bb-%d0%b1%d0%b8%d0%b2/", "text": "35-годишен мъж е бил арестуван за изнасилване и извършване на блудствени действия. Виновникът е бивш съпруг на пострадалата, съобщиха от Софийска районна прокуратура. Ообразувано и се води досъдебно производство за това, че: На 15.03.2019 г., за времето от около 12:00 часа до около 14:00 ч., в гр. София, при условията на продължавано престъпление, са извършени блудствени действия спрямо Й., след което деецът се е съвкупил с нея, като е употребил сила и заплашване, като деянията са извършени както следва: 1.На 15.03.2019г., за времето от около 12:00 часа до около 13:00 часа, в гр. София, в ж.к. „Дружба“, в тревните площи, източно от моста на бул. „Брюксел“, в близост до влаковите релси, са извършени блудствени действия спрямо Й., като е употребена сила и заплашване – извършителят удрял пострадалата по тялото с юмруци и й заявил: „…сега ще видиш какво ще стане с теб!“, след което деецът се е съвкупил с нея, отново чрез употреба на сила и заплашване. 2.На 15.03.2019г. за времето от около 13:00 часа до около 14:00 часа, в къща за нощувки, находяща се в гр. София, са извършени блудствени действия спрямо Й., като е употребено заплашване – извършителят заявил на пострадалата: „ще те бия, много ще те бия, не се дърпай“, след което деецът се е съвкупил с нея, отново чрез употреба на заплашване. Описаните деяния представляват престъпление по чл.150, ал.1 във вр. чл. 26, ал. 1 от НК, както и по чл.152, ал.1, т. 2, във вр. чл. 26, ал. 1 от НК. В хода на разследването е установена самоличността на извършителя – Г. Б., на 35 години, който е бивш съпруг на пострадалата. Предвид високата обществена опасност на деянието и извършителя, наблюдаващият прокурор е постановил задържането на Б. за срок до 72 часа, като е разпоредено привеждането му в сградата на СРС на 21.03.2019 г. – за разглеждане на искане за вземане спрямо него на мярка за неотклонение „Задържане под стража“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.20", "title": " Арестуваха 35-годишен мъж, изнасилил бившата си съпруга"}
{"url": "https://trud.bg/%d0%b0%d0%bb%d0%b1%d0%b5%d1%80%d1%82-%d0%b8-%d0%bc%d0%b0%d1%80%d0%b8%d1%8f-%d1%80%d1%8a%d0%ba%d0%b0-%d0%b7%d0%b0-%d1%80%d1%8a%d0%ba%d0%b0-%d0%bd%d0%b0-%d1%84%d0%b8%d0%bd%d0%b0%d0%bb%d0%b0/", "text": "Алберт Попов и елитът на българския ски спорт в последните години изпрати колежката си Мария Киркова, която сложи край на кариерата си с впечатляващ бенефис на пистата „Витошко лале“. Двамата стигнаха до финала на атрактивното състезание и завършиха заедно хванати за ръка. Отборът „Мария и приятели“ беше съставен от ветерани на ските, а за „Нова генерация“ освен Алберт караха младите надежди Камен Златков и Йоан Тодоров, Бояна Радева и Иван Главчев.  „Това е край, но и ново начало – заяви Киркова. – Оставам в спорта и ще се опитам да предам моя опит на следващите състезатели. Искрено желая да се представят доста по-добре от нивото, което аз успях да постигна. Никога няма да забравя как носих българския флаг на откриването на олимпийските игри в Сочи и 22-ото си място на световното първенство във Вал д’Изер.“  Стотици приятели и фенове, сред които сноубордист №1 у нас Радослав Янков, аплодираха последното каране на 33-годишната софиянка. Наградата за победител в състезанието връчи президентът на БФСки Цеко Минев, а от ски клуб „Юлен“ (Банско) също почетоха дългогодишната си състезателка. Изпълнителният директор на компанията Мая Христоскова връчи на Киркова пушен бут и й пожела скорошна сватба. Мария получи специален медал и от столичния кмет Йорданка Фандъкова и фондация „София – европейска столица на спорта“.", "date": "2019.03.20", "title": " Алберт и Мария ръка за ръка на финала"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%80%d0%b0%d0%b4%d0%be%d0%b2%d0%b0%d0%bd-%d0%ba%d0%b0%d1%80%d0%b0%d0%b4%d0%b6%d0%b8%d1%87-%d0%bd%d0%b0-%d0%b4%d0%be%d0%b6%d0%b8%d0%b2%d0%be%d1%82%d0%b5/", "text": "Бившият президент на република Сръбска Радован Караджич беше осъден на доживотен затвор от съда в Хага, за престъпления срещу човечеството по време войната в Босна и Херцеговина през 90-те години на XX в., съобщава RT. Първоначалната присъда на Караджич беше 40 години. Апелативната камара обаче реши, че наказанието не е достатъчно тежко. Краджич беше съден най-вече за клането в босненския град Сребрениц през 1995 г. Тогава са избити повече от 8 000 души. Часове преди произнасянето на окончателната присъдата на оградата пред съда бе разпънат голям плакат, в който Караджич е сравнен с Адолф Хитлер, съобщава телевизията на Република Сръбска. На плаката, поставен от представители на сдружения на босненски мюсюлмани, пише „Радован Караджич – геноцид, Адолф Хитлер – Холокост“. Макар че полицията е настояла плакатът да бъде свален, представителки на сдружение Майки от Сребреница са отказали да го направят. Междувременно полицията се е отказала от искането. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.20", "title": " Осъдиха Радован Караджич на доживотен затвор"}
{"url": "https://trud.bg/%d0%be%d1%82-%d1%83%d1%82%d1%80%d0%b5-%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8%d1%82%d0%b5-%d1%81%d0%b5%d1%81%d1%82%d1%80%d0%b8-%d0%b7%d0%b0%d0%bf%d0%be%d1%87%d0%b2%d0%b0%d1%82/", "text": "Медицинските сестри обявиха, че от утре започват да протестират всеки ден, защото не са сигурни, че обещанията, които им дава министър Ананиев ще се изпълнят. Това стана ясно след срещата им с с Ананиев. В София медиците ще се съберат пред сградата на Министерството на здравеопазването в 15.00 часа. На 1 март медицински сестри от редица градове в страната започнаха протест срещу лошите условия на труд и ниското заплащане в сектора. Тогава от здравното министерство поканиха на среща представители на недоволните медици, в която да бъдат изяснени техните искания. Двете страни се споразумяха да си дадат срок от 20 дни. За това време се очакваше отпуснатите за общинските и областни болници 30 млн. лв. да достигнат до тях. Според здравния министър Ананиев исканията на медицинските служите са напълно справедливи. По думите му обаче техните възнаграждения зависят от положения труд, обема на реализираната дейност, степента на натоварване на отделните структури и постигнатите резултати. Той отбеляза, че е подписан колективен трудов договор, в който са залегнали параметрите на възнагражденията. Кирил Ананиев подчерта, че отделно от това Министерството на здравеопазването работи за подпомагане на държавните и общински болници, така че да бъде възможно увеличаването на възнагражденията на работещите в тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.20", "title": " От утре медицинските сестри започват да протестират всеки ден"}
{"url": "https://trud.bg/%d0%ba%d0%be%d1%82%d0%ba%d0%b0%d1%82%d0%b0-%d0%bd%d0%b0-%d0%bb%d0%b0%d0%b3%d0%b5%d1%80%d1%84%d0%b5%d0%bb%d0%b4-%d0%bf%d1%83%d1%81%d0%ba%d0%b0-%d1%81%d0%b2%d0%be%d1%8f-%d0%ba%d0%be%d0%bb%d0%b5%d0%ba/", "text": "Точно месец след внезапната кончина на модния гигант Карл Лагерфелд, неговата също доста известна котка – Шупет, „обяви“ с пост в профила си в Instagram, че ще лансира своя колекция, носеща името #RIPDaddy. „ „, бе написано в профила на Шупет. Част от приходите ще бъдат дарени на благотворителна неправителствена организация, предлагаща терапевтични и образователни програми за хора, включващи животни, както и възможността същите тези хора да се погрижат за животните или дори да ги осиновят. Колекцията #RIPDAddy включва тениски, суитчъри, калъфи за телефон, чаши и дневници с логото на скърбящата Шупет.", "date": "2019.03.20", "title": " Котката на Лагерфелд пуска своя колекция, посветена на покойния й „татко“"}
{"url": "https://trud.bg/%d1%81-%d0%b2%d0%b5%d0%b6%d0%ba%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%b5-%d0%bf%d1%8a%d1%80%d0%b2%d0%b0%d1%82%d0%b0-%d1%81%d1%80%d0%b5%d1%89%d0%b0-%d0%bd%d0%b0-%d1%8f%d0%bd-%d0%b5%d0%bd/", "text": "Председателят на парламентарната Комисия по културата и медиите Вежди Рашидов ще приеме в петък – 22 март 2019г. прочутия полски актьор Ян Енглерт веднага след пристигането му в София. Срещата е в 16 часа в зала „Запад” на Народното събрание. Вежди  Рашидов ще връчи на Ян Енглерт почетния плакет на българския парламент. Известният полски актьор, режисьор и преподавател, който е и директор на Народния театър във Варшава, пристига в България по покана на ректора на НАТФИЗ проф. д-р Станислав Семержиев, за да му бъде връчена почетната степен Доктор хонорис кауза. Енглерт е любимец на българската публика заради ролята си на отец Ередия във филма „Осъдени души” на Въло Радев по романа на Димитър Димов.", "date": "2019.03.20", "title": " С Вежки Рашидов е първата среща на Ян Енглерт в София\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%88%d0%b0%d0%b1%d0%bb%d0%b0-%d0%bc%d0%b0%d1%80%d0%b8%d1%8f%d0%bd-%d0%b6%d0%b5%d1%87%d0%b5%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4/", "text": "– Господин Жечев, вдигна се голям шум около пресушаване на Шабленското езеро заради изпускане на водите, за което алармираха от БДЗП. Какво е положението?  – Нормално е състоянието на езерото, водата сега е по-бистра и заблатяването е по-малко. Няма сериозен проблем за такава шумотевица, бих я нарекъл истерия. Никога не сме имали проблеми с тази манипулация по източване на водата в езерото, която се прави редовно, почти всяка година. Досега природозащитниците не са реагирали, а сега защо го правят, честно казано, не мога да си го обясня. Такива реакции и отпори никога не е имало. Миналата година също изпускахме водата, със същия спад – с над 70 см, със същото отваряне и затваряне на канал, в същия период. Винаги сме извършвали това с разрешение на РИОСВ Варна след изпратено писмо от общината. – А, защо се налага изпускането на вода от езерото?  – Навремето имаше поливна система за десетки хиляди декара земеделска земя и водата в езерото, която идва от естествен водоизточник – извори и валежи, се опресняваше чрез нея. Помпите от години не работят, езерото вдига нивото си, заблатява страничните територии, това увеличи тръстиката, чийто стъбла съхнат всяка година, загниват и падат във водното огледало. Видимо е, че то намалява и красивото езеро се превръща в блато. През лятото миризмата е нетърпима. Затова се изпускат водите, от една страна с цел намаляване на хидравличното усилие над изворите, а от друга – да бъде понижено нивото на подпочвените води. Община Шабла е възложила проектиране на съоръжение в езерото за регулиране на нивото и изпускане на водата чрез шлюз. – Хората в Шабла казват, че вече в езерото няма раци и риба, така ли е?  – Преди две години имаше масово измиране на раци, но еколозите нищо не казаха, явно в този ден и час не са били там. – А защо сега бият тревога, какво е Вашето обяснение?  – Не виждам причина, освен ако е обсъждането на екологичната оценка на Общия устройствен план на община Шабла, която се гледа днес в Експертния съвет на МОСВ. Но това не би трябвало да е причина, освен ако еколозите не се опитват по този начин да ни направят по-кротки и да не се борим за правата си. Пак казвам, това не би трябвало да е причина. Източването на езерото не е проблем, може би само опалването на тръстика, в която вероятно е имало животинки и са се разбягали, но това ще го проверят органите на реда.", "date": "2019.03.20", "title": " Кметът на Шабла Мариян Жечев пред „Труд“: Досега природозащитниците не са реагирали\t\t\t"}
{"url": "https://trud.bg/%d0%ba%d0%b0%d0%b7%d0%b0%d1%85%d1%81%d1%82%d0%b0%d0%bd-%d0%bf%d1%80%d0%b5%d0%b8%d0%bc%d0%b5%d0%bd%d1%83%d0%b2%d0%b0-%d1%81%d1%82%d0%be%d0%bb%d0%b8%d1%86%d0%b0%d1%82%d0%b0-%d1%81%d0%b8-%d0%bd%d0%b0/", "text": "На съвместно заседание на двете камари днес парламентът на Казахстан прие закон за преименуване на столицата Астана на Нурсултан в чест на първия президент на страната Нурсултан Назарбаев, който се оттегли от поста след 29 години на власт, предаде  . Членовете на Мажилиса (долната камара) и Сената (горната) единодушно гласуваха в подкрепа на предложението. Законът се смята за приет и сега предстои той да бъде подписан от президента. Вчера Нурсултан Назарбаев обяви, че се оттегля от президентския пост, но остава председател на Съвета за сигурност и лидер на управляващата партия „Нур Отан“ („Светло отечество“). Съгласно конституцията изпълняващ длъжността президент до края на мандата стана председателят на Сената Касим-Жомарт Токаев, който по-рано днес положи клетва.  ", "date": "2019.03.20", "title": " Казахстан преименува столицата си на бившия президент Нурсултан Назарбаев"}
{"url": "https://trud.bg/%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0%d1%82-%d1%80%d0%b8%d0%b1%d0%be%d0%bb%d0%be%d0%b2%d0%b5%d0%bd-%d1%82%d1%83%d1%80%d0%bd%d0%b8%d1%80-%d0%bd%d0%b0-%d1%8f%d0%b7/", "text": "Община Eлена организира риболовен турнир на 13 април на язовир „Палици“. Тази година в традиционния турнир могат да участват риболовци от цялата страна, стига да са навършили 16 години. От 2015 г. язовирът се стопанисва и е зарибен със сом, есетра, амур, шаран, толстолоб и лин. Комплексът има и модерна почивна база. Участниците в турнира трябва да разполагат с живарник над 2 метра и кукоизваждач. Условие за участие е монтаж с една кука, няма ограничения за хранилка и стръв, но се забранява улов с жива рибка и навлизане в съседните сектори. На 13 април от 7 до 8.45 часа е събирането на участниците, теглене на жребий за места, настаняването и тежката захранка. В 9 часа е обявен стартът на състезанието, което ще продължи до 13 часа. Следва един час мерен на улова, след което е награждаването. Организаторите ще раздадат атрактивни награди. За първо място за улов на най-голяма риба – купа, мач пръчка и захранка. Второто място е за най-тежък улов с награда купа, живарник и захранка, а заелият трето място в турнира за следващ по тежест улов ще получи купа, кеп и захранка. Грамоти и поощрителни награди ще има за всички участници. Записването е до 5 април, включително, срещу такса за участие 10 лева. Дарения и средствата от таксите ще бъдат използвани за зарибяване на язовир „Йовковци“ с бял амур. Телефон за информация и записване 0878 290 797.", "date": "2019.03.20", "title": " Организират риболовен турнир на яз. “Палици“ в Еленския Балкан"}
{"url": "https://trud.bg/%d0%b4%d0%b0%d1%80%d0%b5%d0%bd%d0%b8-%d0%b2%d0%b5%d1%89%d0%b8-%d0%be%d1%82-%d1%81%d1%82%d0%b0%d1%80%d0%b8-%d0%b1%d1%83%d1%80%d0%b3%d0%b0%d1%81%d0%ba%d0%b8-%d1%80%d0%be%d0%b4%d0%be%d0%b2%d0%b5-%d0%b2/", "text": "„Първа дарителска изложба”  в  Етнографския музей представя нови експонати – дарени от бургазлии през последните няколко години. Инициативата за безвъзмездното им предоставяне на музея е изцяло на дарителите. Идеята за изложбата е да се покаже положителната тенденция, в последно време все повече хора да оценяват значението на музея за съхранението на своята родова история, спомени и наследени вещи. До момента събраните предмети в Етнографската експозиция са много повече от изложените и ще бъдат показани пред публика в последващи изложби. Всеки един от тях разказва по една и повече любопитни истории от миналия век. Сред подредените предмети са стенен часовник „Hamburg American Clock”, ръчни шевни машини, стари радио и телевизионни апарати, сервизи и албуми, дамски шапки от 30-те години, обувки, сватбена рокля от 1880 г. и др. В експозицията участват дарени вещи от известния етнолог, д.и.н. Рачко Попов,  арх. Филипа Гугучкова, Гергана Кирова, Анастасия Попова, Аделина Данаилова Бончева, Люба Ханджиева, Ани Тепеликян, Антония Стоева, Иван Моллов, Стоян Димитров, Александър Велков. „Първата дарителска изложба“ може да бъде видяна от 22 март в централната зала на Етнографския музей (Бургас, ул. Славянска 69). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.20", "title": " Дарени вещи от стари бургаски родове в изложба"}
{"url": "https://trud.bg/%d1%81%d1%8a%d0%b4%d1%8f%d1%82-%d1%88%d0%be%d1%84%d1%8c%d0%be%d1%80-%d1%83%d0%b1%d0%b8%d0%bb-%d1%83%d0%bd%d0%b3%d0%b0%d1%80%d0%ba%d0%b0-%d0%b8-%d1%80%d0%b0%d0%bd%d0%b8%d0%bb-%d0%b4%d0%b2%d0%b5%d1%82/", "text": "Окръжна прокуратура – Бургас предаде на съд Ивайло И., обвинен за причиняване на смърт по непредпазливост на унгарска гражданка и телесни повреди на две нейни сънароднички, при пътно транспортно произшествие. Инцидентът е от юли 2017 г. Движейки се по автомагистрала „Тракия“ от София за Бургас с лек автомобил „Алфа Ромео“, българинът нарушил правилата за движение, като се движил в аварийната лента. В резултат колата му се блъснала в спрял аварийно лек автомобил „Опел“. На място загинала унгарска гражданка, седяща на задна дясна седалка в спрелия аварийно автомобил, а две нейни сънароднички са пострадаи, съответно със средна и тежка телесни повреди.", "date": "2019.03.20", "title": " Съдят шофьор, убил унгарка и ранил двете й спътнички при катастрофа"}
{"url": "https://trud.bg/%d1%87%d0%b5%d0%bb%d0%b5%d0%bd-%d0%be%d0%bf%d0%b8%d1%82-%d0%bc%d0%b0%d0%bb%d0%ba%d0%b8%d1%82%d0%b5-%d0%b4%d1%8a%d0%bb%d0%b3%d0%be%d0%b2%d0%b5-%d0%b4%d0%b0-%d1%81%d0%b5-%d1%81%d1%8a%d0%b1%d0%b8%d1%80/", "text": "Може ли по примера на Сърбия и Франция частните съдебните изпълнители в България да събират малките дългове, без да се минава през съда? Тази тема бе подробно обсъдена вчера на конференция „Съдебното изпълнение в полза на гражданите, бизнеса и ефективното правосъдие“. Тя бе организирана от Камарата на ЧСИ и Европейското училище по принудително изпълнение. Съдии, частни съдебни изпълнители, адвокати, юристи на бизнеса и банките взеха участие с дебатите. По сръбския и френския модел разноските се свеждат до минимум и не се товарят длъжниците. Това е практика и в доста други държави, съобщава Lex.bg. Практиката в ЕС и по света е кредиторът, най-вече по вземания за т. нар. комунални услуги, въз основа само на фактура да се обръща към съдебния изпълнител още преди да е поискал от съда заповед за изпълнение. Тогава изпълнителят се свързва с длъжника, уведомява го за сумата, която се търси от него и го кани да плати. Ако длъжникът е съгласен, може да уговори с ЧСИ как и кога ще плаща, включително и разсрочено. Ако обаче не иска да погаси задължението си доброволно, ЧСИ няма право да провежда принудително изпълнение. Това може да се случи едва след като кредиторът се обърне към съда и се снабди с изпълнителен лист. Председателят на Камарата на ЧСИ Георги Дичев анализира така икономическата среда в България:„Междуфирмената задлъжнялост продължава да бъде изключително висока, с трайна тенденция на растеж Съдебната система е силно и неравномерно натоварена. Висок е процентът на лошите кредити на банките, които се принуждават да прехвърлят на колекторски фирми огромни пакети от вземания. Но изчиствайки балансите си, банките търпят загуби, защото получават едва няколко процента от дължимото по необезпечените кредити. Събирането по съдебен път на малките по размер задължения води до затормозяване на съдебната система и до значително оскъпяване за длъжниците и кредиторите. Производството по несъстоятелност е изключително тромаво, като процентът на удовлетворяване на кредиторите след него е много нисък. Липсва правна уредба за един практически проблем на гражданите и бизнеса – установяването на факти извън съдебния процес. От 2017 г. има законова уредба на доброволните продажби, с които добросъвестните длъжници могат без съдебна намеса да погасят задълженията си чрез постигане на максимално висока цена на имуществото си на търг, проведен от ЧСИ. Но не е ясно кога тази възможност ще заработи на практика. Частното съдебно изпълнение има численост, ресурс и експертност да поеме задачи, които да облекчат ситуацията със задлъжнялостта, натовареността на съдебната система и социалните рискове при малките дългове. От друга страна обаче ръцете му са завързани заради липса на разбиране за нужна промяна в нормативната база. И в това ние, ЧСИ, виждаме ролята на държавата. Тя трябва да прецени как ефективно и успешно да управлява ресурса, с който разполага за справедлива и прозрачна регулация на обществените отношения“. „Тенденциите в ЕС, а и препоръката на Съвета на Европа е на съдебните изпълнители да се възлагат все повече вторични дейности“, заяви Матийо Шардон – първи вицепрезидент на Международния съюз на съдебните изпълнители. Той изреди серия от задачи извън принудително събиране на вземания, които са възложени на колегите му по света. Те извършват правни консултации, в някои случаи представляват страните в съда, издават частни документи, участват в производствата по несъстоятелност и по конфискация, управляват недвижимо имущество. Какъв е опитът на Сърбия? Извънсъдебната процедура за събиране на малки вземания от няколко години действа успешно там, като се прилага за задълженията за комунални услуги и опитът на съседната ни държава беше представен на конференцията. При нея кредиторът представя на съдебния изпълнител надлежен документ – например данъчна фактура или извлечение от търговски книги, а той взема решение дали да започне изпълнение, като решението му подлежи на обжалване, което спира изпълнението до произнасяне на съда.Делата за малки дългове се разпределят от сръбската Камара на публичните съдебни изпълнители чрез случаен подбор, по азбучния ред, по който изпълнителите са вписани в регистъра. По този начин се премахва всяко подозрение за това дали съдебният изпълнител е независим и обективен. Камарата е длъжна да отговори на искането на взискателя в 5-дневен срок и да го уведоми на кого е възложено делото му. Цялата комуникация се осъществява по електронен път, а разпределението на делата се извършва чрез софтуер. Длъжникът следва да заплати сумата по изпълнението и разходите за него в 8-дневен срок от получаването на решението на съдебния изпълнител. Като има право да подаде жалба срещу него, а ако не го направи, съдебният изпълнител може да започне да събира вземането в тридневен срок. Жалбата може да е срещу цялото решение или отделни негови части – по отношение на сумите, или на начина на изпълнение. Матийо Шардон разказа утвърдената френска практика – съдебните изпълнители удостоверяват факти и обстоятелства в констативни протоколи, които се ползват с доказателствена сила. Той даде примери за полезността на процедурата, с която се облекчават и ускоряват съдебните дела.„Може заради наводнение от съседа да е паднал таванът на стаята, но докато започне делото за вреди, той отдавна е ремонтиран и съдът ще трябва да установява това, например със свидетели, които може да се окажат ненадеждни. Ако обаче извикате съдебен изпълнител, той ще състави констативен протокол за състоянието на стаята в даден момент, като може да приложи и снимки и това ще се ползва в съда“, каза френският юрист. Той обясни, че масово строителните компании се обръщат към съдебен изпълнител да състави констативен протокол за състоянието на пътищата, тротоарите и фасадите на съседни сгради преди да започнат работа, за да избегнат неоснователни искове за вреди. „Използват ги и наемодатели, и наематели, за да се направи „снимка“ на имота преди отдаването му за ползване“, поясни той.", "date": "2019.03.20", "title": " Челен опит: малките дългове да се събират без съд"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b1%d1%81%d0%bf-%d1%8f%d0%b2%d0%be%d1%80-%d0%b1%d0%be%d0%b6%d0%b0%d0%bd%d0%ba%d0%be%d0%b2-%d0%bd%d0%b0%d0%bf-%d0%ba%d0%be%d0%bd/", "text": "Премиерът Бойко Борисов категорично заяви, че няма да търпи дори съмнения за корупция – да погледне около себе си, където се случват заменки за милиони и да вземе решителни мерки срещу това. Това заяви народният представител от БСП за Великотърновския регион Явор Божанков. „Припомняме, че Цветан Цветанов стана известен като политикът с шестте апартамента. Необяснимото богатство бе оправдано с пенсията на тъщата и тъста. Случайно или не тогавашният шеф на НАП, който води проверката, стана депутат от ГЕРБ“, посочи Божанков. „Благодарение на журналистите днес разбираме, че Цветан Цветанов е собственик на луксозен апартамент от 315 кв.м с ВИП асансьор в една от най-скъпите сгради в България. Този път, забележете, е купен не с пенсията на тъщата, а със заменки. Четири пъти под пазарната цена, което е дало основание на Цветанов да купи апартаментът с 1 млн. лв. по-евтино“, коментира още Божанков. Той коментира още и защо строителят се е лишил от този 1 млн. лв. „Намираме отговор за това в доклада на ЕК, който твърди, че две трети от прането на пари е свързано с политици и не се разследва в България“, изтъкна депутатът. Божанков призова НАП, КПКОНПИ и органите да свършат качествено и обективно работата си. “Не е справедливо българските граждани да бъдат преследвани за 1 лв. от НАП, българският бизнес да е задължен да свързва касовите си апарати, българските адвокати да са принудени да доносничат за своите клиенти, а политиците да остават необезпокоявани“, заяви той. Народните представители припомниха, че според последния документ на ЕК 2/3 от скандални сделки на „видни български политици“ не се разследват от съответните български органи.    ", "date": "2019.03.20", "title": " Депутатът от БСП Явор Божанков: НАП, КОНПИ и Борисов да проверят апартаментите на Цветанов"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%ba%d0%b0-%d1%83-%d0%bd%d0%b0%d1%81-%d0%b7%d0%b0%d1%80%d0%b0%d0%b4%d0%b8-%d0%bc%d0%b0%d0%b5%d1%81%d1%82%d1%80%d0%be-%d0%ba%d0%b0%d0%bc%d0%b4%d0%b6%d0%b0%d0%bb/", "text": "Германка, написала книга за маестро Йордан Камджалов, дойде в България, за да чуе дирижираната от него Пета симфония на Малер, с която в Русе бе открит музикалния фестивал Мартенски музикални дни. Ангелика Шулц е ревностна почитателка на творчеството на българина, като през 2017 година издаде книгата-албум “Диригентът Йордан Камджалов” с паралелен текст на немски и български. Дамата, отдала се на изследвания върху проблемни теми от областта на изкуството, музиката, литературата и науката ще пътува освен за Русе, където маестрото откри фестивала, за София и Варна, в които предстоят концерти. През ноември 2018, немската почитателка на маестрото пътува специално от Берлин за концерта на Брукнер.", "date": "2019.03.20", "title": " Германка у нас заради маестро Камджалов"}
{"url": "https://trud.bg/%d1%80%d0%be%d1%81%d0%b5%d0%bd-%d0%b6%d0%b5%d0%bb%d1%8f%d0%b7%d0%ba%d0%be%d0%b2-%d0%b8%d0%bc%d0%b0-%d1%81%d1%8a%d1%89%d0%b5%d1%81%d1%82%d0%b2%d0%b5%d0%bd-%d0%b8%d0%bd%d1%82%d0%b5%d1%80%d0%b5%d1%81/", "text": "Има съществен интерес към процедурата за концесия на Летище „София“. Това каза министърът на транспорта, информационните технологии и съобщенията Росен Желязков по време заседанието на Комисията по транспорт и информационни технологии и съобщения във връзка за концесията на Летище „София“. Министърът цитира Световна банка. „Ние можем да предполагаме за потенциалните кандидати само и единствено по въпросите и отговорите, които постъпват на страницата на концесиите. Те, разбира се, са не само от икономически оператори и от консултанти, от банки и финансиращи институции“, коментира Росен Желязков. „Кои ще бъдат кандидатите ще се разбере в деня на подаване на офертите“, заяви министърът. По думите му, ако Законът за концесиите бъде обнародван тази или следващата седмица- срокът за подаване на предложения за концесията на Летище „София“ трябва да бъде удължен до 11 април, вместо до 3 април, както е в момента.", "date": "2019.03.20", "title": " Росен Желязков: Има съществен интерес към концесията на Летище София"}
{"url": "https://trud.bg/tainite-za-krasota-na-viktoria-bekam/", "text": "Освен модна икона с безупречен стил, Виктория Бекъм е и еталон за красота. През годините, в различни интервюта, тя е споделяла своите тайни за красота, които най-добрите събрахме на едно място. Неслучайно казват, че сънят разкрасява, но в случая на Виктория, освен на пълноценно наспиване, тя разчита и на копринената калъфка за възглавница. Две са преимуществата на тази материя – тя не попива продуктите и така нанесеният крем за лице или спрей за коса, си остава на мястото и също така, коприната не оказва триене, което значително намалява бръчките по лицето. Повечето от козметиката на Виктория, учудващо е на много достъпна цена. Кърпичките й за сваляне на грим струват около 15 лева, а спрейът за коса – едва 11 лева. На някои продукти обаче, тя намира интересно приложение и така освен икономични, те стават и много практични. Пример за такъв продукт е хидратиращ крем с невен и лайка, който Виктория нарича своята „малка тайна за красота“ и пояснява: „ „, признава Вики Бекъм. Освен на козметичната индустрия, съпругата на Дейвид Бекъм разчита и на някои природни богатства за здрава и красива кожа и по-конкретно на меда от манука. Той се добива само в Нова Зенландия и Австралия, а най-главното му преимущество е, че съдържа повече ензими в сравнение с други видове мед, поради което и антибактериалните и противовъзпалителните му свойства са по-силни. Виктория си прави домашна маска, използвайки точно този вид мед, като го смесва с овесени ядки и белтък, и сместта оставя върху лицето си само за няколко минути, а резултатът според нея е просто впечатляващ. Като всяка известна личност обаче, и Виктория Бекъм има своите странности, една от които е кремът за лице, направен със собствената й кръв. Цялата услуга и продуктът струват над 1200 долара и напоследък са най-актуалната бюти тенденция в Холивуд, започваща да навлиза и в Европа.", "date": "2019.03.20", "title": " Тайните за красота на Виктория Бекъм"}
{"url": "https://trud.bg/%d1%80%d1%83%d0%bc%d0%b5%d0%bd-%d1%85%d1%80%d0%b8%d1%81%d1%82%d0%be%d0%b2-%d1%81-%d0%b3%d0%b5%d1%80%d0%b1-%d1%81%d0%b8-%d0%bf%d0%be%d1%81%d1%82%d0%b0%d0%b2%d0%b8%d1%85%d0%bc%d0%b5-%d0%b7%d0%b0-%d1%86/", "text": "С ГЕРБ си поставихме за цел да спечелим осем места в Европейския парламент. Това заяви председателят на СДС Румен Христов по  . Коментарът му идва часове, след като стана ясно, че формацията му ще се яви на предстоящия евровот, заедно с управляващата партия. Премиерът Бойко Борисов пък заяви, че СДС ще има поне едно избираемо място в листата за евроизборите. „Все още не сме готови с имена. В момента текат номинациите на отделните ни структури, но нямайте съмнение, че те ще бъдат знакови за СДС и за старата десница”, коментира Христов. Той бе категоричен, че коалицията с ГЕРБ засега се сформира само за евроизборите, а по-нататъшното им партньорство подлежи на допълнително обсъждане. Среща по този въпрос вероятно ще се състои на 27 май. „Изборът ни в момента не е толкова емоционален, колкото рационален”, коментира още лидерът на сините. Що се отнася до вижданията на ГЕРБ и СДС за развитието на Европа и европейския път на България, двете формации нямали никакви различия. „Европа е изправена пред предизвикателство на нарастващата роля на крайнолевите и крайнодесните, както и на евроскептиците”, смята Христов. Той добави, че партията му е критикувала градивно управляващите за някои техни действия и вероятно ще продължава да го прави.      ", "date": "2019.03.20", "title": " Румен Христов: С ГЕРБ си поставихме за цел да имаме осем евродепутати\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%be%d1%82%d0%b2%d0%be%d0%b4%d0%bd%d1%8f%d0%b2%d0%b0%d0%bd%d0%b5-%d0%bd%d0%b0-%d1%88%d0%b0/", "text": "„Днес по разпореждане на министър-председателя Бойко Борисов дойдох лично да проверя ситуацията“, заяви министърът на околната среда и водите Нено Димов пред журналисти край Шабленското езеро. „На практика източването на водата от езерото се прави от години. Доколкото разбрах, точно на това място (се прави канал – б.а.) последните 2 години. Това не противоречи на Плана за управление (на защитената местност – б.а.)“, заяви министърът. Той уточни, че според промените в Плана, направени през 2016 година, при аварийни ситуации може да се приложи тази мярка. „Тук от общината ме информираха, че много често самото море затваря този изход (канала – б.а.). Когато е приета промяната на Плана, е направена консултация с института по рибни ресурси. Оттам са казали, че такъв тип дейности трябва да приключват преди 1 април, за да може езерото да се възстанови с оглед на размножителния период на рибите. Същото важи и за птиците. Така че разрешенията, които се искат и се дават, са за завършване не по-късно от 15 март, а тук говорим за завършване през втората половина на февруари“, обясни Нено Димов. Според него аварийна ситуация е имало – тя се изразявала в това, че когато нивото на езерото се е повишило, се наводняват имоти, сред които е и мазето на близката правителствена резиденция. За това е бил получен сигнал от кмета на Шабла и на база на това РИОСВ-Варна е разрешило отводняване. „Това е станало между 15 и 20 февруари“, уточни Димов. Той добави, че мястото, където има канал, е избрано, защото там е най-краткото разстояние между езерото и морето.", "date": "2019.03.20", "title": " Министър Нено Димов: Отводняване на Шабленското езеро се прави от години"}
{"url": "https://trud.bg/%d1%85%d0%b0%d0%bb%d0%b8-%d0%b1%d0%b5%d1%80%d0%b8-%d1%82%d1%80%d0%b5%d0%bd%d0%b8%d1%80%d0%b0-%d1%81-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0-%d1%87%d0%b0%d0%bd%d1%82%d0%b0/", "text": "На 52 години Хали Бери е в по-добра форма от всякога, като не се страхува да експериментира с различни спортове и фитнес уреди, един от които е българско производство. Въпросният уред, носещ името Bulgarian Bag, представлява тежест с формата на буквата С, изобретен от българина Иван Иванов. Спортистът се вдъхновява от овчарите, които преди години са носили агнета на гърба си и така решава да пресъздаде формата и тежестта на агнето, като включи уреда в тренировките за повече сила и издържливост. Самата Хали Бери публикува няколко кадъра, на които използва тежестта, а към тях написа: „ „. Актрисата много често разчита на бойните изкуства и бокса, за да вае фигурата си, но не пропуска да добави кардио и йога към тренировъчния си процес. Хали Бери внимава и с храненето, като от доста време спазва кето диетата, с която се приемат много мазнини, умерено количество протеин и почти никакви (или много малко) въглехидрати. 52-годишната Хали страда от диабет от близо 30 години и твърди, че тази диета й помага в борбата с болестта, както и в тази със стареенето.", "date": "2019.03.20", "title": " Хали Бери тренира с „българска чанта“"}
{"url": "https://trud.bg/%d1%82%d0%b0%d0%ba%d1%81%d0%b8%d0%b4%d0%b6%d0%b8%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%82-%d0%bd%d0%b0-%d0%bf%d1%8a%d0%bf%d0%b0-%d0%bd%d0%b0-%d1%81%d0%be%d1%84%d0%b8/", "text": "Национален таксиметров синдикат организира протест в София утре. Затова се въвежда организация на движението, съобщиха от Столичната община. От 07.00 ч. до приключване на мероприятието на утре се забраняват престоят и паркирането на на северозападната дъга на пл. „Св. Ал. Невски“ между ул. „Оборище“ и ул. „11-ти август“, зад църквата „Св. София“. Забранено ще е и на ул. „Оборище“ между ул. „Г.С.Раковски“ и пл. „Св. Ал. Невски“, както и на ул. „Оборище“ между бул. „Васил Левски“ и пл. „Св. Александър Невски“. Забрана ще има на югоизточната дъга на пл. „Св. Ал. Невски“. За времето от 13.00 часа  до 14.30 часа се разрешава паркирането на автомобилите, участващи в шествието на крайна дясна пътна лента на бул. „Цариградско шосе” между 7-ми километър и Враня в посока център, извън обхвата на спирките на масов градски транспорт и зоните за престрояване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.20", "title": " Таксиджии протестират на пъпа на София\t\t\t"}
{"url": "https://trud.bg/%d1%80%d0%b8%d1%86%d0%b0%d1%80%d0%b8%d1%82%d0%b5-%d0%bd%d0%b0-%d0%bc%d0%b0%d0%bb%d1%82%d0%b0-%d0%bf%d0%be%d0%b4%d0%bf%d0%be%d0%bc%d0%b0%d0%b3%d0%b0%d1%82-%d0%bc%d0%b0%d0%bb%d0%ba%d0%b8-%d0%b8%d0%ba/", "text": "Верни на своя девиз „За Вярата – в полза на Човечеството“ Рицарите на Малта организират пролетна благотворителна вечер под наслов „Да помогнем на децата да сбъднат своите мечти“. На 23 март в зала „Мусала“ на хотел „Хилтън София“ ще се съберат членове, приятели, симпатизанти и гости на ордена. Освен музикално-артистична програма, са включени благотворителен търг на картини и икони и томбола. Набраните средства ще бъдат дарени за подкрепа на талантливи деца в неравностойно положение. В съответствие с основните ценности, които изповядват Рицарите на Малта – защита на изконните християнски добродетели, те са насочили усилията си в подкрепа на Детската школа по иконопис „Захари Зограф” към Енорийския център при храм „Покров Богородичен“ в столицата. Създадена през 1999 г., школата събира талантливи деца на възраст от 7 до 18 години. В процеса на рисуване малките иконописци се запознават с основите на православната вяра, изучават житията на светците, дълбокия смисъл и значение на църковните празници и богослужение и създават своите икони според православните иконописни канони. Запознават се и с изкуството на илюстриране и украса на средновековните богослужебни книги.  В програмата на децата са включени и екскурзии, посещения на църкви и манастири, музеи, изложби, срещи с богослови и иконописци. Школата е тригодишна, като накрая се провежда майсторски клас с изучаване на православната църковна архитектура и християнско изкуство. През лятото се организира едноседмичен летен пленер по иконопис в някой от българските манастири. „Много често обект на благотворителните инициативи са болни деца. Това е чудесно, но има и много здрави деца на родители, изпаднали във финансова невъзможност. Те не могат да подкрепят развитието на своите талантливи деца и имат нужда от подпомагане“, казват организаторите. Невъзможно е да се определи стойността на една икона, рисувана от 6-годишно талантливо дете. Тя вероятно няма да е изработена по канона, но е не по-малко ценна от творбата на професионалист художник, защото чрез рисуване малкият иконописец се възпитава в християнски добродетели, смятат Рицарите на Малта. Когато те посещават за пръв път школата „Захари Зограф“, и ръководители, и деца не могат да повярват, че са отишли при тях с най-чисти помисли. По-късно, когато се сприятеляват, децата им споделят, че много искат да посетят Рилския манастир, за да се запознаят с богатото му иконописно наследство, но нямат средства за пътуването. Рицарите на Малта решават да им подарят това вълнуващо преживяване, както и да им осигурят материали и пособия за тяхната работа, тъй като за реализацията на това най-добродетелно изкуство се изискват немалко средства.  Това е първото официално събитие на Велик Приорат България на Суверенен Орден на Св. Йоан от Йерусалим, Рицари на Малта след неговото учредяване на 24 ноември 2018 г. с Указ на Великия Магистър на Ордена. Досега в България имаше само посолство на международния орден. Суверенният Орден на Св. Йоан от Йерусалим, Рицари на Малта е основан през 1099 г. от Жерар де Сасо Монако от Амалфи, с основни цели грижа за бедните и болните и намаляване на смъртността в света. Орденът е християнски, рицарски и международен и е директен наследник на Хоспиталиерите от Йерусалим. Има Велики Приорати и Командерии в повече от 50 страни в света и се ползва с авторитета и официалното признание на международната общност в лицето на Организацията на обединените нации. Със средства, набрани от благотворителност, Рицарите на Малта са построили и издържат редица хосписи и приюти по света, както и няколко болници в Африка. Освен подпомагането на медицинската и болничната помощ, милосърдието, хуманността и благотворителността, обект на усилията на Рицарите на Малта са защитата, подпомагането и развитието на не по-малко ценните за обществото дейности като о/бразование, култура, преподаване, изследване, проучване, наука, история и литература.", "date": "2019.03.20", "title": " Рицарите на Малта подпомагат малки иконописци"}
{"url": "https://trud.bg/%d0%b1%d0%b4%d0%b6-%d0%bd%d0%b0-%d0%bf%d0%b5%d1%87%d0%b0%d0%bb%d0%b1%d0%b0-%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d0%be%d1%82-%d0%bc%d0%bd%d0%be%d0%b3%d0%be-%d0%b3%d0%be%d0%b4/", "text": "За първи път от много години БДЖ ще има счетоводна печалба, заяви председателят на Съвета на директорите на „Холдинг БДЖ“ Григори Григоров. Григоров бе изслушан в парламентарната Комисия по транспорт, където информира депутатите за начина, по който се развива дружеството, съобщи  . „Пътнически превози“ запазва приходите на същото ниво, с леко увеличение. Увеличава и пътниците си с около 500 хил. души, което е с около 2,5%. Оперативната печалба на „Пътнически“ превози се запазва в рамките на 20 млн. лв. Субсидията остава неизменна – 175 млн. лв. Капиталовият трансфер, насрочен за ремонт на подвижния състав, е в рамките на 39 млн. лв.“, обясни Григоров. В „Товарни превози“ също се планират повече приходи, отколкото през изминалата година, с около 15%. „При тях целта е, чрез агресивно поведение на местния пазар, да задържат и надхвърлят 50% пазарен дял. Има един проблем с около 100 млн. лв. дългове, основно към НКЖИ, но тази година, за първи път, тези дългове ще намалеят с около 10 млн. лв.“, увери председателят на съвета на директорите. Ръководството на БДЖ представи и своите виждани за новия подвижен състав до 2030 г. Анализът на пазара показва, че основната част от приходите на дружеството идват от дългите линии София – Варна и София – Бургас. В тази връзка фокусът върху новия подвижен състав ще попадне върху тези два участъка. До края на годината предстои да бъде обявена и първата обществена поръчка. От дружеството се похвалиха, че са намалили и закъсненията на влаковете. „За последните 3 месеца 3 хил. пътници дневно стигат навреме там, за където са тръгнали“, обясни Григори Григоров.", "date": "2019.03.20", "title": " БДЖ на печалба за първи път от много години"}
{"url": "https://trud.bg/%d0%bd%d0%be%d0%b2%d0%b0-%d0%b4%d0%b5%d1%82%d1%81%d0%ba%d0%b0-%d0%b3%d1%80%d0%b0%d0%b4%d0%b8%d0%bd%d0%b0-%d1%81%d1%8a%d1%81-%d1%81%d1%82%d1%8a%d0%bb%d0%b1%d0%b8%d1%89%d0%b5-%d0%bf%d1%8a%d1%80%d0%b7/", "text": "Децата ще могат да стигат с пързалка, не само по стълбище, между двата етажа на нова детска градина в столичния квартал „Горна Баня“, между ул. „Н. Милев“ и ул. „Перуника“. Тя ще побира 6 групи. Според проекта на “Тилев архитекти”, който спечели 1-во място в конкурса за инвестиционен проект, зданието ще се състои от няколко цветни къщички. „Журито премира три проекта: 1. На „Тилев архитекти“. 2. На „Джей Ар Дизайн“ и 3. На „АДА – Агенция Дизайн и Архитектура“, съобщи столичният кмет Йорданка Фандъкова. „Едно от изискванията на конкурса беше осигуряването на скатен покрив, както и на функционални пространства, хармонична и качествена среда за децата“, каза столичният кмет. Тя припомни, че тази година в София се строят 15 сгради на детски градини в районите „Нови Искър“, „Лозенец“, „Триадица“, „Подуяне“, „Красно село“, „Люлин“, „Изгрев“, „Овча купел“, „Студентски“, „Витоша“ и „Искър“. В този списък влизат и детски градини, в квартали, които досега нямаше такива – „Кръстова вада“ и „Манастирски ливади-изток“. „Освен това проектираме и нови детски градини и училища в кварталите „Витоша ВЕЦ Симеоново“ и „Манастирски ливади“, съобщи Фандъкова.", "date": "2019.03.20", "title": " Нова детска градина със стълбище-пързалка"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b7%d0%b0%d0%b3%d1%80%d1%8f-%d1%81-%d0%bf%d0%b0%d1%80%d1%82%d0%b8-%d0%b7%d0%b0-%d0%bc%d0%b0%d1%81%d1%82%d1%8a%d1%80%d1%81-%d0%b0/", "text": "По всичко изглежда, че Григор Димитров все пак ще се завърне в игра след двумесечното отсъствие от кортовете заради травма в рамото. Българският тенисист взе участие в две от събитията преди турнира от сериите „Мастърс“ в Маями. Заедно с колегите си Давид Ферер, Борна Чорич, Гарбина Мугуруса и Анет Контавейт той приготви храна в местен приют за бездомни. А след това се развихри и на партито на играчите.  Американският телевизионен гигант ESPN пък отбеляза завръщането му в коментар преди турнира. Григор бе включен в списъка „играчи, отчаяни за победа“ наред с други тенисисти, които са в лош период като Марин Чилич (Хърватия), Давид Гофен (Белгия) и Франсес Тиафоу (САЩ). Любопитно е, че именно Тиафоу нанесе последната загуба на Димитров като го отстрани от Аустрелиън оупън през януари.", "date": "2019.03.20", "title": " Григор загря с парти за „Мастърс“-а"}
{"url": "https://trud.bg/%d0%b5%d0%bd%d0%bf-%d0%b7%d0%b0%d0%bc%d1%80%d0%b0%d0%b7%d0%b8-%d1%87%d0%bb%d0%b5%d0%bd%d1%81%d1%82%d0%b2%d0%be%d1%82%d0%be-%d0%bd%d0%b0-%d0%bf%d0%b0%d1%80%d1%82%d0%b8%d1%8f%d1%82%d0%b0-%d0%bd%d0%b0/", "text": "Европейската народна партия (ЕНП) замрази членството на партията на унгарския премиер Виктор Орбан – Фидес. Новината беше съобщена от председателя на ЕНП Жозеф Дол, който уточни, че 190 депутати са гласували „за“, а трима са били против. Според решението Фидес няма право да: присъства на партийни събрания, да гласува и да предлага свои членове за кандидати за определени постове.   До тези крайни действия се стигна, след като премиерът Орбан започна кампания срещу лидера на Европейската комисия Жан-Клод Юнкер и милиардера Джорд Сорос, които обвини, че, заедно с ЕС, прокарват имиграционна политика, която е в ущърб на Унгария. По-рано днес Орбан заяви, че ако членството на Фидес бъде замразено партията ще напусне ЕНП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.03.20", "title": " ЕНП замрази членството на партията на Орбан"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b1%d0%b5%d0%b7-%d1%84%d1%83%d1%82%d0%b1%d0%be%d0%bb%d0%b8%d1%81%d1%82-%e2%84%961-%d0%bd%d0%b0-%d1%81%d1%82%d0%b0%d1%80%d1%82/", "text": "Българският национален отбор претърпя сериозен удар преди старта на квалификациите за Евро 2020. Кирил Десподов, носителят на приза „Футболист №1 за 2028 година“ в България напусна лагера на „лъвовете“. „Крилото на „Каляри“ не е възстановено от травма, получена в италианския тим“, обявиха от БФС в сайта си. Селекционерът Петър Хубчев няма да вика друг играч на мястото на Десподов. В атака ще се разчита на Галин Иванов, Радослав Василев, Ивелин Попов, Спас Делев, както и на младия играч на „Черно море“ Мартин Минчев. Талантът от „Тича“ прави фурор в Първа лига и няма да е изненада, ако дебютира за националния на България. „Трикольорите“ продължават да се готвят за домакинството на Черна гора в петък и за гостуване на Косово в понеделник. Тимът афишира амбиции да се класира за първо голямо първенство след Евро 2004. България получи подкрепа от легендарният плеймейкър Красимир Балъков, настоящ треньор на „Етър“ (Велико Търново). Той подкрепи решението на бившия си съотборник в националния тим Петър Хубчев да налага нови и млади играчи в състава за евроквалификациите. „Той е един от малкото треньори, които нямат страх да правят експерименти и да взимат футболисти от различни отбори – каза Бала. – Това е нормално за останалите страни, но в България имаше тенденция да се викат едни и същи играчи. Така че тази промяна е позитивна. Гарантирам, че до две години един или двама футболисти от моя отбор ще бъдат в националния, ако продължават да работят по същия начин“. От сряда пакетният билет за домакинските мачове на България срещу Черна гора (22 март), Косово (10 юни), Англия (14 октомври) и Чехия (17 ноември) се продава на касите на Националния стадион „Васил Левски“. Феновете могат да се снабдят с него на цени от 24 до 80 лв. Местата във ВИП ложите са по-скъпи. Снимка: СПОРТАЛ", "date": "2019.03.20", "title": " България без “Футболист №1“ на старта в квалификациите (ИНФОГРАФИКА)"}
{"url": "https://trud.bg/%d0%ba%d0%b0%d1%81%d0%be%d0%b2%d0%b8-%d0%b1%d0%b5%d0%bb%d0%b5%d0%b6%d0%ba%d0%b8-%d0%b7%d0%b0-%d0%bf%d0%b0%d1%80%d0%b8%d1%82%d0%b5-%d0%b7%d0%b0-%d1%87%d0%b8%d1%81%d1%82%d0%b5%d0%bd%d0%b5-%d0%bd%d0%b0/", "text": "Много кооперации са възложили управлението на етажната собственост и почистването на общите части на външни фирми. Затова в рубриката на “Труд” “Данъчна консултация” представяме позицията на НАП за това в кои случаи трябва да се дават касови бележки и фактури за месечните вноски на собствениците на жилища. Димитрина Захаринова е управляващ съдружник в одиторско дружество “Захаринова Нексиа” ООД (www.ZaharinovaNexia.com). От края на месец май дружеството е част от международна одиторска мрежа Nexia international. Преподавател е във Висшето училище за застраховане и финанси в гр. София. Била е Директор на Националната Агенция за Приходите град София, съветник в ДАНС, както и директор на дирекция в Агенцията за държавна финансова инспекция. Регистриран одитор и данъчен консултант. Има двама сина, внук и внучка. Етажна собственост (ЕС) има договори с дружество, регистрирано по ЗДДС, което осъществява дейност професионален домоуправител за поддържане на общите части и почистване. В договорите е заложена цената на услугата да всеки апартамент на месечна база, дължима авансово до 10-то число на текущия месец. Дружеството събира и сумите за фонд “Ремонт и обновяване” от името и за сметка на ЕС. Ежемесечно служители на дружеството инкасират вноските от обитателите на ЕС. Поставени са следните въпроси: 1. Какви първични отчетни документи са длъжни да издават касиерите на дружеството при получаване на месечните парични вноски? 2. Задължено ли е дружеството да издава фактури за доставката на услугата “поддържане” и на услугата “почистване” на общите части на ЕС? 3. Коя е датата, на която възниква данъчното събитие на доставките по договорите? 4. Задължено ли е дружеството да издаде касова бележка от фискално устройство, когато получи пари в брой за доставените услуги по договорите? Отговорите четете в броя на вестник „Труд“ в четвъртък.", "date": "2019.03.20", "title": " Касови бележки за парите за чистене на входа"}
{"url": "https://trud.bg/%d0%b4%d0%be%d0%bc%d0%b0%d0%ba%d0%b8%d0%bd-%d0%b8%d0%b7%d0%b3%d0%be%d0%bd%d0%b8-%d0%b3%d0%be%d1%81%d1%82%d0%b0-%d1%81%d0%b8-%d1%81-%d0%b3%d0%b0%d0%b7%d0%be%d0%b2-%d0%bf%d0%b8%d1%81%d1%82%d0%be%d0%bb/", "text": "Домакин изгони госта си с газов пистолет в Бургас,след като му омръзнал. Инцидентът станал на ул. Александър Стамболийски в центъра на морския град. След като пили до забрава, двамата се скарали и 40 годишния домакин извадил законно притежаван газов пистолет и поискал от авера си да си тръгва. Двамата се сборичкали и госта успял да отнеме оръжието, съборил домакина си на земята, произвел няколко изстрела в негова посока и му нанесъл удари в областта на главата с дръжката на пистолета. Пострадалият с фрактура на носа и рана на главата, е настанен за лечение в УМБАЛ – Бургас. Извършителят на деянието е задържан със заповед за задържане за срок до 24 часа. По случая е образувано бързо полицейско производство.", "date": "2019.03.20", "title": " Домакин изгони госта си с газов пистолет"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-367/", "text": "СДС възкръсва в партньорство с ГЕРБ Коалицията очаква 8 евродепутати на изборите на 26 май. Сините получават избираемо място.             5 млн. лева зад „зелената“ лъжа за Шабленското езеро Акцията е ответен удар, показа разследване на “Труд”. “Еколозите” отрязани от еврофинансиране за два проекта в района, два дни след това пускат фалшивата новина за източване на водния басейн.             Касови бележки за парите за чистене на входа Данъчен консулт на „Труд“.             01.01.2008 г.- мрачна дата за родната войска В идеята за нов живот на КЕЧ-а и Строителни войски под днешна модерна форма има рационализъм – коментар на Евгени Генов.             Правосъдие в името на влечугите Както e прието да се казва: „Всичко е на един принцип на правото“ – анализ на Анна Заркова.                 Статутът на българските учащи в Обединеното кралство ще остане непроменен до края на 2021 г. Ако не се стигне до сделка с ЕС, крайният срок за регистрация на европейски граждани ще бъде изнесен до края на декември 2020 г., казва Каролайн Ноукс, министър за имиграцията на Великобритания, в интервю за „Труд“.       Краят на Вечния Силует на Нурсултан Назарбаев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.20", "title": " Вижте акцентите в броя на вестник „Труд“ в четвъртък, 21 март 2019"}
{"url": "https://trud.bg/%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d1%89%d0%b5-%d0%bf%d1%80%d0%be%d0%b4%d0%b0%d0%b2%d0%b0%d1%82-%d0%b3%d0%be%d1%80%d0%b8%d0%b2%d0%b0/", "text": "Кандидатите ще може да присъстват при отваряне на офертите Вадят от НАП търговете за конфискувани цистерни Агенция “Митници” ще продава конфискувани горива, както и цистерни и автомобили, с които са били превозвани контрабандни акцизни стоки. Това гласят промени в Наредбата за разпореждане с отнети и изоставени в полза на държавата акцизни стоки, които са пуснати от Министерството на финансите за обществено обсъждане. Агенция “Митници” ще има възможност да продава на търг енергийни продукти, които са годни за употреба и могат да се използват като краен продукт. Така ще може да се продават бензин и дизел, които са конфискувани, защото за тях не е платен акциз, но в същото време са годни за употреба. Досега конфискуваните енергийни продукти можеше да се продадат само за преработка в данъчен склад. Друга промяна в наредбата е, че Агенция “Митници” ще продава конфискувани превозни средства, с които е направено нарушение по Закона за акцизите и данъчните складове. Т.е. Агенция “Митници” ще продава цистерни, камиони и коли, които са конфискувани, защото с тях са превозвани акцизни стоки без платени налози. Митничарите ще организират и търгове за продажба на съоръжения, използвани за извършване на нарушение, като например оборудване за варене на ракия или машини за производство на цигари, ако са използвани за незаконна дейност. Досега търговете за продажба на конфискуваните превозни средства и съоръжения се организираха от НАП. Променят се и правилата за провеждане на търгове от Агенция “Митници”. Предлага се възможност при отваряне на офертите да могат да присъстват самите кандидатите или упълномощени от тях лица. Със сумите, постъпили от продажбата на конфискувани стоки, първо ще се плащат разходите на митническите учреждения по превозването и съхраняването им, както и разходите по оценка и провеждане на търга, гласят промени в наредбата. След като бъдат приспаднати тези разходи останалата част от средствата от продажбата ще се внасят като приход в държавния бюджет.", "date": "2019.03.20", "title": " Митничари ще продават горива"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0%d0%bc%d0%b8%d0%bd%d0%b0%d0%b2%d0%b0-%d0%b7%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%bd%d0%b0-%d0%b5/", "text": "Премиерът Бойко Борисов ще участва в редовното заседание на Европейския съвет, което ще се проведе на 21 и 22 март в Брюксел. В четвъртък държавните и правителствени ръководители във формат ЕС-27 ще проведат заседание за обсъждане на последните събития след нотификацията от Обединеното кралство съгласно член 50, съобщиха от пресслужбата на Министерски съвет. Преди да започне работната сесия на Съвета, министър-председателят Бойко Борисов и председателят на Европейския парламент Антонио Таяни ще открият изложбено пространство “Атанас Буров” в сградата на ЕП. За първи път в историята на институциите на ЕС част от Европейския парламент ще носи името на български общественик. Атанас Буров е европейски демократ и държавник, работил усилено за въвеждането на модерни за времето си европейски практики в България. Решението за именуването на част от централната сграда на ЕП в Брюксел на Атанас Буров бе одобрено от ръководството на Европейския парламент в края на миналата година по инициатива на български евродепутати. По време на официалната церемония ще бъде открит също бронзов бюст на Атанас Буров и паметна плоча за делото на българския общественик. На 22 март лидерите на страните членки ще се срещнат с министър-председателите на Исландия, Княжество Лихтенщайн и Кралство Норвегия за отбелязване на 25-годишнината от създаването на Европейското икономическо пространство. По-късно на втората работна сесия на Европейския съвет държавните и правителствени ръководители на ЕС ще обсъдят укрепването на европейската икономическа база, изменението на климата, предстоящата среща на върха ЕС-Китай, както и начините за борба с дезинформацията. В началото на заседанието се очаква президентът на Румъния, който представлява текущото ротационно председателство на Съвета на ЕС, да запознае лидерите с работата и напредъка по приоритетите на Румънското председателство.", "date": "2019.03.20", "title": " Бойко Борисов заминава за срещата на евролидерите в Брюксел\t\t\t"}
{"url": "https://trud.bg/%d1%81%d0%b4%d1%81-%d0%b2%d1%8a%d0%b7%d0%ba%d1%80%d1%8a%d1%81%d0%b2%d0%b0-%d0%b2-%d0%bf%d0%b0%d1%80%d1%82%d0%bd%d1%8c%d0%be%d1%80%d1%81%d1%82%d0%b2%d0%be-%d1%81-%d0%b3%d0%b5%d1%80%d0%b1/", "text": "Сините получават избираемо място За пръв път в политическата си история партия ГЕРБ ще се яви в коалиция на избори. Партньор на ГЕРБ за вота на 26 май, когато страната ни ще избира евродепутати, ще е СДС. А целта на обединението е Европейската народна партия (ЕНП/EPP) да има най-висок резултат на европейските избори у нас. Прецедентът стана възможен след писмо от страна на председателя ЕНП/EPP Жозеф Дол, който преди седмица призова лидерите на партиите, членуващи в ЕНП/EPP, да се обединят с общи листи за европейските избори през месец май. Общо 4 български партии членуват в ЕНП – ГЕРБ, ДСБ, България на гражданите и СДС. “Форматът ЕНП е много важен за нас, защото това са европейски избори. И колкото тук се опитват да ги превърнат в местни и междупартийни, то те са огромен залог за бъдещето на Европа”, заяви премиерът и лидер на ГЕРБ Бойко Борисов. Рано сутринта в централата на ГЕРБ бе проведена среща между него, зам.-председателят на ГЕРБ Цветан Цветанов и председателят на СДС Румен Христов, който бе заедно с Владимир Кисьов (СДС) – навремето главен преговарящ за присъединяването ни към Европейския съюз. Ръководствата на двете партии излязоха с решение – да се явят с обща листа на евровота. А от СДС ще получат и две места в нея, като едното е със сигурност на избираема позиция. От ГЕРБ неофициално коментираха, че е твърде възможно единият кандидат на СДС да е на 5 или 6 място, което е гаранция, че влиза в състава на новия Европарламент. Неофициалните коментари са, че тази позиция в общата евролиста на ГЕРБ и СДС ще е за Владимир Кисьов. “На този принцип сме се спрели, надявам се и други партии да подкрепят този съюз, защото то ще е в полза на българските граждани”, каза след разговорите Бойко Борисов. Премиерът подчерта, че с председателя на СДС Румен Христов се познава добре от 23 години и допълни, че е нормално СДС и ГЕРБ да си сътрудничат. “Имаме много работа и не мога да се занимавам повече с партийни дела тук. Надявам се всичко да бъде изпълнено и да бъде доведено до успех”, заяви още Борисов. “Сделка няма и всичко е било прозрачно”, каза от своя страна председателят на СДС Румен Христов и допълни, че предстоят разговори с партията на Меглена Кунева – “България на гражданите” (ДБГ). В момента председател на ДБГ е Димитър Делчев. Както стана ясно, от ДСБ вече отказаха да се включат в общия десен фронт. Като председател на Предизборния щаб, Цветан Цветанов посочи и дата, до която листата ще бъде факт – 31 март. Очакванията са от СДС да предложат за нея и Илия Лазаров, главен секретар на партията. От ГЕРБ все още не са обявили водача на листата си, но очакванията са на първо място в нея да бъде еврокомисарят Мария Габриел. В момента от 17 български евродепутати, 6 са от ГЕРБ. “Амбицията ни е заедно да спечелим 8 места в новия Европарламент”, каза още Румен Христов.   18 000 аплодират Манфред Вебер в Арена Армеец Водещият кандидат на Европейската народна партия (ЕНП/EPP) за председател на Европейската комисия пристига в София на 19 май. Точно седмица преди европейските избори от ГЕРБ събират актива си в Арена Армеец, а Вебер ще поздрави кандидатите за евродепутати от листата на десните. На събитието се очаква да присъстват близо 18 000 души. От ЕНП вече подчертаха, че ключово за десните партии в ЕС е да са първа политическа сила и да получат поста на председател на Европейската комисия в следващия й мандат. “Само работейки заедно можем да постигнем максимално представителство на ЕНП в следващия европейски парламент и да гарантираме, че нашият водещ кандидат Манфред Вебер ще бъде следващият председател на Европейската комисия”, каза и лидерът на десните Жозеф Дол в писмото си до българските партии, които членуват в ЕНП.   Стефка Стоева, председател на ЦИК, пред “Труд”: Ще изследваме бързо практиката за грешки Всички членове на спецкурсове “Аз съм била съдия и съм виждала грешките на членовете на избирателните комисии при другата нормативна уредба. Една от първите задачи трябва да бъде изследване на практиката както на ЦИК, така и съдебната практика”. Това заяви в отговор на въпрос на “Труд” новоизбраният председател на Централната избирателна комисия (ЦИК) Стефка Стоева. “Това може да се извърши много бързо и да се установят грешките. Дълбоко вярвам в обучението на членовете – това е начин грешките в работата да се избегнат. Предстои ни много работа и нямаме избор, освен да се справим”, подчерта Стоева. По думите й е полезно е, че има приемственост между стария и новия състав на ЦИК. Тя подчерта и новите моменти с поправките в Изборния кодекс, който следва да бъде гласуван на второ четене близките дни: новото в закона е машинното гласуване в 3000 секции, новост има в начина на вземане на решенията на ЦИК и обжалванията на решенията на ЦИК – една част пред ВАС, а друга пред административните съдилища. Депутатите гласуваха и заместниците на Стефка Стоева – Силва Дюкенджиева (БСП), Таня Йосифова, („Обединени патриоти”) и Кристина Цанкова-Стефанова („Воля”). Секретар на ЦИК ще е Севинч Солакова, предложена от ДПС. Ръководството на ЦИК встъпва в длъжност от днес – 21 март 2019 година. Веднага след гласуването новият председател Стефка Стоева отиде на разговор с досегашния шеф на ЦИК Ивилина Алексиева.   Кристиан Вигенин оттегли номинацията си Депутатът от БСП Кристиан Вигенин оттегли номинацията си от листата на БСП и няма да участва в състезанието за Европейския парламент. “Решението ми няма връзка с последния Национален съвет, информирах председателя Корнелия Нинова за намеренията ми преди провеждането му”, написа той във фейсбук. И обяви, че категорично подкрепя водача на червената листа Елена Йончева. “След дни на сериозен размисъл, претегляйки различни аргументи как мога да бъда най-полезен за БСП и за България, аз взех своето решение – оставам тук”, написа още депутатът. Сред основните причини за оставането си, Вигенин посочва: “България е изправена пред тежки предизвикателства, няма да е пресилено, ако кажа, че под въпрос е оцеляването ни като нация”.   Професор Михаил Константинов пред „Труд”: Първият в листата не е бетониран – Ще увеличи ли СДС резултата на управляващите в предстоящия избор за Европейски парламент, проф. Константинов?  – Действително, това се случва за първи път до сега и ГЕРБ не е правила предизборни коалиции. Колко гласа носи СДС ще видим като минат изборите, но СДС все пак е запазена марка. Това беше организацията, която първите 10 години след падането на комунизма беше символ на промените, на десницата и на демокрацията. Да не забравяме, че БСП сравнително бавно преглътна тези процеси. В началото имаше митинги срещу НАТО и т.н. от страна на левицата, докато от самото начало СДС провежда проевропейска и демократична политика. – В този смисъл, това би било позитивно за политическия живот в страната?  – Аз виждам, че се изпълнява призива на председателя на ЕНП Жозеф Дол. Ние, българите, сме малко лицемери в това отношение. Когато искаме нещо да не ни харесва тука, гледаме как е в Европа, как e на Запад, защото те са по-богати, по-умни, но когато нещо друго правим – не винаги мислим така. Ето, виждате Европейската народна партия – ръководството й призова българските партии членки на ЕНП, а те не са малко, да се обединят. Две от тях го направиха. Призивът на най-голямото европейско семейство беше чут. – При такова коалиционно редене на листата за Европейски избори, явно ще е необходимо всеки кандидат в нея да си прави кампания за преференции?  – Който кандидат иска да се класира по-напред ще трябва да направи активна преференциална кампания. Да кажем, че една партия получи 500 000 гласа, защото гласовете, които ще получат големите партии са между 500 000 – 700 000, тогава, за да се премести някой по-напред и да участва в преференциалното състезание, трябва да получи 35 000-40 000 преференции. Искам да изтъкна, че първият в листата за европейските избори не е бетониран. Спомнете си, че през 2014 година в избора участваше Реформаторският блок, който успя да спечели един евромандат – спечелен от Светослав Маринов, който беше втори в листата, след Меглена Кунева. Маринов тогава получи около 40 000 – 50 000 преференции и като силно разпознаваемо лице в българската десница, успя да измести водача в листата. Тогава преференциите доведоха до драматичен резултат – водачът отпадна. Така, че състезанието е много по-интересно така, защото има шанс някой да измести и първия в листата.    ", "date": "2019.03.20", "title": " СДС възкръсва в партньорство с ГЕРБ\t\t\t"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b8%d1%85%d0%b0-%d0%b7%d0%b0%d1%81%d1%8f%d1%82-%d0%ba%d0%b0%d0%bd%d0%b0%d0%b1%d0%b8%d1%81-%d0%b2-%d0%b4%d0%b2%d0%be%d1%80%d0%b0-%d0%bd%d0%b0-%d0%b7%d0%b0%d0%b2%d0%be/", "text": "Под ръководството на Районна прокуратура – Габрово се извършват действията по разследването по досъдебно производство във връзка със засети и отглеждани растения от рода на конопа.  Досъдебното производство е за това, че на 19 март в сградата в двора на завод „Импулс“, намиращ се в Габрово, са засети и отглеждани растения от рода на конопа – канабис, в нарушение на установените в Закона за контрол на наркотичните вещества и прекурсорите правила. Извършено е претърсване и в друг обект, стопанисван от същото лице, където също са намерени засадени растения канабис. Общото тегло на листната маса е около 92 кг. Действията по разследването продължават под ръководството на Районна прокуратура – Габрово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.20", "title": " Намериха засят канабис в двора на завод в Габрово\t\t\t"}
{"url": "https://trud.bg/%d0%b2%d0%b8%d0%ba%d1%82%d0%be%d1%80-%d0%be%d1%80%d0%b1%d0%b0%d0%bd-%d0%b0%d0%ba%d0%be-%d0%b5%d0%bd%d0%bf-%d0%b1%d0%b5%d1%88e-%d0%b8%d0%b7%d0%ba%d0%bb%d1%8e%d1%87%d0%b8%d0%bb%d0%b0-%d1%84%d0%b8%d0%b4/", "text": "Ако ЕНП бешe изключила Фидес от редиците си, щеше да се превърне в партия с лява насоченост, заяви унгарският премиер Виктор Орбан, след като членството на партията му в европейската формация беше замразено. Орбан уточни, че ЕНП и Фидес заедно са взели решението членството да бъде временно замразено. Основната причина за това е, че в момента политическата формация трябва да се съсредоточи върху предстоящите европейски избори. Унгарският премиер дори призна, че е помолил лидерите на ЕНП да преосмислят решението си преди вота. По време на пресконференцията Орбан коментира кампанията в Унгария срещу председателя на Европейската комисия Жан-Клод Юнкер. „Никога не сме водили кампания срещу Юнкер“, заяви унгарският премиер, което предизвика смях сред журналистите в залата. По думите му действията му не били насочени към председателя на ЕК, а са били с цел да информират народа. „Няма да отстъпя от позицията си. Не искаме миграция. Искаме да продължим да защитаваме християнските ценности“, заяви Орбан. Той добави, че Унгария е доказателство, че бежанската криза може да бъде спряна, стига ЕС да има желание за подобно нещо. Орбан заяви и че уважава италианския си колега, именно защото се бори успешно с този проблем. Окончателната съдба на Фидес ще бъде решена след евроизборите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.20", "title": " Виктор Орбан: Ако ЕНП бешe изключила Фидес, щеше да се превърне в партия с лява насоченост"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d0%b0-%d0%bd%d0%b0-%d0%be%d0%bf%d0%b5%d1%80%d0%b0%d1%82%d0%b0-%d0%ba%d0%be%d1%82%d0%ba%d0%b0%d1%82%d0%b0-%d0%b2-%d1%81%d0%be%d1%84%d0%b8/", "text": "Постановката разказва история за котка и примадона в Русе Българската премиера на семейната опера “Котката” е в Софийската опера и балет на 23 и 24 март. Написана от Масимилиано Матезич по поръчка на Щатсопер Хамбург, тя разказва трогателна история, свързана с операта в град Русе. Става въпрос за осиновеното коте Иванка, която постепенно засенчва примадоната на операта. Сцените, представени комично, с любов, радост и динамика, радват малки и големи. Режисьор и автор на либретото е световноизвестната българка Вера Немирова, диригент е Юрий Илинов. Вера Немирова е сред най-изявените и активни оперни режисьори днес. През 1981 г. загубва баща си оперния режисьор Евгени, когато е само на девет години. Той е един от създателите на Русенската опера и е автор на много трудове за развитието на българския оперен театър. Вера решава да поеме по неговия път и да бъде новатор и реформатор в най-консервативното изкуство. Немирова постави с голям успех през сезон 2011/ 2012 година в Софийската опера и балет операта “Любовен еликсир” от Гаетано Доницети. Дядото на Немирова е известеният писател Добри Немиров (1882- 1945 г. ), член на СБП и негов председател от 1937 до 1940 година.", "date": "2019.03.20", "title": " Премиера на операта „Котката“ в София\t\t\t"}
{"url": "https://trud.bg/%d0%b4%d0%be%d0%bc%d0%b0%d1%88%d0%bd%d0%b8%d1%8f%d1%82-%d0%bd%d0%b0%d1%81%d0%b8%d0%bb%d0%bd%d0%b8%d0%ba-%d0%be%d1%82-%d0%b2%d0%b0%d1%80%d0%bd%d0%b0-%d0%b5-%d0%b7%d0%b0%d0%b4%d1%8a%d1%80%d0%b6%d0%b0/", "text": "Арестуваният 37-годишен за заплахи към приятелката си и дъщерите й, за когото  , е задържан за 72 часа от районната прокуратура във Варна. Синан А. се заканил се да убие жената, с която живеел на семейни начала. Той е привлечен като обвиняем по чл.144 ал.3 във връзка с ал.1 от НК. Престъплението е било извършено в периода от 8 до 18 март тази година в условията на домашно насилие в общия дом на двойката, съобщиха от пресцентъра на Апелативна прокуратура. Заканата предизвикала основателен страх в 50-годишната приятелка на Синан. Полицията съобщи, че той заплашвал и дъщерите й – на 18 и на 24 години. Обвиняемият е извършил престъплението в срока на пробация, която изтърпява в момента също за закана с убийство, отправена към дъщерята на съседка.", "date": "2019.03.20", "title": " Домашният насилник от Варна е задържан за 72 часа\t\t\t"}
