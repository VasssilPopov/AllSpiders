{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%b8-%d0%ba%d0%be%d0%bc%d0%b8%d1%81%d0%b0%d1%80-%d0%ba%d0%b0%d0%bd%d0%b8%d0%b5%d1%82%d0%b5-%d0%be/", "text": "Министърът на енергетиката на България Теменужка Петкова, еврокомисарят по климат и енергетика Мигел Ариас Каниете и ръководителят на дирекция „Енергетика“ в ЕК Доминик Ристори обсъдиха предстоящото българско председателство на Съвета на Европейската комисия. Комисар Каниете подчерта, че Европейската комисия очаква поемането на председателството от България, тъй като в началото на следващата година ще се вземат важни решения за бъдещето на Енергийния съюз. По думите му програмата на председателството следва да е в унисон с приоритетите на Европейския парламент. Българското председателство трябва да продължи стартиралите по време на малтийското и естонското председателство теми от енергийния сектор. Очаква се от началото на 2018-та година да продължи обсъждането на предложенията за управление на Енергийния съюз, модела за електроенергийния пазар, енергийната ефективност и директивата за възобновяема енергия. „Законодателният пакет „Чиста енергия за всички европейци“ е уникален по своята същност и доста амбициозен. Уверена съм, че ще намерим общ подход за неговото приемане“, каза министър Петкова пред Каниете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.20", "title": " Теменужка Петкова и комисар Каниете обсъдиха предстоящото българско председателство на Съвета на ЕС"}
{"url": "https://trud.bg/%d1%86%d1%8f%d0%bb%d0%b0-%d1%80%d0%be%d0%bc%d1%81%d0%ba%d0%b0-%d1%84%d0%b0%d0%bc%d0%b8%d0%bb%d0%b8%d1%8f-%d1%81%d0%b5-%d1%81%d0%b1%d0%b8-%d1%81-%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0/", "text": "Четирима мъже от Медовница са задържани снощи в полицейския арест за хулиганство, съобщават от пресцентъра на ОД на МВР във Видин. Сигналът за сбиване в центъра на селото е получен в 18.00 часа във вторник. Към мястото незабавно се насочил екип на РУ-Белоградчик. Полицаите установили участниците, но при опит да бъдат задържани, мъжете оказали яростна съпротива. Техни близки също се опитали да попречат на служителите на реда да изпълнят задълженията си. След оказано съдействие, от допълнително изпратени на мястото униформени от районните управления в Белоградчик и Видин, ситуацията е овладяна. Няма пострадали полицаи. Задържани в ареста за срок от 24 часа са С.А./30г./, Т.С./19г./, С.П./29г./ и И.Б./32г./, трима от тях са криминално проявени. Според първоначалните данни, роднинска свада помежду им и последвалото сбиване възникнали след употреба на алкохол. Уведомен е дежурен прокурор. Работата по случая продължава, в РУ-Белоградчик е образувано досъдебно производство за извършено престъпление по чл.325, ал.2 и чл.270 от Наказателния кодекс.    ", "date": "2017.09.20", "title": " Цяла ромска фамилия се сби с полицията\t\t\t"}
{"url": "https://trud.bg/%d1%83%d1%80%d0%b0%d0%b3%d0%b0%d0%bd%d1%8a%d1%82-%d0%bc%d0%b0%d1%80%d0%b8%d1%8f-%d0%b2%d1%80%d1%8a%d1%85%d0%bb%d0%b5%d1%82%d1%8f-%d0%ba%d0%b0%d1%80%d0%b8%d0%b1%d1%81%d0%ba%d0%b8/", "text": "Ураганът „Мария” връхлетя остров Сейнт Кроа, част от Американските Вирджински острови, предаде  . Ураганът „Мария” ще остане от максималната пета категория до навлизането си над Пуерто Рико тази сутрин местно време, съобщи Националния център за наблюдение на ураганите. Властите на американската територия предупредиха местните жители за смъртна опасност, ако не се скрият. Скоростта на съпътстващите ветрове достига 270 км/ч. Ураганът „Мария“ е причинил смъртта на двама души и още толкова са в неизвестност на френския остров Гваделупа. Близо половината сгради са без ток. Той е най-мощната буря, ударила Сейнт Кроа от 1989 г., когато островът бе пометен от урагана от четвърта категория „Хюго”. Много местни жители потърсиха убежище в приюти. На Сейнт Кроа живее около половината от населението на Американските Вирджински острови, което възлиза на общо 103 000 души.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.20", "title": " Ураганът „Мария” връхлетя карибски остров, Пуерто Рико се готви за стихията"}
{"url": "https://trud.bg/70-%d0%bc%d0%b0%d0%b9%d1%81%d1%82%d0%be%d1%80%d0%b8-%d1%89%d0%b5-%d0%b4%d0%b5%d0%bc%d0%be%d0%bd%d1%81%d1%82%d1%80%d0%b8%d1%80%d0%b0%d1%82-%d0%bd%d0%b0%d0%b4-20-%d0%b7%d0%b0%d0%bd%d0%b0%d1%8f%d1%82/", "text": "70 майстори от цяла България ще демонстрират над 20 занаята в Пловдив от 21 до 24 септември, когато на старата Узун чаршия (Малката главна улица „Райко Даскалов”) ще се проведе Есенния панаир на занаятите. Той е част от Празниците на Стария град и в него ще бъдат представени стари занаяти като дърворезба, металопластика, художествена обработка на дърво, тъкачество, плъстене, грънчарство, художествена керамика, ножарство, стъклопис, свещолеене, шекерджийство, кошничарство, звънчарство, художествено плетиво, килимарство, изработване на художествени тъкани, кукли от текстил, народни музикални инструменти и на изделия от кожа. Редом с майсторите в Панаира на занаятите ще се включат и децата от Керамичното ателие към Комплекса за социални услуги „Олга Скобелева” в Пловдив. Дюкяните и сергиите на Старата Узун чаршия ще отворят още в четвъртък в 10 часа сутринта, а официалното откриване на Есенния панаир на занаятите ще е същият ден от 18 часа на Римския стадион край Джумая джамия с изпълнения на групата за народни танци „Китка” от град Раковски. Преди това от 16 часа ще има опознавателен тур „На гости на старите занаяти” на улица „Стръмна”1, 1А, 2 и 3 и в Бакаловата къща, а в 17.45 часа към Римския стадион от площада пред Регионалния етнографски музей в съпровод от Духов оркестър-Пловдив тръгва дефилето на участниците в Панаира на занаятите, който продължава до 17 часа в неделя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.20", "title": " 70 майстори ще демонстрират над 20 занаята на своя Есенен панаир в Пловдив"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%be%d0%b8-%d0%b1%d1%8f%d1%85%d0%b0-%d0%b8%d0%b7%d0%b1%d1%80%d0%b0%d0%bd%d0%b8-%d1%87%d0%bb%d0%b5%d0%bd%d0%be%d0%b2%d0%b5-%d0%b2%d0%b8/", "text": "Народното събрание избра нови членове на съдийската и прокурорската колегии на Висшия съдебен съвет от 11-членната парламентарна квота. За шестте места в съдийската колегия бяха избрани Боян Магдалинчев и Вероника Имова, предложени от ГЕРБ, Даниела Маринова-Марчева и Драгомир Кояджиков, предложени от БСП, Боян Новански, предложен от „Обединени патриоти“,  и Стефан Гроздев, предложен от ДПС. За петте места в прокурорската колегия бяха избрани Гергана Мутафова и Калина Чапкънова, предложени от ГЕРБ, Светлана Бошнакова, предложена от БСП, Йордан Стоев, предложен от „Обединени патриоти“ и Пламена Апостолова, предложена от ДПС.     Ангелинка Николова Николова, предложена от „Воля“, получи 59 гласа „за“, 26 „против“ и 108 „въздържал се“. Диана Атанасова Хитова, предложена от БСП, получи 92 гласа „за“, 6 „против“ и 112 „въздържал се“. Марина Михайлова Дойчинова, предложена от БСП, получи 91 гласа „за“, 7 „против“ и 110 „въздържал се“. Мирослав Александров Джеров, предложен от Георги Марков от ГЕРБ, получи 23 гласа „за“, 14 „против“ и 140 „въздържал се“. Нели Любомирова Виодорова, предложена от независимия Ангел Исаев, получи 17 гласа „за“, 45 „против“ и 147 „въздържал се“. Владислав Димитров Томов, предложен от „Воля“, получи 69 гласа „за“, 9 „против“ и 124 „въздържал се“. Маринела Панкова Тотева, предложена от БСП, получи 97 гласа „за“, 6 „против“ и 107 „въздържал се“.", "date": "2017.09.20", "title": " Вижте кои бяха избрани за членове на Висшия съдебен съвет от парламентарната квота"}
{"url": "https://trud.bg/%d0%b4%d1%8f%d0%b4%d0%be-%d1%85%d0%b2%d1%8a%d1%80%d0%bb%d0%b8-%d0%bf%d0%b0%d1%80%d0%b8-%d0%b7%d0%b0-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d0%bf%d0%be%d0%b4-%d1%81%d1%82%d0%b0%d1%80/", "text": "Пенсионер от Монтана стана поредна жертва на телефонни измамници, които се представят за полицаи. Дядото, излъган, че помага на МВР да залови апаши, хвърлил спестяванията си под колата си, паркирана на улицата, съобщиха от Областната дирекция на МВР. Във вторник неизвестен мъж се обадил домашния телефон на 83-годишния Милко Г., заявил, че е служител в полицията и поискал от стареца да помогне на органите на реда да заловят банда апаши. Мнимият полицай инструктирал пенсионера да остави плик с пари пред дома си и дядото чинно надиплил 2000 лева и ги сложил под личния си автомобил „Опел Астра“, паркиран пред блока. Към 14,15 часа възрастният мъж, който дебнел да види арестуването на измамниците, установил, че пликът с пари вече го няма и се досетил, че сам е станал жертва на апашите. Той подал сигнал в Районното управление на полицията и по случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.20", "title": " Дядо хвърли пари за измамници под стария си „Опел”"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bc%d0%be%d0%bd%d1%82%d0%b0%d0%bd%d0%b0-%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0-%d0%b4%d0%b5%d0%b2%d0%b5%d1%82-%d1%81%d0%b5%d0%bb%d1%81%d0%ba/", "text": "Община Монтана потегна със собствени средства читалищата в девет села в района, съобщи кметът Златко Живков. Изцяло са възстановени читалищните сгради в  селата Долна Рикса, Горно Церовене, Стубел, Сумер, Вирове, Винище, Трифоново,  Войници и Долно Белотници. В  село Липен тази година пък е санирана  сградата на кметството. Всичките ремонти са на стойност 350 хиляди лева. На територията на община Монтана има 23 села. Най-важните обществени сгради в тях са на читалищата, църквите и кметствата и трябва да бъдат добре поддържани, тъй като осигуряват възможности за административни услуги и културни и социални контакти, смятат в местната управа. В селата от общината са останали само три училища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.20", "title": " Община Монтана ремонтира девет селски читалища"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d0%be%d0%b8%d1%81%d0%ba%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bd%d0%b0-%d0%ba%d1%83%d0%bb/", "text": "  Столичният кмет Йорданка Фандъкова аргументира пред журналисти искането си за полагане на асфалтова настилка по лентите за движение на бул. „Дондуков“ в участъка от ул. „Г. С. Раковски“ до бул. „Васил Левски“. „Аргументите ми да поискам ново преразглеждане на този етап са, че движението по бул. „Дондуков“ е много натоварено, а паважната настилка в силно натоварени булеварди създава и повече шум и повече прах, а всички искаме да се борим със замърсяването на въздуха“, обясни Фандъкова. Тя отбеляза, че сега част от участъка е асфалтов и той граничи с асфалтирани улици. Фандъкова даде пример с европейски столици, където паважът се запазва, но не на най-натоварените булеварди. Следващата седмица ще бъде свикана комисия, от която ще излезе отговорът каква ще е настилката в участъка. Фандъкова отбеляза и че тази година Столичната община е отделила сериозни средства за ремонти на детски площадки: „Общо 2 млн. лв. и 700 хил. лв. отделихме от бюджета на общината и дадохме на районните кметове за 52 площадки“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.20", "title": " Столична община поиска да довърши бул. „Дондуков” с асфалт"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bd%d0%b0-%d0%bf%d0%be%d0%bb%d1%88%d0%b0-%d0%b1%d0%b5%d0%b0%d1%82%d0%b0-%d1%88%d0%b8%d0%b4%d0%bb%d0%be-%d0%b1%d0%bb%d0%b0%d0%b3%d0%be%d0%b4/", "text": "Благодаря на България, че толкова добре се справя със задачата да защитава външната граница на ЕС. Това каза   на Полша Беата Шидло след среща в Министерски съвет с българския министър-председател Бойко Борисов. Тя благодаря на министър-председателя Борисов за поканата. „Много се радвам, че мога да бъда ваш гост по време на подготовката на Председателството на Съвета на ЕС. България и Полша са страни, които ги свързват много неща, ние сме приятели и мисля, че днешният ни разговор показа, че имаме много общо“, заяви още  полският премиер. „Радвам че мога да бъда ваш гост в периода, когато България се подготвя за Председателството на Съвета на ЕС. Полша свързва с това Председателство големи надежди. Радваме се, че основата на програмата е единност. Полша и България са страни, които смятат, че единността в ЕС и в нашия регион са бъдещето, за нас е важно да бъдем заедно, имаме много общи теми – инфраструктура, социална политика и разбира се сигурността. Благодаря на България, че толкова добре се справя със задачата да защитава външната граница на ЕС“, каза още тя. „България е страна, която трябва да влезе в Шенген. Политиката към Западните Балкани трябва да бъде амбициозна и много отворена“, допълни Беата Шидло. „С общи усилия да работим така, че от Албания да Черно море Балканите и всички ние да се чувстваме равноправни членове на ЕС“, каза министър-председателят Бойко Борисов след срещата „Благодаря за признанието, че България е най-добрата външноевропейска граница, шенгенска. Благодаря и за доверието, че по време на нашето председателство можем да сложим на масата перспективата на Балканите“, обърна се Борисов към полския си колега. „Що се касае до Балканите всички имаме разбирането, че ако младите хора, работната ръка, нямат подкрепа и перспектива, те ще отидат в посока Западна Европа… Затова много внимателно, с много такт и убеждения, и разговори, взаимни компромиси и мотивирано убеждаване на колегите в ЕС трябва да дадем перспектива на Балканите. Най-вече за хората, които работят и живеят там, за младите хора. В противен случай всичко това отново ще бъде изнесено в посока, където са по-високи заплатите и неравенствата и разликите ще стават по-големи“, коментира той. „Рецептата е присъединяване, свързаност, туризъм, култура, бизнес. Ние с Полша сме минали по този път и е видима разликата в нашата страни след присъединението към ЕС“, добави той. „Разговаряхме на дълго за срещата ми с френския президент. Беате ми благодари, че защитихме Полша, но с компромиси. Категорични сме, че трябва да положим усилия там, където сме се забавили и имаме по-лоши показатели, за да остане Европа единна и да няма скорости. В същото време трябва да убедим нашите колеги, че правим всичко възможно да го постигнем“, посочи още премиерът Борисов. „С общи усилия да работим така, че от Албания да Черно море Балканите и всички ние да се чувстваме равноправни членове на ЕС“, каза още той. „Основният принцип за единност може да ни помогне много“, посочи Борисов. „И България, и Полша, при спазването на всички екологични норми и имайки предвид нашата зависимост от въглищата и енергетиката, максимално ще се опитаме да продължим живота на топлоелектрическите централи и минодобивната промишленост. Благодаря, че колежката се съгласи да работим заедно пред ЕК“, допълни той.", "date": "2017.09.20", "title": " Премиерът на Полша Беата Шидло благодари на България за добрата защита на границата на ЕС\t\t\t"}
{"url": "https://trud.bg/%d0%b4%d0%bd%d0%b8-%d0%bd%d0%b0-%d1%81%d0%b2%d0%b0%d1%82%d0%b1%d0%b5%d0%bd%d0%b0%d1%82%d0%b0-%d0%be%d0%b1%d1%80%d0%b5%d0%b4%d0%bd%d0%be%d1%81%d1%82-%d0%bf%d0%be%d1%81%d0%b2%d0%b5%d1%89%d0%b0%d0%b2/", "text": "Дни на сватбената обредност се провеждат в Етнографския музей на открито / ЕМО/ „Етър” в Габрово от 21 до 24 септември. „И днес много българи спазват някои традиции от миналото, характерни за сватбата – този толкова важен в живота на човека ритуал. В изложбените помещения над Дърворезбарската работилница в музея вече започна подреждането на експозицията „Родопска сватба” на Регионалния исторически музей в Пазарджик”, информираха етнографи. Представени са облекла и вещи, ползвани от населението в миналото. Посетителите в ЕМО „Етър” могат да се запознаят с обичаите както на християнското, така и на мюсюлманското население в Родопа планина. Вася Гиргинова, главен уредник в отдел „Етнография” на РИМ-Пазарджик и колегата й Венцислав Ангелов, също етнограф, споделиха, че очакват посетителите в ЕМО „Етър” да проявят голям интерес към представените експонати. „В продължение на 3 дни в ЕМО „Етър” може да видите обичаите: „Калесване”, „Приготвяне на сватбено живо”, „Приготвяне на обредни хлябове”, изработване на сватбени гердани и украса на сватбарско знаме. Само на 22 септември обаче групата за автентичен фолклор към Народно читалище „Св. Св. Кирил и Методий – 1912“ от панагюрското село Оборище ще направи възстановка на „Меченска сватба”, обясниха от ЕМО „Етър”. Етнографите разказват, че сватбата се състои в неделя. Рано сутринта из селото тръгват „калесари“ да калесват (б.а.канят). Първо минават през невястата да й занесат „кордел“ – дълга бяла лента от коприна или друг плат, който се поставя на дълго под булото на невястата за украса. След като деверите се върнат, сватбарите са вече готови и тръгват към кума и кумата. Заедно с тях отиват да вземат булката и под съпровода на песента „Ела се вие, превива“ отиват в момковите двори, където ги посреща свекървата с дарове. Младоженката носи синя плисирана пола, а младоженецът е облечен в син сватбарски костюм. Въвеждат ги в новия им дом и започва даряването на кумовете, на младоженците, на сватовете и на всички гости. Само на 23 септември пък ще бъде пресъздаден друг обичай, свързан със сватбената обредност – „Засевки”. Възстановката е на Ансамбъл за автентичен фолклор „Капанци” при НЧ „Искра 1893”, с. Паламарца, община Попово. „В събота преди сватбата в дома на булката се събират дружките й, накичват се с китки босилек, измиват си ръцете под комина с вино. През три сита сеят брашно като внимават да не ги допират и удрят едно в друго – за да има сговор в семейството, да няма караници между младите. Пеят се песни, нарича се.От замесеното тесто се омесват питка и кравайче, които се опичат едно върху друго, след което се намазват с маджун. Това е „меденикът“. През цялото време свирят двама музиканти – задължително на гъдулка”, разкриват организаторите на събитието. Те допълват, че по-възрастна жена, буля на булката, приготвя меденика на синия с китка отгоре, а в средата му забучва свещта, горяла при месенето, както и риза за зетя в торба. Докато се правят засевките, момите играят хоро, там са и ергени, близки на булката. Булята влиза в хорото, вдигнала високо меденика, ергените я наобикалят и се опитват да го вземат. Тя го разчупва над главата на най-хубавата мома и раздава на играчите по залък, след което оставя парче за зетя. Заедно с още една по-възрастна жена, момите отиват с единия свирач в къщата на зетя, където той ги посреща на прага. Откупва си с дребни монети парчето меденик, но се пазарят за ризата, тъй като тя е изработена от булката и с нея младоженецът ще бъде на сватбата. Вечерта в къщата на булката отиват двама души от страна на зетя, за да занесат пита, кокошка и шише с вино – това са „калесниците“, които предизвестяват страната на момата, че на следващия ден ще дойдат за булка. Посрещат ги родителите й. Майката трябва да постели бяла тъкана кърпа за донесеното. Само на 24 септември може да се види обичая „Извеждане на булка”.В неделя зетят, заложникът и заложницата, по-младите роднини и музикантите отиват за кръстник. Зетят носи шише с ракия и черно грозде за мезе. Заедно с кръстника и подкръстниците (брат или сестра на кръстника и семейството им) се черпят от ракията на зетя и кръстника. Сватбата се повежда от кръстника, който определя откъде да минат, кога да тръгнат или спрат. До него вървят играчите – между 4 и 8 човека, с кърпи в ръце дадени от свекървата. След тях са свирачите. Сватбарите тръгват за булката. Стигнат ли до портата казват „парола“ – дават пари и тогава влизат в двора. Заложникът извежда булката на сундурмата, където тя разхвърля просо на три страни, обръща се на изток, прекръства се три пъти и ръси с босилкова китка. Кръстницата я прибулва на три пъти и я дарява с букет от градински цветя в средата със свещ. След това булката се прощава с най-близките си и сватбарите я извеждат от дома и. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.20", "title": " Дни на сватбената обредност посвещават в етнографския музей  „Етър” в Габрово"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%b8%d0%bd%d1%82%d0%b5%d0%b3%d1%80%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-%d0%b7/", "text": "Българският енергиен министър Теменужка Петкова участва в провелото се в Талин, Естония неформално заседание на енергийните министри на съвета на Европейския съюз, съобщиха от Министерство на енергетиката. Основна тема на срещата бе развитието на електроенергийната система на ЕС, укрепването й чрез засилване на връзките между мрежите на страните. „България подкрепя усилията за постигане на прогрес по преструктурирането на европейската електроенергийна система и завършването на единния вътрешен енергиен пазар в ЕС, който да функционира в полза на потребителите“, подчерта Петкова. В рамките на неформалното заседание на енергийните министри на съвета на Европейския съюз министър Петкова проведе срещи с делегациите на Германия, Австрия и Полша. Пред колегите си тя представи приоритетите за предстоящото българско председателство в сферата на енергетиката. „Ще насочим усилията си за постигане на напредък по „енергийния пакет“, приемане на досиетата, свързани с енергийната ефективност и енергийните показатели на сградите. Подкрепяме стремежа на Европейската комисия за намаляване на административната тежест при управлението на Енергийния съюз. Споделяме виждането, че съюзът следва да отразява спецификите на отделните държави-членки и да се базира на равнопоставеност“, каза Теменужка Петкова. По думите й по време на председателството страната ни ще акцентира върху засилване на сътрудничеството и изграждане на липсващата енергийна инфраструктура между страните от Западните Балкани. Министър Петкова и зам.-министъра на енергетиката на Полша Михак Куртика обсъдиха предизвикателството пред двете страни, свързано с приетия от ЕК референтен документ за нови стойности за емисионни нива на вредни вещества в атмосферата. България и Полша се обединиха около това, че новите изисквания изправят енергийния сектор пред сериозно изпитание, тъй като големите горивни инсталации произвеждат значително количество от електроенергията. Петкова се срещна и с Клод Турме, докладчик по Регламента за управление на Енергийния съюз. Според Турме страните от Югоизточна Европа следва да акцентират върху постигнатия си напредък по прилагане на мерки за енергийна ефективност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.20", "title": " Теменужка Петкова: Интегрирането на Западните Балкани към ЕС ще е основен приоритет"}
{"url": "https://trud.bg/%d0%bf%d0%be%d0%b6%d0%b0%d1%80%d0%bd%d0%b8%d0%ba%d0%b0%d1%80%d0%b8-%d0%be%d1%82-%d0%bf%d0%b5%d1%82-%d0%b4%d1%8a%d1%80%d0%b6%d0%b0%d0%b2%d0%b8-%d0%b2-%d0%bd%d0%b0%d0%b4%d0%bf%d1%80%d0%b5%d0%b2%d0%b0/", "text": "Турнирът, който се провежда под патронажа на кмета на Варна Иван Портних, бе открит във вторник привечер със зрелищни демонстрации на катери и спасителни кораби на Морска гара. В рамките на Седмицата на противопожарната безопасност там бяха строени и 6 пожарни коли, като малки и големи посетители имаха възможност да се качват на вишките им и да се запознаят отблизо с оборудването и работата на огнеборците.", "date": "2017.09.20", "title": " Пожарникари от пет държави в надпревара за купа „Одесос“"}
{"url": "https://trud.bg/%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d0%be%d0%bd%d0%bd%d0%b8-%d0%b4%d0%bd%d0%b8-%d0%b7%d0%b0-%d0%bf%d1%8a%d1%80%d0%b2%d0%be%d0%ba%d1%83%d1%80%d1%81%d0%bd%d0%b8%d1%86%d0%b8-%d0%bf/", "text": "С информационни дни за първокурсници започна настоящата учебна 20017/2018 година за новоприетите студенти в редовна форма на обучение в Стопанска академия „Димитър А. Ценов” в Свищов. По традиция, през първите два дни първокурсниците бяха посрещани от декани, ръководители на катедри, директори на административни центрове и отдели. Проведените редица срещи, имаха за цел да запознаят новоприетите студенти с процеса на обучение и административните услуги.  След тържествената церемония за официалното откриване на учебната година, първите приветствия към първокурсниците отправиха деканите на четирите факултета. На срещата, новоприетите студенти бяха запознати с организацията на учебния процес, лекционни и семинарни занятия, извън аудиторна заетост и възможности за участие в научни форуми. При последвалите срещи с ръководителите на катедри първокурсниците получиха информация за профила на избраната от тях специалност, учебните програми, знанията и компетенциите, които ще получат, и възможностите за реализация.  През втория информационен ден се проведе обща среща, на която новоприетите студенти приветства заместник-ректорът по студентска политика и институционални комуникации доц. д-р Николай Нинов. Той апелира към тях да се възползват максимално от всичко, което Стопанска академия може да им даде по време на 4-годишния курс на обучение. В рамките на срещата бяха представени академичната библиотека, компютърният център, центърът за международна дейност, центровете за професионално, следдипломно и факултативно обучение, академичният център за кариерно консултиране и връзки с обществеността, отдел „Студентска политика”, Студентски дом на културата, катедра „Физическо възпитание и спорт”, отдел „Студентски столове и общежития”, студентско туристическо дружество „Академик”, Студентски съвет и студентските организации AIESEC и JCI. От ръководителите и представителите на административните звена новоприетите студенти научиха какви услуги и бази данни могат да ползват, как да се ориентират в сградите и в сайта на Академията, къде да търсят необходимата им информация. Първокурсниците бяха приятно изненадани, че за целите на обучение, висшето училище им осигурява безжичен интернет и достъп до лицензиран софтуер на Microsoft напълно безплатно, като те могат да ползват продукта Office 365. Представени бяха възможностите за паралелно обучение по различни специализации, професии или част от професии, за реализиране на студентска мобилност по програма Еразъм+ с цел обучение или практика в партньорски университети и организации в различни държави от и извън ЕС. По повод дейностите, свързани с кариерното консултиране, студентите получиха информация за това, какви форуми се организират, къде се обявяват свободни стажантски позиции и възможности за участие в проекти. Ресорните отдели поясниха за какви стипендии могат да кандидатстват студентите, какви са социално-битовите условия за живот в общежитията, какво е работното време на студентския стол в часовете за обяд и за вечеря. Интересни идеи за приятно прекарване на свободното си време чрез спортни занимания първокурсниците получиха от представянето на студентското туристическо дружество и спортната база с възможностите за практикуване на любими спортове или присъединяване към представителните отбори на Стопанска академия. След официалните срещи беше организирано и посещение на място в представените центрове и звена, които администрират различните дейности и услуги за студентите.", "date": "2017.09.20", "title": " Информационни дни за първокурсници проведе Стопанската академия в Свищов"}
{"url": "https://trud.bg/%d1%81%d0%b5%d0%bb%d0%be%d1%82%d0%be-%d0%bd%d0%b0-%d0%b1%d0%b5%d0%bb%d0%b8%d1%8f-%d1%89%d1%8a%d1%80%d0%ba%d0%b5%d0%bb-%d1%81%d1%8a%d0%b1%d0%b8%d1%80%d0%b0-%d1%84%d0%be%d0%bb%d0%ba%d0%bb%d0%be%d1%80/", "text": "Селото на Белия щъркел, както е известно Белозем в Пловдивския регион, събира този петък и събота фолклорни виртуози за традиционния събор „Родова среща”. Организаторите  му са подготвили  богата програма с много музика, песни и танци. Самодейците от  местното читалище „Просвета” ще подгряват  музикантите от оркестър „Орфей” с ръководител Георги Янев.  За народното веселие  и ще се погрижат и музикантите от оркестър „Фолк Палитра” с ръководител Петър Войников.  Фолклорната певица  Пепи Христозова  ще има специално участие в петъчната  вечер и  ще даде старт  на веселбата  на втория ден от родовата среща.", "date": "2017.09.20", "title": " Селото на Белия щъркел събира фолклорни виртуози на „Родова среща”"}
{"url": "https://trud.bg/%d0%bb%d0%b5%d1%82%d0%b8-%d0%bb%d0%b5%d1%82%d0%b8-%d1%81%d0%b0%d0%bc%d0%be%d0%bb%d0%b5%d1%82%d1%87%d0%b5/", "text": "Процесът е очевиден. Противопоставянето е по линия на модернизацията на армията. Премиерът Бойко Борисов едно към едно каза, че президентът трябва да си мълчи. Защото вече не е шеф, както се изрази той, на Военновъздушните сили, а държавен глава на всички българи. За сметка на това министър-председателят започна да си задава чисто военно-професионални въпроси. Макар, че не е началник на отбраната. Например „Съмнявам се, че „Грипен“ са най-добрите изтребители“. Или „До изтребителите ли е опряла в момента армията? Тези изтребители за какво ни трябват в момента?“ Показа компетентност и за въздушния бой, питайки нашите кои самолети ще свалят. И сам си отговори „Първо ни трябва сухопътна техника“. Веднага става ясно защо не му се дават тези, според него, 10 млрд. лв. за обновяване на армията. Защото тези пари, колкото и много да са те, избори не печелят. „Спечелихме изборите, защото казахме двойно увеличение на учителските заплати. В мандата ние го правим. Патриотите казаха, че искат минималните пенсии, правим ги.“ Гласовете на военните не стигат за депутатски места. Още повече, че те са 30 процента под щата и няма изгледи да станат повече. Какво искаше президентът ген. Румен Радев, който е върховен главнокомандващ не само във военно, но и в мирно време? Уточнението е важно не само защото е записано в Конституцията и Закона за отбраната и Въоръжените сили. Все още има политици, включително и министри, които смятат, че в мирно време ролята на държавния глава по отношение на отбраната се изчерпва в подписването на укази за присвояване на генералски и адмиралски звания. И когато решават съдбата на армията заобикалят сградата с гвардейците на пост. Непосредствено след Консултативния съвет за национална сигурност на 30 май тази година президентът бе достатъчно ясен: „Във финансовата рамка на проекта за инвестиционен разход, който бе приет от парламента са предвидени пет години за плащане. Ако правителството успее при преговорите да постигне една финансова рамка за разсрочено плащане от 15 години, означава, че годишната вноска ще се движи малко над 100 милиона лева. В следващите пет години ще бъде освободен един чувствителен ресурс, който ще покрие и започването на проекта за бойните машини на пехотата, и доокомплектоването на състава и, което е много важно, повишаване на неговия социален статус. Говоря директно за повишаване на заплатите на военнослужещите. Ако мислим рационално за сектор „Сигурност, като едно цяло и за неговото хармонично развитие, трябва да действаме по този начин. Това е решението.“ Да, но за премиера това не е решението. Няма значение и фактът, че в миналия си състав Народното събрание по негово предложение прие инвестиционния проект за придобиване на нов боен самолет. Стратегическите виждания на Бойко Борисов се променят през определено време. Преди по-малко от две години оглавяваното от него правителство не пожела да придвижи проекта на Сухопътни войски за нови бойни машини. От два дни обаче премиерът изтика напред пехотата и дръпна завесата пред авиацията. Не допускам, че един държавник няма да иска силна и добре оборудвана армия. В такъв случай остава съмнението, че няма постъпления в държавната хазна, особено по отношение на чуждестранните инвестиции. Няма друг български политик, който през последните 27 години да е бил три пъти министър-председател. Може, но само донякъде, да се сравнява по държавническо дълголетие с Тодор Живков. В този контекст ми хрумва едно друго сравнение. За четири десетилетия преди 1989 г. в бойната ни авиация постъпват четири поколения изтребители, т.е. средно по едно на десет години. Сега сме на път да поставим друг рекорд – три десетилетия без нови бойни самолети? Нека премиерът и министърът на отбраната да обяснят своите виждания за бъдещето на изтребителната ни авиация не пред микрофоните и камерите на журналистите, а очи в очи с онези млади пилоти, които няколко години с подготвят усърдно да летят на нови, съвместими със съюзническите самолети. И честно да им кажат, че и те ще се пенсионират на МиГ-29.   Лобистите постигнаха своето. Така президентът Румен Радев коментира последните решения на комисията “Грипен”. Върховният главнокомандващ каза: “Според мен конкурсът вече се връща в изходна точка и това застрашава окончателно да приземим стогодишната си авиация. Задраскан беше трудът на военните експерти, очакванията на военните летци и инженери за навременно решаване на този много важен проблем, но както казах, това беше целта и на тази комисия да бъде използвана като трибунал за политически цели.”", "date": "2017.09.20", "title": " Лети, лети…. самолетче!\t\t\t"}
{"url": "https://trud.bg/%d1%81%d1%8a%d0%bf%d0%b5%d1%80%d0%bd%d0%b8%d1%87%d0%b5%d1%81%d1%82%d0%b2%d0%be-%d0%b7%d0%b0-%d0%bf%d0%b5%d1%82%d1%80%d0%be%d0%bb-%d0%b2-%d0%b8%d0%b7%d1%82%d0%be%d1%87%d0%bd%d0%b0-%d1%81%d0%b8%d1%80/", "text": "", "date": "2017.09.20", "title": " Съперничество за петрол в Източна Сирия (инфографика)"}
{"url": "https://trud.bg/%d1%81%d1%8a%d0%ba%d0%b2%d0%b0%d1%80%d1%82%d0%b0%d0%bb%d1%86%d0%b8-%d1%81%d0%bf%d1%80%d0%b5%d1%82%d0%bd%d0%b0%d1%85%d0%b0-%d0%bf%d1%80%d0%be%d1%82%d0%b5%d1%81%d1%82-%d0%b8-%d0%bf%d0%be%d0%b4%d0%bf/", "text": "Десетки жители на варненския кв.“Левски“ излязоха на протест срещу бъдещ строеж близо до отводнителен канал и детска градина. Преди дни теренът бил ограден, а до 18 месеца върху него трябва да се издигне 5-етажна офис сграда. Инвеститорът има валидно разрешително за строеж, но живеещите в околните блокове са притеснени, че новото здание ще засегне канала и при проливни дъждове цялата зона може да се наводни. Според съкварталците бъдещата сграда ще засенчи двора на двуетажната забавачка и ще ликвидира пешеходната алея край нея. Хората припомниха, че преди 3 години след серия от протести общинският съвет е решил терена да бъде отреден за публично ползване, а собственикът му да бъде обезщетен. Жителите на квартала събраха над 530 подписа под искане за спиране на строежа, което ще внесат в общината.", "date": "2017.09.20", "title": " Съкварталци спретнаха протест и подписка срещу строеж"}
{"url": "https://trud.bg/%d0%be%d1%80%d0%ba%d0%b5%d1%81%d1%82%d1%8a%d1%80-%d0%bc%d0%bb%d0%b0%d0%b4%d0%b8-%d1%82%d1%80%d0%b0%d0%ba%d0%b8%d0%b9%d1%86%d0%b8-%d0%be%d1%82-%d1%80%d0%b0%d0%ba%d0%be%d0%b2%d1%81/", "text": "Музикантите от оркестър „Млади тракийци” от град Раковски ще отбележат 25-годишния си юбилей на сцената по своеобразен начин – като запишат своя четвърти самостоятелен албум. Новината съобщи основателят и ръководител на оркестъра Божидар Стрехин, който успешно съчетава музикалната си кариера със служебните си задължения на заместник-кмет на Община Раковски. Стрехин е възпитаник на музикалната школа в класа на Никола Илиев и наскоро бе награден с плакет и грамота по време на 19-ото издание на Празника на тракийската народна музика и песен в Първомай. З а четвърт век от основаването си групата „Млади тракийци” се утвърди сред най-известните и обичани музиканти в Пловдивския регион, където   дели мегдан с утвърдени оркестри като” Канарите”, „Конушенски оркестър”, оркестър „Орфей” и др. на надсвирвания в Пловдив, Брестник, Раднево, Първомай. Божидар Стрехин и неговият оркестър  готвят и голям концерт в Раковски, който да подарят на почитателите си по случай 25-годишния си юбилей на сцената.", "date": "2017.09.20", "title": " Оркестър „Млади тракийци” от Раковски отбелязва 25 години на сцената с нов албум"}
{"url": "https://trud.bg/%d0%bd%d0%b0-20-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8-2017-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82/", "text": ", журналист в спортния отдел на в. „Труд“, 41 г. , началник лаборатория по вирусология в ДКЦ „Софиямед“, 35 г. , министър на околната среда и водите, 53 г. , президент на КНСБ, 54 г. , юрист, бивш съдия в Европейския съд по правата  на човека.", "date": "2017.09.20", "title": " На 20 септември 2017 да почерпят"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bf%d1%80%d0%b5%d0%b4-%d0%be%d0%be%d0%bd-%d1%81%d0%b2%d0%b5%d1%82%d1%8a%d1%82-%d0%b5-%d0%b8%d0%b7/", "text": "В момента светът ни е изправен пред огромни предизвикателства и ние страните-членки на ООН трябва да приемем предизвикателството. Време е да вземем мерки. Това заяви президентът   пред 72-та сесия на Общото събрание на ООН в Ню Йорк. Радев представи приоритетите и международната визия на страната ни пред лидери от 193 страни. Президентът изнесе речта си на английски език. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.20", "title": " Президентът Радев пред ООН: Светът е изправен пред огромни предизвикателства, време е да вземем мерки"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%bd%d0%b0%d0%bf%d0%be%d1%81%d0%bb%d0%b5%d0%b4%d1%8a%d0%ba-%d0%bd%d1%8f%d0%bc%d0%b0%d0%bc%d0%b5-%d0%b4%d0%b8/", "text": "„Напоследък нямаме диалог с Бойко Борисов и коалиционните партньори. От два месеца не сме правили коалиционен съвет. Управлението е общо и отговорността е обща”. Това обяви вицепремиерът Валери Симеонов по  . Той е поискал от зам.-председателя на ГЕРБ Цветан Цветанов в началото на следващата седмица да се състои политически съвет между партиите в управляващата коалиция. По думите му един от основните проблеми са безпринципните партийни назначения. Оплака се също от диспропорция в назначенията – не отговаряли на пропорцията на ГЕРБ и Обединените патриоти в парламента. По случая с „Дунарит” той поканил на среща в кабинета си и икономическия министър Емил Караниколов и един от собствениците на дружеството Емилиян Гебрев, за да изложат аргументите си. Симеонов е притеснен от огромното количество боеприпаси, складирани района на Бургас, които чакали да тръгнат към Индия. Поискал съм и от единия и от другия да ми дадат доклад и становище за взаимоотношенията между „Емко“ и „Кинтекс“. Надявам се до дни проблемът да бъде решен“, уточни вицепремиерът. По негова информация проблемът е, че „Емко“ седи на входа изхода на ВМЗ-Сопот. За уволнението на шефа на Дирекцията за национален строителен контрол Милка Гечева, което той оповести в профила си във „Фейсбук”, а после регионалното министерство опроверга, той каза: „Приемете го като информация в аванс”. Относно проверките за шума по Черноморието Симеонов, че акциите са били срещу хората, които отиват в „Слънчев бряг”, за да упражняват звуков терор върху стотици хиляди почиващи. „Всичко това, за да могат някакви си тарикати, да вадят големи печалби. Оборотите им са по 100 000 лв. за вечер”, коментира още Симеонов. Той ще настоява за закриване на дружеството „Слънчев бряг” АД, което се е превърнало в звено на корупция. Другият проблем по Черноморието било укриването на приходи и така в хазната влизали годишно по 6,5 млрд. лв. вместо 11 млрд. лв. Валери Симеонов ще даде на прокурор ТЕЦ „Марица Изток” заради сделка за варовик и заради същата сделка ще настоява да се отнеме лиценза на „Българска стокова борса”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.20", "title": " Валери Симеонов: Напоследък нямаме диалог с Бойко Борисов"}
{"url": "https://trud.bg/%d0%b1%d1%8f%d0%bb-%d0%bf%d1%83%d1%88%d0%b5%d0%ba-%d0%bd%d0%b0%d0%b4-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d0%b7%d0%b0-%d0%bd%d0%be%d0%b2%d0%b8%d1%8f-%d0%b2%d0%b8%d1%81%d1%88/", "text": "С консенсус и без противоречия, скандали и дебати  . Ситуацията напомняше на белия пушек, който се издига над Сикстинската капела във Ватикана, когато кардиналите са избрали единодушно нов папа. В съдийската колегия бяха приети с по над 200 гласа “за” шестима от 11 номинирани – Драгомир Кояджиков (номиниран от БСП), Вероника Имова (ГЕРБ), Даниела Маринова-Марчева (БСП), Боян Магдалинчев (ГЕРБ), Боян Новански (Обединени патриоти) и Стефан Гроздев (ДПС). В прокурорската колегия бяха избрани петима членове от 7 кандидати – Светлана Бошнакова (предложена от БСП), Гергана Мутафова (ГЕРБ), Калина Чапкънова-Кючукова (ГЕРБ), Пламена Апостолова (ДПС) и Йордан Стоев (Обединени патриоти). В крайна сметка резултатите приличат на предварително постигната договореност за квоти по партийно представителство 4 за ГЕРБ, 3 за БСП, 2 за Обединени патриоти и 2 за ДПС. С вчерашното гласуване окончателно бе попълнен съставът на новия ВСС, след като още през юни съдиите, прокурорите и следователите излъчиха своите представители на събрания. Кратки изказвания преди гласуването направиха Крум Зарков от БСП, Веселин Марешки от “Воля” и Цветан Цветанов от ГЕРБ. И тримата се обединиха около идеята, че кандидатите са достойни, с доказани професионални качества и за тях има добри отзиви сред колегите им. Цветанов бе катерогичен, че няма нищо лошо депутатите от различни парламентарни групи да се обединят около кандидатурите и ги призова да намерят общи пресечни точки. Членовете на новия ВСС бяха избрани по процедура, която се провежда за първи път – с квалифицирано мнозинство. Новият състав на ВСС, който ще ръководи третата власт в следващите 5 години, трябва да заработи след 3 октомври, когато изтича мандатът на сегашния. Сред основните задачи на Пленума на ВСС е да приема годишния бюджет на съдебната власт, да управлява недвижимите имоти, да прави предложения до президента за избор на председатели на ВКС, ВАС и главен прокурор. Освен това да определя броя на съдебните районни, броя на магистратите там и седалищата на различните съдилища и прокуратури – военни, административни и т. н. Други проблеми, които трябва да решава ВСС, са за броя на съдиите, прокурорите, следователите, административните служители и техните възнаграждения. Всяка от двете колегии има правомощията да назначава, премества и освобождава от длъжност магистратите, да им налага дисциплинарни наказания, понижава и освобождава от длъжност, да организира и провежда конкурси за съдийски ,прокурорски или следователски длъжности, да възлагат проверки на Инспектората към ВСС. Прокурорската колегия избира председателя на Национална следствена служба. Новите членове на Висшия съдебен съвет, избрани от парламента:", "date": "2017.09.20", "title": " Бял пушек над парламента за новия Висш съдебен съвет (обзор)\t\t\t"}
{"url": "https://trud.bg/%d0%ba%d0%b0%d1%80%d0%bb%d0%be-%d0%b0%d0%bd%d1%87%d0%b5%d0%bb%d0%be%d1%82%d0%b8-%d1%85%d0%b0%d0%bc%d0%b5%d1%81-%d0%b2%d1%81%d0%b5-%d0%be%d1%89%d0%b5-%d0%bd%d0%b5-%d0%b5-%d0%b3%d0%be%d1%82%d0%be%d0%b2/", "text": "Преотстъпеният от „Реал“ (Мадрид) Хамес Родригес изигра изключителен мач за „Байерн“ (Мюнхен) при категоричния успех с 3:0 над „Шалке“ като гост в двубой от петия кръг на Бундеслигата. В дебюта си като титуляр в германския елит южноамериканецът спечели дузпата за първия гол, сам вкара втория и асистира за третия. „Въпреки това, той не е готов на 100% – заяви Карло Анчелоти, треньорът на „Байерн“. – Стара се. Иска да е полезен на отбора. Важното е, че показахме добър футбол. Играхме на висока скорост.“  Другите два гола за „Байерн“ вкараха Роберт Левандовски от дузпа и Артуро Видал.", "date": "2017.09.20", "title": " Карло Анчелоти: Хамес все още не е готов"}
{"url": "https://trud.bg/%d0%ba%d1%80%d0%b8%d0%b1-%d1%81%d0%b5-%d0%be%d0%b1%d1%8f%d0%b2%d0%b8-%d1%81%d1%80%d0%b5%d1%89%d1%83-%d0%bd%d0%be%d0%b2%d0%b8%d1%82%d0%b5-%d1%82%d0%b0%d1%80%d0%b8%d1%84%d0%b8-%d0%bd%d0%b0-%d0%b1/", "text": "От КРИБ изразиха остро несъгласие с въвеждане на новия Входно-изходен тарифен модел, предложен от Булгартрансгаз ЕАД и КЕВР. Според работодателската организация, газът може да поскъпне сериозно. КРИБ е изпратила становище в подкрепа на позицията на БФИЕК, до Иван Иванов – председател на Комисията по енергийно и водно регулиране (КЕВР), Теменужка Петкова – министър на енергетиката и Емил Караниколов – министър на икономиката. В документа конфедерацията обявява несъгласието си за влизане в сила на Входно-изходния тарифен модел и режим за балансиране от 01/10/2017 г., по предвидения от Булгартрансгаз ЕАД и КЕВР начин – от една страна противоречащ на европейските изисквания и позволяващ на Булгартрансгаз ЕАД да злоупотребява с монополното си положение, а от друга излагащ на показ незаинтересоваността и некомпетентността на енергийния регулатор при осъществяване на контрол върху пазара на природен газ. Това съобщиха от пресцентъра на Конфедерация на работодателите и индустриалците в България (КРИБ). „Преносният оператор не изготви и не представи оценка от въздействието върху пазара на избрания от него нов тарифен модел, въпреки многократното настояване на ползвателите на мрежата и клиентите на природен газ. Независимо от това възнамерява, с подкрепата на КЕВР, да пристъпи към въвеждането му от 1 октомври 2017 година, без реална представа за ефекта и последствията“, се казва в писмото. „На проведената на 05/09/2017г. в Министерство на енергетиката среща с бизнеса, който беше поканен едва часове по-рано, Булгартрансгаз ЕАД представи анализ на повишението в цените, но този анализ не отчита заявките и последващите корекции на крайните клиенти, които водят до драстичното поскъпване на разходите, въпреки че тази информация им е била предоставена от Обществения доставчик. По този начин Булгартрансгаз ЕАД продължава да заблуждава обществото, че поскъпване няма, докато за себе си гарантира надвзет приход. Министър Петкова обяснява нуждата от влизане в сила на новите тарифи с изискванията на Регламент 715/2009 на ЕС, но начинът по който България планира да го въведе противоречи именно на изискванията на този Регламент тарифите да бъдат недискриминационни, разходноориентирани и невъзпрепятстващи трансграничната търговия с природен газ. Предложените от Булгартрансгаз ЕАД тарифи лишават българската индустрията от конкурентоспособност и затрудняват, чрез значително поскъпване, вноса на природен газ от алтернативни на руския газ източници, гарантирайки продължаваща пълна зависимост на страната ни от руските доставки.  Решение на проблема и до момента не е предложено от министър Петкова, а единствено се правят опити за отклоняване на публичното внимание от същинските проблеми, се посочва в писмото. В тази връзка заявяваме готовността си да защитим българската индустрия и представлявания от нас бизнес със 177 хиляди заети и да преминем към незабавни протестни действия, в случай че правителството не отложи въвеждането на промените до отстраняване на всички проблеми в избрания от Булгартрансгаз ЕАД модел и при спазване на сроковете, установени в Методиките“, се казва в писмото на КРИБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.20", "title": " КРИБ се обяви срещу новите тарифи на „Булгартрансгаз“"}
{"url": "https://trud.bg/%d0%b6%d0%b5%d0%bd%d0%b0-%d1%81-%d0%b4%d0%b0%d1%87%d0%b8%d1%8f-%d0%bf%d1%80%d0%b0%d1%82%d0%b8-44-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d0%be%d1%82%d0%be%d1%80%d0%b8%d1%81/", "text": "44-годишен моторист от Раковски е настанен в болница след пътен инцидент, станал във вторник около 11 часа на кръстовището между улиците „П. Богдан” и „Родопи” в родния му град. Пристигналите на местопроизшествието полицаи от РУ на МВР-Раковски установили, че лек автомобил “Дачия”, управляван от 29-годишна жена от пловдивското село Войводиново, е отнел предимството и блъснал мотоциклета “Сузуки”, управляван от местния рокер. Отрицателни са алкохолните проби на двамата участници в катастрофата. Работата по случая продължават служители от районното управление. Във вторник по пътищата в Пловдивска област са станали 30 произшествия с материални щети. Регистрирани са и 2 катастрофи с двама ранени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.20", "title": " Жена с „Дачия” прати 44-годишен моторист от Раковски в болница"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-47/", "text": "Пленарната зала гласува без скандали. Всеки от кандидатите събра по над 200 гласа „за“. Мандатът на сегашния ВСС изтича на 3 октомври.         Компанията е сред кандидатите за тол системата у нас. И в България фирмата е замесена в скандал.           Ще имате още дълъг път за изминаване, казват в Германия, Холандия и Австрия – коментар на Пламен Енчев.           Вместо да бъде силна опозиция, левицата губи в обществото инициативата по всички направления и други говорят за проблемите вместо нас, казва Георги Гергов в интервю за главния редактор на „Труд“ Петьо Блъсков.         Все добре опитомени в духа на Ония ценности брейкъри седят и мъдруват в парламента. Кремъл е заплаха за мира за 18% от българите, на обратното мнение са близо 60% – анализ на д-р Илия Илиев.           Европейският съюз е обезпокоен от расистките прояви на Валери Симеонов – коментар на д-р Миклос К. Радвани, вицепрезидент по международната политика на неправителствената организация „Граници на свободата“.       Силует на Роджър Уотърс.", "date": "2017.09.20", "title": " Вижте акцентите в броя на вестник „Труд“ в четвъртък, 21 септември 2017"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b8%d0%b7%d0%b4%d0%b8%d1%80%d0%b2%d0%b0-15-%d0%b3%d0%be%d0%b4%d0%b8%d1%88%d0%b5%d0%bd-%d0%b7/", "text": "Столичната полиция издирва 15-годишния Траян Стефков Янков. Той е търсен във връзка с извършени от него кражби, съобщиха от МВР. Хората, които имат информация къде може да бъде открит, ще помогнат за издирването му като позвънят на тел. 112 или в най-близкото районно управление при гарантирана анонимност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.20", "title": " Столичната полиция издирва 15-годишен за кражби"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%b8%d1%81%d1%82-%d1%81-15-%d0%ba%d0%b3-%d1%82%d1%8e%d1%82%d1%8e%d0%bd-%d0%bd%d0%b0/", "text": "Контрабандни стоки са иззели във вторник полицаи от Трето РУ на МВР- Пловдив. В района на Руския пазар край ромската Шекер махала униформените предприели проверка на лек автомобил “Рено” с хасковска регистрация, в който били открити 1800 къса цигари и 15 килограма нарязан тютюн без български бандерол. По случая е започнато бързо производство по чл. 234, ал.1 от Наказателния кодекс срещу 53-годишен жител на хасковското село Минерални бани. През последното денонощие на територията на Областна дирекция на МВР – Пловдив са регистрирани 14 криминални престъпления – 7 кражби и 7 други. Разкрити са 7 престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.20", "title": " Заловиха контрабандист с 15 кг тютюн на Руския пазар в Пловдив"}
{"url": "https://trud.bg/%d0%b3%d0%be%d1%82%d0%be%d0%b2%d0%b8-%d1%81%d0%bc%d0%b5-%d0%b7%d0%b0-%d1%88%d0%b5%d0%bd%d0%b3%d0%b5%d0%bd-%d0%bd%d0%be-%d1%81%d0%b5-%d0%bf%d0%be%d1%8f%d0%b2%d1%8f%d0%b2%d0%b0%d1%82-%d0%b4%d0%b2%d0%be/", "text": "„Ние сме абсолютно готови за Шенген, но в един момент се появяват двойни критерии.“ Това заяви премиерът Бойко Борисов по време на съвместна пресконференция с полския си колега Беата Шидло. Той подчерта, че ако искаме Европа да е силна и единна, за да имаме силен общ европейски пазар трябва да продължим с кохезионната политика и солидарността. „Трябва да намерим общата точка и да запазим добрия тон“, каза още Борисов. Полският премиер Беата Шидло обави, че страната й има големи надежди за българското председателство на ЕС. „Полша и България са страни, които смятат, че единността е много важна за ЕС. Имаме много общи теми – инфраструктура, социална политика, и разбира се сигурността“, заяви Шидло. Тя бе категорична, че с управляващите страната ни са доказали, че чрез ангажираност може да се води ефективна политика. „България трябва да влезе в Шенген“, заяви премиера Шилдо. „Искаме да има единство и солидарност“, посочи тя. Шидло заяви, че България е най-добрата външна граница на ЕС. Премиерът Борисов й благодари за признанието. „С много такт, разговори и компромиси с ЕС трябва да дадем перспектива на Балканите. В противен случай, всички ще се изнесат в посока, където са по-високи заплатите и неравенството ще стане много голямо“, предупреди Борисов.  „Що се касае до темата за добросъседството разговаряхме дълго, както и за срещата ни с президента Макрон във Варна. Беата ми благодари че тогава защитихме Полша. Категорични сме, че трябва да положим усилия там където сме се забавили и имаме по-лошо показатели“, каза още премиерът. Той бе категоричен, че ако Маахстрихските критерии се спазват, Европа никога няма да изпадне в криза.", "date": "2017.09.20", "title": " Готови сме за Шенген, но се появяват двойни критерии (обзор)\t\t\t"}
{"url": "https://trud.bg/%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%b3%d0%be%d0%bb%d1%8f%d0%bc-%d0%be%d0%b1%d1%89%d0%b8%d0%bd%d1%81%d0%ba%d0%b8-%d0%bf%d0%b0%d1%80%d0%ba%d0%b8/", "text": "Изграждането на голям общински паркинг започна днес в район „Северен“. Със символична първа копка районният кмет Ральо Ралев даде старт на строително-ремонтните дейности. Паркингът се намира на ул. „Полковник Сава Муткуров“ № 65,67,69 и е с обща площ около 2 дка. Новото съоръжение ще включва 50 паркоместа, три от които ще бъдат за хора с увреждания. Ще бъде изграден тротоар с площ от 50 квадратни метра и възстановена баскетболната площадка. За цялостното изграждане на паркинга администрацията на район „Северен“ ще плати около 100 000 лв. Ремонтните дейности ще представляват цялостна реконструкция на терена, включваща изкопни дейности, направата на отводнителна канализация, полагане на основа от трошен камък, полагане на 6 сантиметра асфалтобетон и хоризонтална маркировка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.20", "title": " Изграждането на голям общински паркинг започна в район „Северен” в Пловдив"}
{"url": "https://trud.bg/%d1%81%d0%b8%d0%bd%d0%b4%d0%b8%d0%ba%d0%b0%d1%82-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5-%d0%ba%d1%8a%d0%bc-%d0%ba%d1%82-%d0%bf%d0%be%d0%b4%d0%ba/", "text": "Синдикат „Образование” към КТ „Подкрепа” иска затвор за  , пребил с кол учителя по английски език Антон Велков в Професионалната селскостопанска гимназия в Садово. Това се казва в официалната позиция на синдиката, чийто дългогодишен член е пострадалият преподавател. Ето и самата декларация на синдикат „Образование“ към КТ „Подкрепа“: „В първите дни на новата учебна година, за съжаление, отново ставаме свидетели на нагнетени до червено проблеми от старото десетилетие. Отново сме скандализирани с побой над учител и за кой ли път сме стреснати от бруталните проблеми в системата, с които не можем да се справим! Поредният случай на безскрупулно погазване на училищни и човешки норми е деяние, подвластно на Наказателния кодекс, но този случай визира и един друг отрицателен феномен – паралелна образователна система на децата и учениците от ромския етнос, създавана в годините на прехода. Образователна система, в която правилата са виртуални, а изключенията – правила. Дългогодишният преподавател по английски език в Професионална гимназия по селско стопанство, най-старата българска професионална гимназия, Антон Велков, е пребит по най-зверски начин, а неговите думи: „Опитвам се да създавам ред, затова ги предизвиквам. За тях учителят абсолютно нищо не значи“, звучат като присъда не само към образователната система, но и към цялото българско общество, присъда за действията и бездействията, довели до серийните инциденти. В момента тече кампанията на МОН: „Да приберем децата-роми в училище“, което е крайна необходимост за интеграцията и социализацията на тези бъдещи ученици. Но всички ние, работещи в системата образователни дейци и заинтересованите институции, трябва обективно и безпристрастно да признаем, че досега интеграцията на „втора“ скорост беше провал! В българското училище трябва да има едни и същи правила за всички ученици – българи, роми, от всички раси и етноси и за децата на емигрантите! Ако съхраним старите различни „аршини“, сме обречени на поредния крах!!! Българското общество и българските институции трябва да спрат да неглижират рисковата и опасна обстановка, в която работят българските учители. Защото заплахи от вида: „Ще ти запаля къщата“, „Само президентът може да ме спре“, не са допустими дори за страни от „Третия“ свят, в никакъв случай не са приемливи за институцията училище. Синдикатът ще настоява за най-строго наказание на ученика-агресор от ПГСС – Садово. Нега делегираният бюджет да престане да бъде пречка за създаване и спазване на правилата и съответно налагане на строги наказания при нарушаването им. Ще настояваме за незабавно изключване на ученика и търсене на отговорност по Наказателния кодекс с лишаване от свобода. По предложение на РСО „Подкрепа“ – Пловдив ще бъде предоставена финансова и морална помощ на учителя Антон Велков, дългогодишен член на Синдикат „Образование“ към КТ „Подкрепа“. Синдикат „Образование проведе консултации с МОН за своевременни и категорични действия за запазване авторитета и живота на българските учители, като МОН ще излезе със специална нота за този скандален случай и поредицата от агресивни действия, застрашаващи авторитета, достойнството и живота на учителите! Синдикат „Образование“ ще предложи на МОН да организира и финансира професионална охрана на входовете и коридорите на „рисковите“ училища.” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.20", "title": " Синдикат „Образование” към КТ „Подкрепа” иска затвор за 12-класника, пребил с кол учител в гимназията в Садово"}
{"url": "https://trud.bg/%d1%81%d1%82%d1%80%d0%b0%d0%bd%d0%bd%d0%b0%d1%82%d0%b0-%d0%bb%d0%b8%d1%87%d0%bd%d0%be%d1%81%d1%82-%d0%bd%d0%b0-%d0%b5%d0%b4%d0%b8%d0%bd-%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5/", "text": "С Русия, целяща да отслаби НАТО, България се превърна във важен противовес на стратегическите цели на Русия. Това се нрави на България, но след четвърт век на пълна независимост българите се умориха от празни обещания от политици с всякаква идеология. Първоначално разпадането на комунистическия режим доведе до масови политически и икономически промени в България. Създаването на многопартийна демокрация възкреси политическата атмосфера на предкомунистическата епоха и създаването на мащабна частна собственост предизвика бизнес, който не съществуваше под комунистическо управление. Големите частни индустрии, банки, независими медии, мобилни оператори, туризъм, хотели и ресторанти и т.н. облекчиха потребностите на потребителите, до степен невиждана досега в дългогодишната история на България. Държавата престана да доминира живота на хората. Социалните медии, интернет и пътуванията са просто неограничени. Всъщност последните 25 години са най-свободните в новата българска история. Въпреки това българите все повече се отчуждават от политиката, защото през първите две десетилетия старите комунисти, преименувани на социалистите, и неопитни млади демократи се редуват във власта без значителни подобрения в стандарта на живот на повечето българи. В резултат на световната финансова криза през 2008 и 2009 г. ново поколение западно ориентирани българи станаха политически зрели. През 2009 г. се появи нова партия, наречена Граждани за европейско развитие на България, под ръководството на Бойко Борисов, добивайки и стъпвайки във власт в София. Сега, в своя трети мандат, той води коалиционно правителство, изправено пред многобройни предизвикателства. За начало коалиционното правителство би искало да изпълни четирите години от мандата си. Това би било историческо постижение, защото преди тази година нито едно правителство не е оцеляло до края на своя мандат. След като се поучиха от грешките от миналото и под ръководството на премиера Бойко Борисов, коалиционните партньори публикуваха програма, озаглавена „Приоритети за управление 2017-2021“, която съдържа подробна концепция за новото правителство. Основният акцент на документа от 128 страници е върху икономиката и социалната сфера. От двадесетте и една глави осем са посветени на стабилен и устойчив икономически растеж, финансова стабилност, нулев бюджетен дефицит и подобряване на стандарта на живот на всеки българин. Освен това програмата има за цел да намали бюрокрацията върху предприятията, по-специално малките и средните предприятия, да привлече чуждестранни инвестиции и да развие съществуващите капиталови пазари. Производството на електроенергия, друг приоритет за икономическото развитие, има отделна глава в документа. Съответно глава XVI (16) изброява шестте основни приоритета в енергийния сектор. Това са: 1. Енергийната сигурност и продължаването на дълбокото офшорно проучване на Черно море и предприемането на нов търг за Teres Черно море;  2. Изпълнение на решението на ЕС относно проекта „Зелени полета“ на ТЕЦ „Марица Изток 1“, собственост на AES, и проекта за рехабилитация на ТЕЦ „Марица 3“, съвместна собственост на „Конурлубъл“ и държавната НЕК;  3. Оптимизиране на разходите и осъществимостта на най-големите държавни фирми, които са част от Българския енергиен холдинг  4. Изграждане на газопреносни връзки с Румъния, Гърция и Сърбия и бъдеща взаимосвързаност на електроенергията, главно с Гърция.  5. Пълна либерализация на пазарите на електроенергия и газ.  6. Внимателно и постепенно развитие на ядрената енергия. Ако бъде приложена тази програма за управление, тя ще позволи на България да се радва на икономическия растеж, както този за последните 25 години. Но сериозното препятствие по пътя на гладкото изпълнение на тази програма за управление бе издигнато от странната личност на вицепремиера Валери Симеонов. Натоварен със това да съблюдава демографската политика на България и назначен за ръководител на Съвета за интеграция на малцинствата, г-н Симеонов има разнообразен списък от свои антисемитски, анти-малцинствени и дори неонацистки изявления и действия. Още през 70-те години, когато е бил студент и посетил бившия концентрационен лагер в Бухенвалд, той позирал за това, което наричал „шеговити снимки“, осмивайки жертвите на Холокоста. Коментирайки своето и поведението на състудентите си, той попитал реторически: „Хайде помислете, кой знае какви шеговити снимки сме си направили там (в Бухенвалд). Може ли някой сега да каже, подайте си оставката и се върнете обратно на село?“ И многобройната ромска общност в България има защо да се оплаче от г-н Симеонов. Коментирайки пред парламента многобройната челяд на ромските семейства, той избухна: „Те са станали нагли, самонадеяни и озверели човекоподобни, изискващи право на заплати, без да полагат труд, искащи помощи по болест без да са болни, детски за деца, които играят с прасетата на улицата, и майчински помощи за жени с инстинкти на улични кучки”. Неговата партийна програма включва предложение за разрушаване на“ цигански гета “ и изолиране на цялото ромско население в затворени“ резервати „Като добра мярка партийната програма предлага също така тези“ резервати „да се използват по печеливш начин, като ги маскират като “ туристически атракции“. За да докаже, че не е узрял от студентските си години, г-н Симеонов публично е възприел създаването на“ модерни концентрационни лагери “ за малцинствата в страната. Разбираемо, Европейският съюз е обезпокоен от расистките и фашистки прояви на г-н Симеонов, а България се нуждае от пълната подкрепа на Брюксел както икономически, така и финансово. Още по-важно е, че България е на път да поеме ротационното председателство на Съвета на Европейския съюз от януари до юни 2018 г. Ясно е, че г-н Симеонов е сериозен товар и безспорно неудобство за неговата страна и за целия Европейски съюз. Колкото по-скоро подаде оставка, толкова по-добре за бъдещото развитие на Република България.   Роналд Рейгън, президент на САЩ 1981 – 1989, казва за организацията: „Лидерство, много труд, опит и лоялност – това е, което Макълм Уолъп и „Граници на Свободата са! Джордж Буш – младши, президент на САЩ 1989 – 1993: „Граници на свободата“ върши отлична работа в много направления, но най-вече в националната сигурност и отбрана“   Д-р Миклос К. Радвани е вицепрезидент по международната политика на неправителствената организация „Граници на свободата“, основана през 1995 г. от US сенатора Малкълм Уолъп с мисия за защита на принципите на индивидуалните свободи, свободното предприемачество и свободния пазар. Д-р Радвани е завършил висше образование в Университета Еетвос Лоранд в Будапеща, Унгария. Има академични степени от катедрата за международни изследвания в университета „Джон Хопкинс“ и националния център по право в Университета „Джордж Уошингтън“. Той също така е бил съветник по въпросите на външните работи на американския сенатор Орин Хач и члена на камарата на представители на САЩ Кристофър Кокс. Д-р Радвани бяга от комунистическата власт в Унгария по време на студената война и имигрира в Америка. Той е експерт по геополитически въпроси, национална сигурност и външни работи. Има пространни трудове преведени на поне три езика и е изнасял лекции по света по въпросите на външната политика и световните дела.", "date": "2017.09.20", "title": " Странната личност на един вицепремиер\t\t\t"}
{"url": "https://trud.bg", "text": "", "date": "2017.09.20", "title": null}
{"url": "https://trud.bg/%d0%b0%d0%ba%d0%be-%d0%bd%d0%b5-%d1%81%d0%b8-%d0%bf%d0%be%d0%b4%d1%80%d0%b5%d0%b4%d0%b8%d0%bc-%d0%ba%d1%8a%d1%89%d0%b0%d1%82%d0%b0-%d0%bc%d0%bb%d0%b0%d0%b4%d0%b8%d1%82%d0%b5-%d1%89%d0%b5-%d1%81%d0%b8/", "text": "Живеем в изключително интересни и динамични времена. Времена, в които се трансформират идентичности, традиции, ценности и представи за света. Човекът винаги е бил мобилен, така се е разселил и по Земята, винаги в търсене на по-добри условия за живот, но никога не е бил така мобилен, както е в днешните времена. Заради технологиите, транспортните средства и падащите граници хората, особено в развития свят, пътуват все по-често. Част от тези пътувания и премествания е и трудовата мобилност, най-вече в рамките на Европейския съюз. Както добре знаем мотото на съюза е „свободно движение на хора, стоки и капитали“. Това вече е реален факт в единното европейско пространство. През XXI в. в резултат на всички тези промени ни предстои глобално разместване на население. То вече се осъществява в Европа, както от вътрешната миграция, най-вече в посока изток-запад, така и от Африка и Азия към континента. В тази нова обстановка и демографските политики на страните трябва да бъдат нови и съобразени с непрекъснатите трудови миграции и премествания на население. Създава се реална опасност в един момент определени територии, както е България да се обезлюдят напълно и в тези обезлюдени ареали да се заселят постепенно хора с друг културен и цивилизационен код. Да, ние живеем в глобално време и то ни дава много възможности и най-вече възможността свободно да пътуваме, да учим и да се реализираме там, където ни предлагат по-добри условия. Това е чудесно, но в същото време ние, като българско общество трябва да направим всичко възможно, за да защитим и запазим българщината, нашите традиции, ценностите си, активното население и цивилизационния си код. Това със сигурност означава демографска политика насочена, както към задържане на младите хора в страната, така и проактивна политика с българските общности зад граница. Като начало се опитваме да изградим мостове за поддържане на връзката им с родината, а в по далечен аспект да ги мотивираме и да привлечем част от тях, образовани и квалифицирани, да се върнат в България. Затова усилията ни трябва да са насочени към създаване на условия тук да се реализират, тук да създадат семейства и тук да отгледат своите деца и внуци. Тази проактивна политика трябва да е насочена към традиционните български диаспори в Бесарабия, Молдова , Украйна, Македония и др. Макар и отделени по политически и исторически причини от своя етнос тези хора пазят българския дух, култура, ценности и идентичност. Те представляват и отличен трудов резерв за страната ни, особено днес, когато все по-ярко се усеща на пазара на труда дефицита на квалифицирана работна ръка. Времената са такива, че не можем само да стоим и да чакаме нещо да се случи, за да си запазим младото население, а трябва активно и интензивно да работим в тази посока. Нужно е съчетание от мерки, проактивна демографска и имиграционна политика, промени в образователната система, създаване на условия за реализация, с прилични доходи за младите хора в страната и преференциални условия за започване на бизнес и закупуване на жилища. Като политици сме отговорни за гарантиране на справедлива трудова мобилност и улесняване достъпа до пазара на труда. Наложително е да намерим най-добрата полза от мобилността, като се опрем на открити, прозрачни и реалистични политики. Целта е постигане на равновесие между нуждите на трудовия пазар и миграцията, засилване на конкурентоспособността, социално сближаване, ефективна система за управление на трудовата миграция. Приносът на мобилните работници е безспорен, което ще доведе до по-ефективно използване на човешките ресурси. Стимулирането на трудовата мобилност изисква инструменти за намиране на съответствия между търсене и умения. Установяването на баланс е изключително важно, за да може работодателите да откриват потенциални работници с нужното образование, умения, знания и квалификация. Усилията ни са насочени към сформиране на международна мрежа от експерти за дългосрочно сътрудничество, обмяна на опит и добри практики за посрещане на демографските предизвикателства и стимулиране развитието на трудовия пазар и мобилността на работната сила. XXI век е най-динамичния век за човечеството, затова трябва да бъдем иновативни и да имаме ясна визия за бъдещето на страната ни. Длъжни сме да предприемем активни действия, за да има какво да оставим на бъдещите поколения и най-вече да запазим България. Както е казал Хайтов „загубим ли България, губим всичко“. И нека да не забравяме – ние сме един от най-древните народи в Европа. Единици са държавите, които имат над 1300 години история, а София, заедно с Атина са двете най-древни европейски столици. Появили се на картата на света много преди градове, като Париж, Лондон, Амстердам, Москва, Брюксел и други. Имаме много, както културно и интелектуално наследство, така и неповторим фолклор и изкуства които трябва да развиваме, да показваме, да се гордеем с тези постижения. Свидетели сме на световно преразпределение на работната сила, който процес трябва да се управлява мъдро, като в основата му стои запазването на националните интереси на България.", "date": "2017.09.20", "title": " Ако не си подредим къщата, младите ще си тръгнат\t\t\t"}
{"url": "https://trud.bg/%d0%b1%d0%b5%d0%b0%d1%82%d0%b0-%d1%88%d0%b8%d0%b4%d0%bb%d0%be-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%bf/", "text": "– Последните изказвания на президента Макрон са учудващи. Те със сигурност не допринасят за изграждането на доверие в Европа. Полша е активна на международната сцена. С нашите действия искаме да градим партньорски отношения с други страни. Визитата в София не е единственото доказателство за това. През последните месеци проведох много срещи на европейско и международно ниво. Те бяха важни и от регионална гледна точка. През юли 2017 г. президентът Тръмп пристигна в Полша на първото си посещение в Централна и Източна Европа. Редовно се срещам и с лидерите на Вишеградската група, в т.ч. в разширен формат, например с участието на Германия и Бенелюкс. Нашите активност и ангажимент доказват, че доброто сътрудничество в обединена Европа е много важно за нас. Искаме една солидарна и сигурна Европа, Европа на равни шансове. Вярно, че като страна от Централна Европа с президента Макрон имаме различни мнения по някои европейски политики, основно относно визията за общия пазар. Искаме този пазар да е отворен за нашите предприемачи на базата на честни правила, докато днес Франция предлага протекционизъм. Оттук идват словесните напрежения и опитите за отслабване на сътрудничеството в ЕС между нашите страни. – За нас е важно ЕС да оцелее и да се развива. Обезпокоена съм от изказвания като тези на президента Макрон. Те подлагат под съмнение досегашните солидни устои на общността и разбиват нашето единство. Президентът на Франция се опитва да прокара протекционистки практики през задната врата, демонтирайки един от основните стълбове на ЕС – общия пазар, основаващ се на свободното движение на хора, услуги и др. Нашата визия е силна и обединена Европа на суверенни държави. Европа, базирана върху единство, която ще ни позволи да продължим да се развиваме. Предложенията за Европа на няколко скорости са неприемливи за правителството ми. Това е разделяне на общността на държави първа и втора категория. Според мен ключово значение има не налагането на собствени решения на други държави, а съдействието, основавано на нашето разнообразие. В спора с ЕК не става въпрос за ценности, тъй като Варшава и Брюксел в еднаква степен вярват например във върховенството на закона. Това е спор за интерпретации на това правило в конкретните условия на широката правосъдна реформа в Полша. – Има много общи теми за обсъждане по време на посещението. Те са свързани с двустранните ни отношения и регионалното сътрудничество, но също така и с дневния ред на ЕС. Имам предвид основно многогодишната финансова рамка и пакета за мобилност. Със сигурност ще говорим и за предложенията за промяна в директивата за командировани работници, за сигурността, енергетиката и миграционната политика. По време на моето посещение ще се проведе икономически форум Полша-България. Разчитаме на развитие на сътрудничеството ни и в тази област. Що се отнася до въпроса за командировани работници, полската позиция е еднозначна и не се е променила. Ще аргументираме, че общият и конкурентоспособен пазар е в интерес на целия ЕС. Той е голямо постижение. Според нас решенията, представени от президента на Франция, са удар по фундамента на ЕС. Те способстват за развитието на протекционизма. За разлика от това, което повтаря президентът Макрон, диференцираните заплати в ЕС не са проявление на социален дъмпинг, а на възможностите на отделните страни-членки, които се намират на различно ниво на икономическо развитие. Същевременно сме открити за честен компромис. Показахме го, когато в рамките на Вишеградската група приехме обща позиция за промените в директивата. В замяна получихме още по-твърдо френско становище. – Създаването на изкуствено разделение в ЕС и говоренето за различни скорости няма да дадат очакваните резултати. Вместо да задълбочи сътрудничеството това ще доведе до неговото още по-силно разбиване. Националните държави трябва да се подкрепят и да се мотивират, за да се движат със същата скорост в обща посока. Ще съумеем да го постигнем, ако се завърнем към прекрасните европейски ценности, които ни обединиха. Това са общите правила и ценности. Уважението към националните разлики и съгласието, че само заедно сме в състояние да развиваме потенциала на нашия континент и да се противопоставяме на опасностите на нашето време. Днес Европа трябва да е единна и неделима. Трябва да обединява силата на всички суверенни национални държави, от които се състои. Разделението в ЕС няма да помогне за решаването на какъвто и да е европейски проблем. То само ще отслаби Европа – нещо, което искаме да избегнем. Брекзит е повратна точка за общността. Днес всички страни членки трябва да направят всичко, за да избегнем поредни “екзити”, т.е. излизане на други държави от ЕС. През март на Капитолия в Рим заедно с лидерите на 26-те страни членки отбелязахме 60 години от подписването на Римските договори, които поставят началото на евроинтеграцията. Ще припомня думите от приетата тогава Римска декларация, че ЕС е неразделен и че с повече единство и солидарност помежду ни ще го направим по-силен и по-устойчив. Заедно, като членове на общността, можем най-ефективно да защитаваме нашите общи интереси и ценности. Днес голямото предизвикателство пред всички страни-членки е да гарантираме сигурността на нашите граждани с оглед на заплахата от тероризма, да се борим с безработицата и да изграждаме икономическия потенциал на ЕС. – Брекзит е исторически момент за ЕС. Това е събитие, което никога не трябваше да се случва. Към настоящия момент европейските лидери трябва не само да се замислят за възникналата ситуация, но преди всичко да си извадят поука, за да не се повтарят подобни събития никога повече. Не можем да допуснем отрицателното отношение към ЕС да се засилва. Затова Полша от много месеци повдига въпроса за промяна в ЕС с цел институциите на съюза да се занимават с реалните проблеми на гражданите. Затова предлагаме да се засили ролята на националните парламенти в процеса на вземане на решения. Това със сигурност ще допринесе за по-голяма демократичност на ЕС. ЕК трябва да се завърне към ролята, отредена й от европейските договори, и да бъде изпълнителен орган, осъществяващ политика, договорена от европейските лидери. Трябва да се намали бюрократизацията на много процеси. Не трябва да се страхуваме от реформа на ЕС. За тази цел е необходим честен разговор с участието на всички членки и провеждан на принципа на партньорството. – Релокацията на мигранти и бежанци не решава проблема с наплива на нелегални мигранти към Европа. Точно обратното – задълбочава го. Под мое ръководство полското правителство от самото начало обръща внимание, че релокацията не е рецепта за решаване на проблема. Днес нашата диагноза се оказва правилна. Единственото ефикасно решение е затягането и подсигуряването на външните граници на ЕС, както и стабилизирането на Близкия изток. Необходима е и хуманитарна помощ, която да достига директно до хората в дестабилизираните региони. Полското правителство оказва такава помощ чрез подкрепа за хуманитарни проекти: изграждане на училища и болници, финансиране на лечение и спасяване на хора, пострадали в Близкия изток. В сравнение с предишните 2-3 години трикратно увеличихме средствата за тази цел. – Решението на съда се вписва в несполучливите действия на европейските институции по отношение на релокацията на мигранти в Европа. Затова то не ме изненада. Приетият през септември 2015 г. механизъм на релокация се оказа неработещ. Любопитен факт е, че почти нито една държава не е изпълнила напълно това решение. Един от важните елементи на тази система бяха т.нар. “горещи точки”, т.е. места, където трябваше да се проверяват всички лица, които искаха да влязат в Европа. За съжаление през последните години не бяха изработени ефективни методи за проверка на мигранти, които много често нямат документи или ползват фалшиви такива. Тук възниква въпросът как да се проверяват такива лица, техният произход и евентуални връзки, за да сме сигурни, че не представляват опасност за нашите граждани? Освен това повечето лица, искащи да влязат в Европа, не са бежанци по смисъла на международното право. Противно на това, което казват някои, те не бягат от войната. Причините за идването им в Европа са чисто икономически и финансови. За щастие това несполучливо и лошо решение за релокацията на мигранти в ЕС важи до края на месеца. Със сигурност миграционната криза ще се завръща в дневния ред на ЕС. Още повече, че наша обща отговорност е да изработим компромисно, съвместно решение, което по никакъв начин няма да навреди на сигурността на жителите на Европа. Полша ще продължава да работи в тази насока. – Това е поредният пример за политическите действия на ЕК. Тя излиза извън ролята й по европейските договори и се намесва във вътрешните работи на страните членки. Полша е правова и демократична държава. Всички промени, които предприемаме, съответстват на тези правила. В продължение на много години полското правосъдие не беше реформирано, производствата продължаваха с години, а хората, които се обръщаха към съдилищата, за да получат справедливост, често ставаха жертви на некомпетентността на съдиите или техните злоупотреби. Според сондажи 80% от полското общество искат промени в правосъдната система, която днес в Полша се намира извън какъвто и да е демократичен контрол, а съдиите, даже тези, които нарушават закона, често остават ненаказани. Стремейки се да осъществи тези обществени очаквания, правителството на “Право и справедливост” иска промени, за да направи така, че съдилищата да служат на хората. Реформите ни имат за цел да демократизират правосъдната система. В много случаи промените, които искаме да въведем, са заимствани от проверени и внедрени решения в страните от Западна Европа. Искам обаче да подчертая, че реформата на съдилищата още не е завършена. Чакаме законодателни проекти от президента. Едва тогава ще мога да опиша подробно как ще изглежда тази реформа. – Полша отдавна е застъпник на пълноправното членство на България и Румъния в Шенгенската зона. Не бива да забравяме, че още по време на полското председателство на Съвета на ЕС предложихме решения за постепенно разширяване на Шенген. Те бяха подкрепени от повечето членки. Вярвам, че досегашните затруднения по този въпрос ще бъдат преодолени възможно най-бързо. Това допълнително ще укрепи нашите връзки. – Предизвикателствата пред европейските лидери наистина са много. От една страна това е нерешената миграционна криза, която продължава от няколко години, както и сигурността на европейките граждани, която е неразривно свързана с този въпрос. От друга страна това са нестабилната ситуация в Източна Европа и рисковете, които генерира тя. Голямо предизвикателство е запазването на интегритета на ЕС и на свободния пазар, който е един от основните стълбове и голямо постижение на общността. Той не трябва да отстъпва пред протекционистичните увлечения на някои държави. Важни са и икономическият растеж в ЕС, създаването на нови работни места на гражданите и борбата с тяхното социално изключване. Мисля, че като цяло предизвикателствата пред ЕС са дефинирани. Като европейски лидери обаче не винаги имаме изработени общи, ефикасни инструменти, които биха ни позволили ефективно да се справим с тези проблеми. – Добрите резултати са доказателство за ефективността на действията, предприети от моето правителство в сферата на икономиката. В момента Полша е сред най-бързо развиващите се европейски страни. БВП се увеличава с темпове от 3,9%, безработицата не е била толкова ниска от 26 години. Благодарение на затягането на данъчната система, събираемостта на ДДС расте динамично. Успяваме с всичко това като същевременно осъществяваме иновативна програма “Семейство 500+”, която представлява постоянна месечна добавка за деца. Благодарение на разумната, отговорна и честна политика, успяваме да осъществим амбициозни планове. Вярвам, че това, което постигнахме досега, е само добро начало. На този етап влизането в еврозоната не би било добро решение за нас. Не сме готови за тази крачка. Освен това самата зона има много текущи проблеми вследствие напр. на голямата задлъжнялост. Полската икономика се справя отлично извън еврозоната.   Беата Шидло (54 г.) е премиер на Полша от 16 ноември 2015 г. Преди да стане министър-председател тя ръководеше кампанията на Анджей Дуда, който бе избран за президент. Родена е в Освиенцим, Южна Полша. Завършва етнография в Ягелонския университет в Краков, а по-късно философия и история, също там. Специализира културен мениджмънт във Варшавската школа за икономика, а по-късно и мениджмънт на местното управление в ЕС в Краковския икономически университет. Избрана е за кмет на Бжеще на 35-годишна възраст. Както и 4 пъти за депутат в долната камара на парламента. От 2010 г. е зам.-председател на консервативната партия “Право и справедливост”, спечелила изборите през 2015 г. Омъжена е, има два сина, единият от които е католически свещеник.", "date": "2017.09.20", "title": " Беата Шидло, министър-председател на Полша, пред „Труд“: Искаме Европа на равните шансове"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b0%d0%b2%d0%b0-%d0%ba%d0%b8%d0%bd%d1%82%d0%b5/", "text": "Министърът на икономиката е наредил проверка на „Кинтекс“, съобщи самият Емил Караниколов на пресконференция. Целта е да се проверят как са сключвани договорите в държавната фирма за външна търговия с оръжейна продукция през последните 10 години. „Изпратил съм сигнал до прокуратурата, защото „Кинтекс“ е трябвало да поиска оферти от трите фирми, производители на боеприпаси – ВМЗ „Сопот“, ЕМКО и „Дунарит“. Оферта обаче е поискана само от ЕМКО, посочи Караниколов. По думите му, ако е имало оферти от другите дружества, цената е щяла да бъде с 5-10% по-ниска. Той попита защо „онзи, който се обявява за собственик на „Дунарит“, не се е загрижил за това и не е пратил оферта, за да може предприятието да спечели. Проверка ще бъде направена и във ВМЗ – дали има техни патенти, които се ползват неправомерно от други предприятия, каза още Караниколов.", "date": "2017.09.20", "title": " Икономическият министър дава „Кинтекс“ на прокурор"}
{"url": "https://trud.bg/%d0%bf%d1%80%d0%b5%d1%81%d0%b5%d0%bb%d0%bd%d0%b8%d1%86%d0%b8%d1%82%d0%b5-%d0%b7%d0%b0%d0%be%d0%b1%d0%b8%d0%ba%d0%b0%d0%bb%d1%8f%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d1%80/", "text": "Румънските гранични полицаи заловиха в района на град Калафат 9 сирийци, опитали се да влязат нелегално в страната с помощта на български гражданин, след като преминали река Дунав с моторна лодка. Това е един от много случаи на арестувани мигранти, опитващи се да влязат в Европейския съюз през Румъния. Но най-много случаи има по морската граница на северната ни съседка, информира  . Около 500 мигранти от Близкия Изток са достигнали румънските брегове на Черно Море от Турция само за последния месец. Данните на румънската брегова охрана показват, че вероятно трафикантите се опитват да активират нов маршрут. В първите дни на септември румънската брегова охрана залавя лодка с 97 мигранти на борда, 36 от тях деца. Те са от иранска и иракска националност. Предишната вечер е засечена друга лодка, насочила се към румънски териториални води, този път със 120 души на борда. През последния месец подобни случаи стават почти ежедневие. „Смятаме, че основната причина за ръста на мигрантите, пресичащи Черно море е нарастващото напрежение между Европейския съюз и Турция, което направи мигрантския маршрут от Турция към Гърция по-труден. От друга страна, има ограда по унгарската граница, която затруднява и маршрутът през западните Балкани“, коментира Космин Барзан – директор на НПО в Румъния. Морските маршрути са най-смъртоносните от началото на бежанската криза. Между януари и юли 2017 година 2 224 мигранти са загинали в опит да пресекат Средиземно море, сочат данните на Международната организация по миграция. До момента няма загинали в опит да достигнат Румъния по вода, но черноморският маршрут е считан за много по-опасен от средиземноморския. Причината – климатичните условия в Черно море са много по-тежки, с много по-силни ветрове, което прави пътуването изключително опасно, особено ако е с малки лодки. Румъния е извън Шенген и страната остана почти незасегната от бежанската криза, но тази година се наблюдава ръст в мигрантския прилив. От началото на 2017-а 2800 души са заловени в опит нелегално да пресекат румънските граници. Цената на пътуването от турския до румънския бряг струва между 1 000 и 3 000 евро, твърдят от представителството на Международната организация за миграция в Румъния. Данните на българското вътрешно министерство показват, че няма заловени нелегални мигранти по морската ни граница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.20", "title": " Преселниците заобикалят България през Черно море, отиват в Румъния"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d1%80%d0%b8%d0%b2%d0%bb%d0%b5%d1%87%d0%b5-%d0%ba%d0%b0%d1%82%d0%be-%d0%be%d0%b1%d0%b2%d0%b8%d0%bd%d1%8f%d0%b5-13/", "text": "Районна прокуратура-Асеновград привлече като обвиняем по бързо производство и задържа 17-годишния циганин Атанас Георгиев за хулиганство и нанасяне на лека телесна повреда с дървен кол на учителя по английски език в Професионалната Селскостопанска гимназия в град Садово Антон Велков. Към момента са повдигнати обвинения на ученика от 12-и клас за хулиганство, извършено с особена дързост и цинизъм, и за нанасяне на лека телесна повреда на учител – престъпления по чл. 325, ал.2, вр. ал. 1 вр. чл. 63, ал. 1, т.4 от НК и чл. 131, ал.2, т.3 вр. чл. 130, ал. 1, вр. чл. 63, ал.1, т.4 от Наказателния кодекс. В хода на разследването е установено, че именно Атанас Георгиев е извършител на посочените престъпни посегателства. Обвиняемият Атанас Георгиев е задържан за срок от 72 часа с постановление на наблюдаващия прокурор, като предстои да бъде преценено дали ще бъде внесено искане в Районен съд – Асеновград за вземане спрямо него на най-тежката мярка за неотклонение „задържане под стража“. Разследващите от РУ на МВР-Асеновград са извършили разпити на установените по делото свидетели, назначени са съдебно-медицинска експертиза на пострадалия учител Антон Велков и съдебно-психиатрична експертиза на обвиняемия непълнолетен циганин. С протокол за доброволно предаване по делото като веществено доказателство е приобщен дървен кол, с който обвиняемият Атанас Георгиев е нанесъл удар на пострадалия. Делото ще бъде приключено в законноустановения срок за провеждане на бързо производство, декларираха от Районната прокуратура в Асеновград. От държавното обвинение уточниха, че засега не са повдигнати обвинения на останалите двама съучастници на Атанас Георгиев – Васил Георгиев и Емил Янев. Първоначалната информация бе, че те също са участвали в побоя, нанесен във вторник малко преди 12 часа на учителя по английски език Антон Велков в един от кабинетите на Професионалната селскостопанска гимназия в Садово, и също са му нанасяли удари с юмруци по главата. Преподавателят по езика на Шекспир си навлякъл гнева на мургавите гамени, след като се притекъл на помощ на своя колежка, на които триото „ученици” пречели да провежда нормално занятия. Свидетели на грозните сцени, разиграли се още на третия ден от началото на новата учебна година, станали и част от учениците. Някои от тях твърдят, че за да озапти развилнелия се Атанас, учителят го хванал за врата и най-вероятно точно това е отприщило агресията на циганина тийнейджър да грабне кола и да пребие с него преподавателя си по английски. Колежката на Антон Велков пък си навлякъл гнева на хулиганите с невинната си забележка да не вдигат шум в коридора и да не отварят безразборно вратите на класните стаи, където останалите учат. През следващата седмица педагогическият съвет в Професионалната селскостопанска гимназия в град Садово ще се събере на свое заседание, за да изключи 12-класника Атанас Георгиев и да реши съдбата на останалите бабаити от горните часове, които пречат на нормалното протичане на учебните часове. Според директора на основаната преди 134 години Селскостопанска гимназия Димитър Йорданов такъв сериозен инцидент никога досега не се е случвал в училището в Садово, в което той преподава вече повече от 30 години. Близо 90% от възпитаниците на гимназията са от ромски произход. Учителят по английски език Антон Велков е с хематом на челото, с комоцио и световъртеж след нанесените му удари с кол по главата. В момента той е в болнични, извадил си е медицинско и има голяма вероятност да заведе съдебен иск за нанесени му морални щети и телесна повреда срещу побойника циганин. След като битият учител бъде разпитан в следствието, ще стане ясно дали има замесени и други ученици в побоя освен задържаните трима, съобщи районният прокурор на Асеновград Калоян Димитров. След изтичане на 24-часовия полицейски арест двамата „ятаци” на Атанас Георгиев са освободени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.20", "title": " Прокуратурата привлече като обвиняем 12-класник от Селскостопанската гимназия в Садово за побой над учител\t\t\t"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%82%d0%b5-%d1%81%d0%be%d1%86%d0%b8%d0%b0%d0%bb%d0%b8%d1%81%d1%82%d0%b8-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0%d1%82-94/", "text": "С възпоменателни мероприятия в навечерието на 23 септември пловдивските социалисти ще отбележат 94 години от избухването на Септемврийското въстание през 1923 година. Първото събитие ще се състои 21 септември ( четвъртък) от 10.30 часа пред мемориалния комплекс в местността „Кемера”. Там на 27 септември 1923 г. без съд и присъда са разстреляни 11 видни пловдивчани. Сред тях са кметът на Пловдивската комуна Никола Гълъбов, юристът и близък съратник на Димитър Благоев, Васил Коларов и Георги Кирков Пенчо Савов, видният интелектуалец Степан Шахбазян, юристът с блестяща риторика Ангел Шишков, адвокатът Стоян Бояджиев, земеделецът Асен Игнатов, учителят Солмон Молохов, землемерът Костадин Гечев, Христо Витанов, Хенри Хершкович и Треньo Дoнчев. Тяхното дело ще припомни председателят на Градския съвет на БСП – Пловдив Красимир Трифонов. Тематично слово ще произнесе народният представител от гражданската квота на „БСП за България” професор Иво Христов. Същия ден от 13 часа ще започне пък поклонението пред паметника на загиналите антифашисти в парк „Акациева горичка” в Пловдив. Там на 23 септември преди 94 години с удари на прикладите и ругатни братята Чапликови заедно с инж. Патърчанов, Григор Сотиров и други техни другари са натоварени на злокобна камионетка, която спряла до тухларниците на Пещерско шосе, където без съд и присъда са разстреляни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.20", "title": " Пловдивските социалисти отбелязват 94 години от Антифашисткото въстание"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b8-3000-%d0%bb%d0%b2-%d0%b3%d0%bb%d0%be%d0%b1%d0%b0-%d0%b7%d0%b0-%d0%bc%d1%8a%d0%b6/", "text": "Съдът одобри постигнатото с Районна прокуратура – Севлиево споразумение с което 26-годишен мъж е осъден за държане на наркотици. Той е наказан с четири месеца лишаване от свобода при общ режим и глоба в полза на държавата в размер на 3000 лв. Сезгин М. /26/ се призна за виновен в това, че на 26 октомври миналата година в село Градница на ул.“Васил Левски“ е държал в спалнята в домът си метална кутия със суха растителна маса, която се оказала канабис с тегло 68.5 грама. В стопанска постройка на същият адрес пък била открита още марихуана с тегло 382.5 грама. Намерената дрога е на обща стойност 2706 лв. Освен наложеното наказание съдът е привел в изпълнение и присъда на Районен съд Севлиево, която е одобрено споразумение и подсъдимият е осъден за извършено престъпление по чл.343 б от НК на три месеца лишаване от свобода при общ режим. Споразумението има последици на влязла в сила присъда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.20", "title": " Четири месеца затвор и 3000 лв. глоба за мъж хванат с наркотици\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b3%d0%be%d1%86%d0%b5-%d0%b4%d0%b5%d0%bb%d1%87%d0%b5%d0%b2-%d0%bf%d0%be%d0%ba%d0%b0%d0%bd%d0%b8-%d0%b8%d0%bd%d0%b2%d0%b5%d1%81%d1%82%d0%b8%d1%82/", "text": "«Ние винаги сме подкрепяли и ще подкрепяме всеки чуждестранен инвеститор, който би искал да развива бизнес в община Гоце Делчев», общинското ръководство търси варианти за осигуряването на допълнителни инвестиции в областта на електрониката и високите технологии. Целта ни е да задържим в нашия район младите специалисти, които са с инженерно и техническо образование и те да се реализират в родното си място». Това каза кмета на Гоце Делчев Владимир Москов на среща с посланика на Южна Корея Шин Бу-нам, който гостува в града. На свой ред, посланикът на Република Корея заяви, че е събрал достатъчно информация и впечатления и ще обмисли реалните възможности за инвестиции в община Гоце Делчев.  По време на своята визита в града, Негово превъзходителство Шин Бу-нам разгледа Общинския исторически музей в Гоце Делчев, централната част на града и посети една от гимназиите. Срещата и посещението в община Гоце Делчев са опознавателни, като целта им е посланик Шин Бу-нам да се запознае с икономическата ситуация в района, с природните, културните и демографските дадености. По време на срещата си с ръководството на община Гоце Делчев, Негово превъзходителство изрази чудесните си впечатления от района. «Имате чудесна природа, разположението е прекрасно – между Родопите и Пирин, имате минерални извори, съвсем близо сте до Гърция и Банско, а това са много добри предпоставки за развитието на туризма в региона», каза посланикът на Република Корея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.20", "title": " Кметът на Гоце Делчев покани инвеститори от Южна Корея"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d1%89%d0%b5-%d1%81%d0%b5-%d1%81%d1%8a%d1%81%d1%82%d0%b5%d0%b7%d0%b0%d0%b2%d0%b0%d1%82-%d0%bf%d0%be-%d1%82%d0%b0%d0%b9%d0%bd%d0%be-%d0%bf%d0%b8%d1%81%d0%b0/", "text": "Първото състезание у нас по стеганография и криптография за ученици ще се проведе в Шуменския университет „Еп.Константин Преславски” в четвърътък. Музея на компютъра и лаборатория „Джон Атанасов” във Факултета по математика и информатика отварят врати за състезателите. Заявки за участие са подали 7 отбора от по трима души от средните училища „Панайот Волов”, „Сава Доброплодни” и Гимназията с преподаване на чужди езици „Н.Вапцаров” в Шумен.  Задачите в състезанието представляват последователност от забавни загадки, чиито отговори водят до финалния отговор. В тях по увлекателен начин са демонстрирани част от базовите криптографски и стеганографски методи за скриване на информация. Всеки от участниците ще получи сертификат, а класиралите се на първите три места медали и предметни награди.  Състезанието е част от програмата на Международния семинар по информационна сигурност ШУСТЕГ 2017. Неговото трето издание стартира също в четвъртък, а темата му е „Скриване на информация в он-лайн социалните мрежи (OSN)”.", "date": "2017.09.20", "title": " Ученици ще се състезават по тайно писане"}
{"url": "https://trud.bg/%d0%be%d0%b1%d0%b5%d0%b7%d1%89%d0%b5%d1%82%d1%8f%d0%b2%d0%b0%d1%82-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d1%86%d0%b8-%d0%bd%d0%b0-%d0%bf%d1%87%d0%b5%d0%bb%d0%b8%d0%bd-%d0%bd%d0%b0/", "text": "Стопаните на нападнатия от мечка пчелин в района на ловно стопанство Женда ще бъдат обещетени по пазарни цени, съобщиха от екоинспекцията в Хасково пред  Р. Пчелинът от 20 кошера е разположен в местността Дженда балкан в землището на чернооченското село Соколите. При проверката на екоинспекторите са открити следи от две мечки, вероятно е майка с малко. Установено е, че са унищожени 12 кошера и 240 кг мед. От началото на годината това е трети сигнал за нанесени щети от мечка. Другите два случая са с умъртвени телета в родопските села Мурга и Пресека.", "date": "2017.09.20", "title": " Обезщетяват собственици на пчелин, нападнат от мечки"}
{"url": "https://trud.bg/%d0%ba%d0%bb%d1%83%d0%b1%d0%be%d0%b2%d0%b5%d1%82%d0%b5-%d0%bf%d0%be-%d0%b8%d0%bd%d1%82%d0%b5%d1%80%d0%b5%d1%81%d0%b8-%d1%81%d0%b5-%d1%81%d0%b4%d0%be%d0%b1%d0%b8%d1%85%d0%b0-%d1%81-%d1%82%d0%b5%d1%85/", "text": "СУ „Цветан Радославов“ и ОУ “ Филип Сакелариевич“ в Свищов получиха техника и апаратура, народни носии и спортни екипи, като част от проекта „Да успеем всички заедно“, който се реализира по инициатива и съвместно с община Свищов. Проектът на стойност 763 734.52 лв. е за срок от 24 месеца и предвижда работа за интеграцията на 531 деца и приблизително същия брой родители. Целта на дейността е да укрепи връзката между семейството и училището и да мотивира учениците, на възраст от 7 до 19 години, за образователни постижения, и техните родители за участие в образователния процес. В изпълнението на целта са ангажирани психолози, социални работници и медиатори, които работят с децата и семействата. Предвидените дейности по проекта целят да помогнат на учениците от етническите малцинства, съвместно с връстниците си, да се изградят като пълноценни граждани и да постигнат успешна професионална, социална и личностна реализация. Тази цел ще бъде постигната чрез различни допълнителни учебни и клубни дейности, учебни пътувания, работа с родители и допълване на образователни и интеграционни стратегии на ниво училище и община. Директорите на двете училища с радост приеха новата техника и оборудване за клубовете по интереси, като не пропуснаха да благодарят на общинското ръководство за ползотворната съвместна работа. Децата изразиха своята радост чрез добре подготвени музикални и танцови програми, по време на които демонстрираха част от получените нови народни носии и спортни екипи. Кметът Генчо Генчев благодари на екипите по проекта и на организация „Нова възможност“ за добре свършената работа, а на децата пожела да пазят новите придобивки и да ги използват за трупане на нови знания в училищните дейности и извънкласни занимания. Той подчерта, че това е един уникален проект, който обогатява общата култура на децата, приобщава ги към социалните норми и образователния процес, формирайки широк мироглед у тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.20", "title": " Клубовете по интереси се сдобиха с техника и апаратура, народни носии и спортни екипи"}
{"url": "https://trud.bg/%d0%bc%d0%be%d0%bd%d1%82%d0%b8%d1%80%d0%b0%d1%82-%d0%bd%d0%be%d0%b2%d0%b8-%d0%bf%d1%80%d0%be%d0%b6%d0%b5%d0%ba%d1%82%d0%be%d1%80%d0%b8-%d0%bd%d0%b0%d0%b4-%d1%81%d1%82%d0%b0%d0%b4%d0%b8%d0%be%d0%bd/", "text": "Започна монтирането на новите 168 прожектора над стадион „Ивайло“. Върху всеки от четирите стълба ще бъдат поставени по 42 осветителни тела, които са енергоспестяващи. Дейностите представляват втори етап от основния ремонт на осветлението на спортния комплекс, като ще бъдат подменени и ел-таблата. Прожекторите ще бъдат захранвани симетрично от две трафомашини, които също ще са с ново оборудване. Реконструкцията на осветлението на стадион „Ивайло“ е финансирана от Министерството на младежта и спорта и е резултат от конструктивни разговори, проведени между кмета на старопрестолния град Даниел Панов и спортния министър Красен Кралев. Изпълнител на дейностите е фирма „ХИТ“ ООД, която спечели обявената от министерството обществена поръчка. По време на първия етап от работата бяха премахнати досегашната инсталация и останалото старо оборудване, корозирало покритие на мачтите, а стълбовете бяха боядисани с два слоя нова боя. Още при предварителните проверки се оказа, че състоянието им е много добро. Не бяха констатирани дефекти нито по метала, нито по връзките между отделните конструктивни елементи.", "date": "2017.09.20", "title": " Монтират нови прожектори над стадион „Ивайло“ в Търново"}
{"url": "https://trud.bg/%d0%bc%d0%b5%d1%81%d0%b8-%d1%81%d1%87%d1%83%d0%bf%d0%b8-%d1%81%d0%be%d0%b1%d1%81%d1%82%d0%b2%d0%b5%d0%bd-%d1%80%d0%b5%d0%ba%d0%be%d1%80%d0%b4/", "text": "Нищо ново в Примера дивисон. Лионел Меси подобри пореден рекорд. Този път свой собствен. Аржентинецът реализира 4 попадения при успеха над „Ейбар“ с 6:1 в срещата от 5 кръг на Примера дивисион и вече има 9 гола за първенство. По този начин мегазвездата на „каталунците“ подобри собственото си постижение от сезон 2011/12, когато след първите 5 мача в Испания бе опънал противниковата мрежа 8 пъти. По този начин 30-годишният играч направи най-силният си старт в своята кариера на „Камп Ноу“, а неговият тим продължава безпогрешното си представяне с 5 победи от 5 мача.  Освен това Меси дръпна с 9 гола в негласната надпревара с Кристиано Роналдо от „Реал“ (Мадрид) за голмайстор на Ла Лига. Причината за голямата преднина на аржентинеца е тежкото наказание от 5 срещи, което изтърпя европейският шампион с Португалия от 2016. То изтече през уикенда и снощи Кристиано се завърна в игра за „белия балет“ в срещата от междинния кръг с „Бетис“. „Ейбар“ е смел отбор – призна след убедителният успех Ернесто Валверде, треньор на „Барселона“. – Резултатът е голям, но в действителност не беше толкова лесно.“  Наставникът призна, че Лионел Меси е най-интелигентният футболист, който някога е тренирал.", "date": "2017.09.20", "title": " Меси счупи собствен рекорд"}
{"url": "https://trud.bg/%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%b2%d0%bc%d0%b7-%d1%81%d0%be%d0%bf%d0%be%d1%82-%d0%b8%d0%b7%d0%bb%d1%8f%d0%b7%d0%be%d1%85%d0%b0-%d0%bd%d0%b0-%d0%bf%d1%80%d0%be/", "text": "Служителите на ВМЗ Сопот излязоха на пореден протест. Те се обявиха в подкрепа на правителството и за отпадане на посредниците по сделките, предаде Канал 3. ”ВМЗ винаги е успявало да пребъде, благодарение на ръководството, адекватната политика на държавата и упоритостта на работещите в предприятието”, чу се в декларация, прочетена от работниците във военния завод. ”Посредниците отклоняват голяма част от печалбата на предприятията. Ако тези пари се върнат вътре в предприятието, могат да бъдат инвестирани в подобряването на условията на труд и най-вече в обучаването на нови кадри. Защо трябва да се източват пари, чрез посредници, които винаги”, коментираха още протестиращите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.20", "title": " Служители на ВМЗ-Сопот излязоха на протест в защита на правителството\t\t\t"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%b7%d0%b0-%d0%b4%d0%b2%d0%b0%d0%b4%d0%b5%d1%81%d0%b5%d1%82-%d0%b8-%d1%81%d0%b5%d0%b4%d0%bc/", "text": "Рецидивист с 26 предишни присъди бе наказан от Добричкия окръжен съд с 2 г. лишаване от свобода при първоначален строг режим и глоба от 100 лв. заради кражба и източване на пари от чужда дебитна карта. 45-годишният Георги К. от Игнатиево извършил поредния си набег на 15 октомври миналата година. Влязъл в магазин за промишлени стоки на кооперативния пазар в Добрич и подлъгал продавача, че иска да си купи газов котлон. Докато търговецът показвал стоката, апашът ловко му задигнал портфейла, в който имало 300 лв. и две дебитни карти. На гърба им били залепени стикери с пин-кодовете и така престъпникът лесно изтеглил 350 лв. от двете сметки. Разкрили го след преглед на записите от охранителните камери в района. Пред съда опасният рецидивист си призна вината и така си спечели намаление на наказанието с 1/3. В момента той пак е зад решетките по влязла в сила присъда от 20 май на Старозагорския районен съд. Добричките магистратите постановиха Георги да възстанови щетите от 660 лв. на пострадалия търговец. Решението им подлежи на обжалване в 15-дневен срок пред Апелативния съд във Варна.", "date": "2017.09.20", "title": " Осъдиха рецидивист за двадесет и седми път"}
