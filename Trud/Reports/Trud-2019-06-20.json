{"url": "https://trud.bg/%d1%82%d1%80%d1%8a%d0%bc%d0%bf-%d0%bd%d0%b5-%d0%bc%d0%b8-%d1%81%d0%b5-%d0%b2%d1%8f%d1%80%d0%b2%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%8f%d1%82-%d0%b4%d1%80%d0%be/", "text": "„Имам усещането, че това е била грешка, допусната от някой, който не е трябвало (да вземе това решение). Не ми се вярва дронът да е бил свален умишлено“, каза Тръмп в Овалния кабинет в Белия дом,  Президентът на САЩ Доналд Тръмп отговори днес уклончиво на въпрос дали страната му ще удари Иран, след като той свали американски дрон. „Скоро ще разберете“, заяви пред репортери Тръмп, цитиран от Ройтерс.  Президентът на САЩ допусна възможността американският безпилотен летателен апарат да е бил свален в резултат на човешка грешка, предаде Франс прес. Той предположи, че въпросният човек от иранските въоръжени сили е бил „небрежен и глупав“, съобщи ДПА, цитирана от БТА. Ако в летателния апарат обаче имаше американски военнослужещ, това щеше да е „голяма, голяма разлика“, подчерта в същото време Тръмп. Думите му изглежда сигнализират, че няма да има непосредствен американски отговор на инцидента, отбелязва Асошиейтед прес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Тръмп: Не ми се вярва американският дрон да е бил свален умишлено"}
{"url": "https://trud.bg/%d1%81%d0%be-%d1%81%d0%bf%d0%b5%d1%87%d0%b5%d0%bb%d0%b8-%d0%b4%d0%b5%d0%bb%d0%be%d1%82%d0%be-%d0%ba%d0%b0%d0%bf%d0%b8%d1%82%d0%be%d0%bb%d0%b8%d1%8f/", "text": "В сряда излезе резултатът на първа инстанция от делото за освобождаване от автокъща „Капитолия” на терена в Борисовата градина, припомни столичният кмет Йорданка Фандъкова. Теренът там е общински, но сградата е частна. „Преди 2 г. назначих проверка на обектите в Борисовата градина, която ни даде възможност да възложа на „Софийски имоти” да освободят четири обекта сред които „Капитолия”, „Маймунарника” и „Веселото село”. Има съпротива от ползвателите”, каза Фандъкова. „Капитолия” обжалва искането на „Софийски имоти” да освободи терена, и след като загуби на първа инстанция вероятно ще обжалва отново, предполага кметът.", "date": "2019.06.20", "title": " СО спечели делото „Капитолия”"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d1%87%d0%b5%d1%82%d0%b0%d1%82-%d0%bf%d0%be%d0%b2%d0%b5%d1%87%d0%b5-%d0%b2%d0%b5%d1%81%d1%82%d0%bd%d0%b8%d1%86%d0%b8/", "text": "Издадени са 8650 книги, с 226 по-малко спрямо 2017 г.  Българите четат повече вестници, отчете Националният статистически институт. Миналата година у нас са били издавани 239 вестника с годишен тираж от малко над 216 млн. броя, като той е нараснал с 20 хил. или с 10,1%. В същото време издаваните у нас вестници са били с 6 по-малко спрямо година по-рано. Почти половината са били издавани в София, показва още статистиката. Сред издаваните вестници миналата година най-много са били седмичниците – 101, или 42,3% от заглавията на всички издавани вестници. Вестниците, излизащи по-малко от един път седмично, са били 89, или 37,2%, с тираж от 2,8 млн. броя. Само 37 от издаваните през 2018 г. вестници са били ежедневници (15,5%) с тираж от 131 млн. броя. През 2018 г. са издадени 8650 книги с тираж от малко над 9 млн. броя. В сравнение с предходната година броят на издадените книги и брошури е намалял с 226 (2,2%), но средният тираж е нараснал почти двойно – от 666 на 1144, или със 71,7%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Българите четат повече вестници\t"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%ba%d0%be%d0%b2%d0%b0%d1%87%d0%b5%d0%b2-%d0%b8%d0%bc%d0%b0-%d0%bd%d0%b5%d0%b3%d0%bb%d0%b0%d1%81%d0%bd%d0%b0-%d0%ba%d0%be%d0%b0%d0%bb%d0%b8%d1%86%d0%b8%d1%8f/", "text": "„Пазарлъците вървят. Няма разбирателство и май има негласна коалиция всички срещу ЕНП за това да не се спазва принципа на водещия кандидат“, коментира пред   Андрей Ковачев – евродепутат от ГЕРБ. Според него би трябвало да има пакетно решение за всички позиции в ЕС, включително за това кой да оглави парламента и Съвета, за Комисията, за еврозоната и дори за европейската банка. Лидерите от ЕС обсъждат тази вечер в Брюксел попълването на висши постове в Европейския съюз, включително и следващия председател на Европейската комисия. „Двете български партии, които са в ЕНП, ще гласуват за Манфред Вебер. Цялата група на ЕНП стои зад Вебер“, категоричен беше Андрей Ковачев. В договорите е записано, че Европейския съвет номинира председателя на ЕК, вземайки предвид резултатите от изборите за европейски парламент, обясни още българския евродепутат. Той посочи, че ще има извънреден Европейски съвет на 30 юни, ако тази вечер лидерите на ЕС не постигнат съгласие за постовете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Андрей Ковачев: Има негласна коалиция за това да не се спазва принципът на водещия кандидат за председател на ЕК"}
{"url": "https://trud.bg/%d1%81%d0%b0%d1%83%d0%b4%d0%b8%d1%82%d1%81%d0%ba%d0%b0-%d0%b0%d1%80%d0%b0%d0%b1%d0%b8%d1%8f-%d0%b8-%d0%ba%d1%83%d0%b1%d0%b0-%d0%b2%d0%b5%d1%87%d0%b5-%d1%81%d0%b0-%d0%b2-%d1%87%d0%b5%d1%80%d0%bd%d0%b8/", "text": "Съединените щати включиха Саудитска Арабия и Куба в черния си списък на страните, които не правят достатъчно за справяне с трафика на хора – нещо, което може да доведе до санкции, предаде Франс прес, цитирана от БТА. В годишния си доклад Държавният департамент на САЩ критикува американския съюзник Саудитска Арабия за широко разпространени нарушения спрямо чуждестранните работници и обвинява Куба в трафик посредством програмата й за изпращане на лекари зад граница. Китай, Северна Корея, Русия и Венецуела са сред страните, които остават в дъното на класацията  „Ако вие не се противопоставите на трафика, Америка ще се противопостави на вас“, заяви държавният секретар Майк Помпейо, представяйки доклада заедно с Иванка Тръмп, дъщеря и съветничка на президента Доналд Тръмп. Включването в списъка означава, че САЩ могат да ограничат помощта или да оттеглят подкрепата си за дадена страна в институции като Международния валутен фонд, отбелязва Франс прес. Помпейо каза, че въз основа на тази класация, свързана с трафика на хора, миналата година Вашингтон е взел мерки срещу 22 държави. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Саудитска Арабия и Куба вече са в черния списък на САЩ за трафика на хора"}
{"url": "https://trud.bg/%d1%84%d0%b5%d0%bb%d0%b8%d1%81%d0%b8%d0%b0%d0%bd%d0%be-%d0%bb%d0%be%d0%bf%d0%b5%d1%81-%d0%b2%d0%b8%d0%bd%d0%b0%d0%b3%d0%b8-%d1%81%d1%8a%d0%bc-%d0%b2%d1%8f%d1%80%d0%b2%d0%b0%d0%bb-%d0%b2%d1%8a%d0%b2/", "text": "Испанският тенисист Фелисиано Лопес отрече яростно твърденията, че е бил част от схема за манипулиране на резултати. Името на 37-годишния ветеран се завъртя в скандала с бившите футболисти Карлос Аранда и Раул Браво, които ръководели синдикат, уреждащ мачове с цел залози.  „Аз и Марк Лопес, който също беше споменат в случая, веднага се свързахме с Отдела за чистота на тениса и предложихме пълно съдействие – заяви Фелисиано. – Оказа се, че въпросният мач дори не е бил сред разследваните от тях. Винаги съм вярвал във феърплея и се чувствам длъжен да отговоря на тези слухове.“", "date": "2019.06.20", "title": " Фелисиано Лопес: Винаги съм вярвал във феърплея"}
{"url": "https://trud.bg/%d1%80%d1%83%d1%81%d0%b8%d1%8f-%d0%b1%d0%b5%d0%b7-%d0%b2%d0%be%d0%bb%d0%ba%d0%be%d0%b2-%d0%b8-%d0%ba%d0%bb%d1%8e%d0%ba%d0%b0-%d1%81%d1%80%d0%b5%d1%89%d1%83-%d0%bd%d0%b0%d1%88%d0%b8%d1%82%d0%b5/", "text": "Действащият шампион във волейболната Лига на нациите Русия даде почивка на две от звездите си преди срещите от група 16 в Куияба (Бразилия), където ще играе и с българския национален отбор. Сборная няма да разчита на посрещачите Дмитрий Волков и Егор Клюка, а също и на централния блокировач Иля Власов. Тримата получиха почивка от треньора Туомас Самелвуо, а на тяхно място в състава влизат Антон Семишев и Кирил Урсов. Волков и Клюка ще се завърнат в тима направо за финалната шестица в Чикаго през юли.  Руснаците явно са напълно уверени в попадането си сред най-добрите 5 тима, въпреки че в момента са 4-и в класирането с 20 точки от 7 победи и 2 загуби. В Куияба Сборная ще мери сили с домакините, България и Германия.", "date": "2019.06.20", "title": " Русия без Волков и Клюка срещу нашите"}
{"url": "https://trud.bg/%d0%bb%d1%8a%d0%b2%d0%b8%d1%86%d0%b8%d1%82%d0%b5-%d0%be%d1%81%d1%82%d0%b0%d0%bd%d0%b0%d1%85%d0%b0-%d0%bf%d0%be%d1%81%d0%bb%d0%b5%d0%b4%d0%bd%d0%b8-%d0%b2-%d0%bb%d0%b8%d0%b3%d0%b0/", "text": "Женският национален отбор по волейбол остана на последното 16-о място след първата фаза на Лигата на нациите. Момичетата на селекционера Иван Петков събраха 7 точки след 2 победи и 13 загуби, с което загубиха мястото си в елита.  Точка на участието на „лъвиците“ сложи загубата с 0:3 (-21, -20, -13) от Германия в последния мач от група 18 в Нинбо (Китай). Гергана Димитрова бе най-резултатна от българките с 11 точки, а Силвана Чаушева добави 10 т. Националките обаче в нито един момент не успяха да се противопоставят на германнките, от които над всички бяха Луиза Липман и Неле Барбер с по 12 т.  „Поздравления на Германия за победата, но това беше може би най-слабият ни мач – заяви Петков. – Определено съм ядосан. Но продължаваме подготовката за олимпийската квалификация.“", "date": "2019.06.20", "title": " „Лъвиците“ останаха последни в Лигата на нациите"}
{"url": "https://trud.bg/%d0%b0%d1%81%d0%be%d1%86%d0%b8%d0%b0%d1%86%d0%b8%d1%8f-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be-%d1%87%d0%b5%d1%80%d0%bd%d0%be%d0%bc%d0%be%d1%80%d0%b8%d0%b5-%d0%b7/", "text": "Група неправителствени организации внесе в канцеларията на президентството, своя позиция – писмо и около 100 страници доказателствен материал, в която настоява държавния глава да не налага вето на приетия на 13 юни 2019 г. от Народното събрание Закон за устройство на Черноморското крайбрежие. „Повод да се обърнем към Вас по отношение на този закон е създадената в медиите невярна информация за новоприетите текстове в ЗУЧК от привърженици на „Демократична България”, които практикуват нерегламентирано къмпингуване – бивакуване, върху имоти публична държавна собственост“, пишат вносителите. Публикуваме пълния текст без редакция: УВАЖАЕМИ ГОСПОДИН ПРЕЗИДЕНТ НА РЕПУБЛИКА БЪЛГАРИЯ, На 13 юни 2019 г. 44-ото Народното събрание на Република България, прие изменения и допълнения в Закона за Устройство на Черноморското Крайбрежие (ЗУЧК). Повод да се обърнем към Вас по отношение на този закон е създадената в медиите невярна информация за новоприетите текстове в ЗУЧК от привърженици на „Демократична България”, които практикуват нерегламентирано къмпингуване – бивакуване, върху имоти публична държавна собственост – плажове; имоти от държавен горски фонд без разрешение за устройване на биваци, незаконно изсичане на дървесни видове и при неспазване на изискванията за пожарна безопасност в летния сезон; имоти общинска собственост без разрешение от общинските кметове; имоти собственост на физически и юридически лица, без искане на разрешение от собственика им и дори без неговото информиране. От публично оповестени искания на тази група хора до Вас, за налагане на отлагателно вето, разбираме, че тя се опитва да Ви подведе:  1. Те умишлено поставят акцент върху фалшивата информация, че има „наливане на бетон върху плажната ивица“. Ако е имало наливане на бетон върху плажовете, то е било преди 10-на години. Тогава тези хора не протестираха, защото тогава изградените дискотеки върху плажната ивица на Слънчев Бряг се ползват както преди, така и сега от същите хора. Плажовете са изключителна държавна собственост. Върху тях е забранено всякакво „наливане на бетон“. Ние сме категорично против наливане на бетон върху плажовете! Нямаме данни нито от наши наблюдения, нито от държавни институции, нито от министъра на туризма (която управлява плажовете), нито от медиите да има наливане на бетон върху плажовете. Понякога в медиите излизат фалшиви новини, че се налива бетон върху плажната ивица. Тези „новини“ се харчат от обществото. Медиите са търговски дружества и имат необходимост да си продадат стоката. „Природозащитниците“ пък получават безплатен медиен PR. След проверка на терен от компетентни органи се оказва, че става въпрос за извършване на СМР в урбанизиран имот, който има съответните строителни книжа. Прилагаме извадка от кадастралната карта на плажна ивица – морски плаж „Лозенец-Кумкашла“ (Корал) (Приложение № 1). В нея е записано: вид собственост – изключителна държавна собственост, вид територия – защитена, начин на трайно ползване – крайбрежна плажна ивица. От предоставения документ става категорично ясно, че по никакъв начин не е възможно да се осъществи наливане на бетон. Разпоредбите в ЗУТ са категорични и ясни за санкциите, които се налагат върху извършителя на незаконния строеж, ако някой извършва такъв и отстраняването на незаконния строеж е за сметка на извършителя. Отделно от това, в наказателния кодекс има разпоредби, които квалифицират самооправството (наливане на бетон по плажната ивица от трети лица), като престъпление. Няма оповестени случаи държавата да си е позволила да излива бетон върху плажната ивица, която е изключително нейна собственост. От изложените до тук доказателства става ясно, че „природозащитниците“ от „Демократична България“ Ви подвеждат, че има наливане на бетон върху плажната ивица, и че ЗУЧК е компетентен да регламентира издаването или неиздаването на строителни книжа за СМР. Специалният закон за тази дейност е ЗУТ. На 13.06.2019 г. бяха направени промени в ЗУЧК, а не в ЗУТ. 2. Приетите промени в ЗУЧК са във връзка с ползването на плажните ивици, което е компетентност на ЗУЧК. По тази тема приетите промени повишават опазването на плажната ивица и дюните в тях, и регламентират плажната ивица, като място за плажуване, а не като място за паркиране или обсебване на плажове от група „природозащитници“ за живеене през целия летен сезон, чрез устройване на катуни върху тях. Плажните ивици са собственост на целия български народ, а не на една шепа привърженици на „Демократична България“. 3. Приетите промени в ЗУЧК, като устройствен закон по Черноморието, дават възможност за реализиране на бизнес проекти от микро и малки предприятия, физически лица, НПО, държава или община. Това е временно организиране на места за разполагане на палатки, кемпери или каравани. Тази промяна е направена за да удовлетвори исканията на „природозащитниците“ от „Демократична България“, които в момента са се обърнали към Вас да наложите отлагателно вето на това, което искат. Това си е според нас двуличие и ползване на президентската институция, като безплатен инструмент за правене на техен политически PR. 4. В техните искания умишлено се объркват въпросите за регламентиране на дивокъмпингуването – предмет на промени в този закон и въпроси от обхвата на ЗУТ и специализираните закони за опазване на природата – ЗБР, ЗЗТ и ЗООС. 5. В техните искания, те умишлено спестяват на българското общество, че съществуващият днес единствено в Р. България незаконен феномен дивокъмпингуване, нарушава следните нормативни актове: Хартата за правата в ЕС; Конституция на Р. България; Директива 92/43/ЕИО НА СЪВЕТА за опазване на естествените местообитания и на дивата флора и фауна; Директива 2009/147/ЕО на Европейския съвет и парламента и на Съвета относно опазването на дивите птици; Закон за горите; Закон за опазване на земеделските земи; Правилник за прилагане на ЗОЗЗ; Закон за защитените територии; Закон за биологичното разнообразие; Закон за държавната собственост; Закон за общинската собственост; Закон за собствеността и ползването на земеделските земи; Закон за устройство на територията и Закон за гражданската регистрация (Приложение 2) . УВАЖАЕМИ ГОСПОДИН ПРЕЗИДЕНТ НА РЕПУБЛИКА БЪЛГАРИЯ, Ние сме сигурни, че фалшивите новини, откровените лъжи, умишленото объркване, кой закон за какво е компетентен и опитите за правене на политически PR върху гърба за президентската институция няма да Ви подведат и Вие няма да наложите отлагателно вето на приетите промени в ЗУЧК. Ние не вярваме, че Вие искате да продължат бъдат нарушавани законите и Конституцията на страната ни, както и международни актове по които Р. България е страна, без нарушителите да бъдат санкционирани чрез административно-наказателни санкции. Президентството е сериозна и отговорна институция на Република България и вярваме, че тя ще подходи адекватно на своята сериозност и отговорност и няма да се превърне в евтина популистка жълта медия, собственост на авантаджии. Основното действие на чл. 10а, 17а, 24в и 30 от ЗУЧК е предотвратяване на екологична катастрофа по българското Черноморие, предизвикана от стотици тонове отпадъци и десетки тонове необработена фекална маса оставени от дивокъмпингуващите, да се намали риска от пожари, да се преустанови несправедливото разходване на публични средства, да се защити собствеността – конституционно задължение на държавата. Прилагаме снимков материал (Приложение 3)  Ние Ви предоставяме доказателства, защо не трябва да налагате отлагателно вето на приетия на 13.06.2019 г. ЗИД на ЗУЧК: 1. Приетия нов текст на Чл. 10а в ЗУЧК е:  „§2. Чл. 10а. (1) В зона „А“ и в зона „Б“ извън територията на морските плажове, пясъчните дюни и категоризираните къмпинги в поземлени имоти или части от тях, собственост на държавата, на общините, на частни физически или юридически лица, попадащи в горски територии или в земеделски земи, както и в незастроени имоти, включени в границите на урбанизирани територии, без промяна на предназначението им могат да се обособяват места за временно разполагане на палатки, кемпери или каравани. (2) Местата по ал. 1 не се категоризират като къмпинги по смисъла на Закона за туризма. В тях се разрешава поставянето само на обекти по чл. 153, ал. 1, т. 5 от Закона за горите – архитектурни елементи за обслужване на отдиха и туризма без търговско предназначение като: кътове за отдих, беседки, заслони, пейки, маси, информационни табла, чешми, дървени огради, скари и други, които не представляват строителство по смисъла на Закона за горите и на Закона за устройство на територията. (3) Условията и редът за определяне на местата по ал. 1, правилата и нормативите за устройването и ползването им, както и за престоя в тях, се определят с наредба на министъра на регионалното развитие и благоустройството, министъра на земеделието, храните и горите, министъра на околната среда и водите и министъра на туризма. (4) Местата по ал. 1 не могат да попадат в границите на защитени територии от категориите по чл. 5, т. 1, 3, 4 и 6 от Закона за защитените територии.“ След прочитането на член 10а, става ясно, че:  Създават се условия за нискобюджетни бизнес инициативи с равнопоставеност на собствениците – физически и юридически лица; Община; Държава.  Създава се условие за обособяване на места за къмпингуване, които напълно удовлетворяват изискванията на тези, които в момента са против промените. Гарантирано е опазването на околната среда и биоразнообразието, чрез:  Включването на компетентния министър – министъра на околната среда и водите в екипа, който ще изготви и приеме наредбата.  Съществуването на текст в член 10а, който забранява създаването на къмпинги с облекчен режим в защитени територии по смисъла на Закона за защитените територии. Гарантира се опазването на земеделската земя и горския фонд, чрез включването на компетентния министър – министъра на земеделието, храните и горите в екипа, който ще изготви и приеме наредбата. Гарантира се правилното устройство на територията в зона „А“ и „Б“ по смисъла на ЗУЧК, чрез включването на компетентния министър – министъра на регионалното развитие и благоустройството в екипа, който ще изготви и приеме наредбата. Включването на министър Ангелкова в екипа, който ще изготви и приеме наредбата гарантира развитието на новата туристическа услуга, която се предлага чрез промените в ЗУЧК – обособяване на места за временно разполагане на палатки, кемпери или каравани. Недоволството на „градската десница” от София, е най-вече срещу разпоредбите на член 24в, а именно:  „§9. Чл. 24в. (1) Който постави палатка, шатра или паркира кемпер или каравана в чужд неурегулиран поземлен имот в зона „А“ или в зона “Б“ извън местата, определени по реда на чл. 10а, се наказва с глоба от 500 до 1000лв., ако не подлежи на по-тежко наказание. Когато нарушението е извършено повторно, наказанието е глоба от 1500 до 3000 лв.  (2) Който устройва места за разполагане на палатки, кемпери или каравани в нарушение на разпоредбите на чл. 10а, се наказва с глоба от 2000 до 5000 лв. или с имуществена санкция от 10000 до 20000 лв., ако не подлежи на по-тежко наказание. Когато нарушението е извършено повторно, наказанието е глоба от 6000 до 10000 лв. или имуществена санкция от 12000 до 60000 лв.“ Подкрепяме приетите текстове в чл. 24в защото: Налагане на административно-наказателни мерки към осъществяващите замърсяване; унищожаващите дървесни видове, чрез палене на огньове; ползващите нерегламентирано чужда собственост и създаване на нелоялна конкуренция на изградените и действащи къмпинги в страните членки е нормална законодателна мярка и съществува в тяхното законодателство. „§ 4. В чл. 17а се правят следните изменения и допълнения:  1. Създава се нова ал. 2:  „(2) Забранява се поставянето на шатри и палатки, както и преминаването, паркирането и престоят на превозни средства, ремаркета и полуремаркета върху подвижни (бели) дюни, неподвижни дюни с тревна растителност (сиви дюни) и облесени дюни, попадащи в границите на зона „А“, зона „Б“ или в урбанизираните територии на населените места след границите на зона „А“, освен в случаите на разрешено строителство по ал. 1.“  2. Създава се ал. 3:  „(3) Забраната за преминаване, паркиране и престой на превозни средства, ремаркета и полуремаркета по ал. 2 не се отнася до случаите на извършване на аварийно-спасителна дейност на територията на морския плаж.“  3. Досегашната ал. 2 става ал. 4.“  Подкрепяме приетите текстове в чл. 17а защото: Тези разпоредби опазват морски плажове, защитените територии и намиращите се в тях природни местообитания на дюни. „§ 11. Създават се чл. 26 – 37:…  Чл. 30. (1) Който в нарушение на закона постави преместваеми обекти и съоръжения върху подвижни (бели) дюни, неподвижни дюни с тревна растителност (сиви дюни) и облесени дюни, попадащи в границите на зона „А“, зона „Б“ или в урбанизираните територии на населените места след границите на зона „А“, ако по друг закон не е предвидено по-тежко наказание, се наказва с глоба от 2000 до 5000 лв. или с имуществена санкция от 3000 до 10 000 лв.“  (2) Който в нарушение на закона постави шатра, палатка, навес, заслон или друг вид съоръжение върху подвижни (бели) дюни, неподвижни дюни с тревна растителност (сиви дюни) и облесени дюни, попадащи в границите на зона „А“, зона „Б“ или в урбанизираните територии на населените места след границите на зона „А“, ако по друг закон не е предвидено по-тежко наказание, се наказва с глоба от 500 до 1000 лв. или с имуществена санкция от 1000 до 3000 лв.  (3) Който в нарушение на закона премине или спре превозно средство за престой или за паркиране върху подвижни (бели) дюни, неподвижни дюни с тревна растителност (сиви дюни) и облесени дюни, попадащи в границите на зона „А“, зона „Б“ или в урбанизираните територии на населените места след границите на зона „А“, ако по друг закон не е предвидено по-тежко наказание, се наказва с глоба от 1000 до 3000 лв. или с имуществена санкция от 3000 до 5000 лв.  (4) Когато нарушението по ал. 1 е извършено повторно, наказанието е глоба от 3000 до 6000 лв. или имуществена санкция от 5000 до 20 000 лв.  (5) Когато нарушението по ал. 2 и 3 е извършено повторно, наказанието е глоба от 1000 до 3000 лв. или имуществена санкция от 5000 до 10 000 лв.  Подкрепяме приетите текстове в чл. 30 защото:  Опазват местообитанията на дюните. Прецизирането на видовете нарушения осъществявани върху обекта на защита и налагането на различни по тежест административно наказателни санкции е правилно законодателно решение. 2. Защо по медиите беше създадена изкуствена истерия против промените в ЗУЧК, чрез фалшиви новини?  Част от журналистите и самоопределилите се за „природозащитници” ползват това безплатно летуване на територията на плажове, чужди имоти, разпъват палатки върху дюни и паркират джипове, кемпери и каравани върху плажове, дюни и в чужди имоти, не заплащат туристическа такса, не заплащат разходите за сметосъбиране, сметоизвозване и обработка на отпадъка. Не заплащат на собственика обезщетение за ползване на неговия имот и т.н.;  Членове и симпатизанти на лидери от „Демократична България”, които веднъж са „природозащитници” друг път са „алтернативи туристи” или „градска десница” или „общественици” или „политици” стимулират чрез фалшиви изявления, хората да извършват безплатна почивка, ощетяваща собственика, общинските бюджети и държавната хазна. Това осигурява електорат, чрез безплатно ползване на обществени блага, обществени услуги и е в ущърб на отделни физически лица. Това е политически прийом, който се използва от недобросъвестни политици спрямо други електорални групи и днес. 3. Приетият закон не противоречи на Конституцията:  Съобразен е с чл. 18, ал.1. Нещо повече, новоприетите текстове в ЗУЧК, ограничават възможността за нерегламентирано използване на изключителна държавна собственост, и създават условия за ползването на тази собственост от всички граждани на Р. България и нейни гости, а не от малка група провъзгласила се за собственик на тази собственост. Също така чл. 10а е в синхрон и в помощ на чл. 15 от Конституцията, като осигурява условия за разумното използване на природните богатства, каквито са плажовете по Черноморието, на територията на Р България. Приетият закон се подкрепя и от чл. 17, ал. 1, 2 и 3 на Конституцията. Закона въвежда в реално действие разпоредбите на чл. 55, чл. 57, ал. 2, чл. 58, ал. 1 и 2 от Конституцията на България.  Приетият закон не нарушава международното право. Напротив той е в синхрон с Рамковата конвенция на ООН за изменението на климата.  Макар и последна от страните членки на ЕС, Народното събрание на Р. България, прие закон регулиращ дивото къмпингуване. Няма страна членка на ЕС, в която дивото къмпингуване да е разрешено. (Прилагаме извадка от законодателството на страни членки от ЕС с летен морски туризъм и двете най-големи икономики – Германия и Великобритания – Приложение 4).  Приетия закон на 13.06.2019 г от Народното събрание на Р България е в съответствие със ЗУТ, ЗВ, ЗДС, ЗБР, ЗООС, ЗЗТ, ЗГ, ЗУО, ЗОЗЗ и непротиворечи на техните разпоредби.  Евентуално постановяване от Вас на отлагателно вето, ще ползва една малка маргинална група дивокъмпингуващи, осъществяваща продължително време (някои и за цял сезон) напълно безплатно за себе си, но платено за обществото ни дивокъмпингуване на принципа кой, където свари, без да се интересува къде му отиват боклуците и нечистотиите, без да съобразява рисковете от пожар, акта на нахлуване в и заграбване на чужда собственост, опазването на природните дадености, последващото замърсяване на крайбрежните зони и т.н. категорично не приемаме искания за дискриминация и нарушаване на Конституцията на Р. България, която в чл. 57, ал 2 не допуска злоупотреба с права, както и тяхното упражняване, ако то накърнява права или законни интереси на други.  Не е целесъобразно да налагате отлагателно вето, което да обслужи 2-3 маргинални групички хора, завзели публична държавна собственост и друг вид собственост зад и около плажовете.  Същите групи хора практикуващи дивокъмпингуване чрез разполагане на палатки, кемпери и каравани върху дюни, местообитания, плажове, имоти държавна, общинска и частна собственост, без разрешение на собствениците, генерират стотици тонове отпадъци всеки летен сезон. Сведение може да се получи от кметовете на общини на територията, на които се образуват летните катуни. Освен това тези живеещи хора върху и зад плажовете генерират на място десетки тонове необработени фекалии защото на плажове Карадере, Иракли, Корал, Крапец и т.н. общо 20 района, тоалетни няма, няма и пречиствателни станции. Прилагаме и снимков материал (Приложение 5). В други нестопанисвани плажове, на които не съществуват условия за живеене на хора и са защитени територии, също се посещават от хора ползващи палатаки, кемпери и каравани. По този начин се унищожават защитените видове и природни местообитания там.  Прилагаме Доклад от 2016 г на НАБЧ, който описва състоянието на Зона „А” по смисъла на ЗУЧК, като екологична катастрофа в районите с диокъмпингуващи, предизвикана от безконтролното ползване на природните дадености (Приложение 6). Данните за доклада са констатирани от извършена проверка от МЗХ – Изпълнителна агенция по горите, МВР, МОСВ – РИОСВ, Специалисти от общини и НАБЧ в края на юли 2015 г. Прилагаме доклад на ИАГ и протоколи (Приложение 7). От екологична гледна точка също не е целесъобразно налагане на отлагателно вето.  При приемането на Закона, той бе приет с мнозинство, което бе консенсусно и съставено от всички парламентарни групи в Народното събрание. От политическа гледна точка също не е целесъобразно налагане на отлагателно вето, след като в Народното събрание съществува пълна политическа подкрепа за закона.  Видно от телевизионни репортажи, публични изказвания и дебат в социалните мрежи, против Закона се обявяват несъществен брой хора, които са членове или симпатизанти на коалицията „Демократична България”, неправителствени организации финансирани от чужбина и защитаващи чужди интереси, които практикуват диво къмпингуване. Това показва изключително ниското обществено неодобрение от приетия закон. В допълнение, крайбрежните черноморски общности и власти приветстват приемането на закона. От гледна точна на обществената значимост не е целесъобразно да налагате отлагателно вето.  Дивокъмпингуващите не заплащат общински, туристически и други такси. Не генерират икономически оборот в дейности, обслужващи туризма, защото дивокъмпингуващите са на километри от населени места. Те не генерират приходи в туристическата дейност, а генерират разходи за общините. Икономически не е целесъобразно да налагате отлагателно вето. В заключение можем да заявим, че приетите промени от Народното събрание на Р. България в ЗУЧК на 13.06.2019 г., решават конфликти между държава и собственици. Създават условия за развитие на икономиката чрез опазване на околната среда, обществения и правов ред. УВАЖАЕМИ ГОСПОДИН ПРЕЗИДЕНТ НА РЕПУБЛИКА БЪЛГАРИЯ, Ние разчитаме, че президентската институция, ще прояви разум и Държавният глава няма да наложи вето на един изключително ценен за обществото ни и природата закон. С почит, Вносител: НАЦИОНАЛНА АСОЦИАЦИЯ „БЪЛГАРСКО ЧЕРНОМОРИЕ”  Димитър Канариев – Председател на управителния съвет.  За контакт: гр. Поморие, п.к. 8200, кв. Свобода, бл. 15, вх. А – партер, тел: 0887709096, e-mail: chairman@nabbs.eu, Позицията е подкрепена от следните организации:  Национално сдружение за защита собствениците на имоти  НГК „ПРИРОДАТА ЗА ХОРАТА И РЕГИОНИТЕ“  ФОНДАЦИЯ БАЛКАНСКИ ЦЕНТЪР ЗА УСТОЙЧИВОСТ И ЕКОЛОГИЧЕН ИНЖЕНЕРИНГ  СДРУЖЕНИЕ ЗЕЛЕН АЛИАНС  ПП Партия на Зелените Приложения:  1. Кадастрална скица;  2. Справка за нарушения на нормативната база от практикуващите дивокъмпингуване;  3. Снимков материал – 1;  4. Извадка на законодателни практики в страни от ЕС;  5. Снимков материал – 2;  6. Доклад на НАБЧ;  7. Доклад на ИАГ и протоколи;", "date": "2019.06.20", "title": " Асоциация “Българско Черноморие” защити промените в ЗУЧК\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%ba%d0%be%d1%81%d1%82%d0%b5%d0%bd%d0%b5%d1%86-%d1%80%d0%b0%d0%b4%d0%be%d1%81%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%be%d1%81%d1%82/", "text": "Кметът на Костенец Радостин Радев остава в ареста, реши спецсъдът. Основният мотив на съда е, че той може да извърши ново престъпление, свързано с длъжността му, предава . Бизнесменът Ивайло Пашов, с когото кметът беше задържани при спецакция в понеделник, излиза от ареста под гаранция в размер на 10 000 лв. Радев се разследва за предлагане на подкуп от 30 хил. лв. на общински съветник в града. Целта била да се гласува по определен начин на сесия на Общинския съвет. Двамата са обещали имотна облага за гласуване на обществена поръчка за реконструкция на училище, чиято стойност е над 1 млн. лв., според обвинението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Кметът на Костенец Радостин Радев остава в ареста"}
{"url": "https://trud.bg/%d0%b2-%d1%81%d0%be%d1%84%d0%b8%d1%8f-%d1%81%d0%b0-52-%d0%be%d1%82-%d1%87%d1%83%d0%b6%d0%b4%d0%b8%d1%82%d0%b5-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%b8/", "text": "В София са 52% от чуждите инвестиции на България. От началото на демократичните промени до края на 2016 г. чуждите инвестиции в страната са 23,5 млрд. евро, като от тях 12,2 млрд. евро са в София. 20% тези инвестиции са в недвижими имоти, коментират брокери. 2,1 млн. кв. метра са съществуващите офис площи в столицата, а още 420 хил. кв. метра са в строеж. През първото тримесечие на годината брокерите отчитат 10% незаетост в офис площите клас „Б”, а в клас „А” делът на празните пространства е само 5%, тъй като повечето от тях се усвояват още във фазата на строеж. Заради интереса от международни компании към столицата брокерите прогнозират недостиг на качествени офис площи. Наемите в София остават високи – средно 13,5 евро на кв. метър за клас „А” и 10 евро за клас „Б”. На места в центъра цените стигат съответно до 15 евро и 12 евро за кв. метър.", "date": "2019.06.20", "title": " В София са 52% от чуждите инвестиции\t"}
{"url": "https://trud.bg/%d1%81%d0%b8%d1%80%d0%b5%d0%bd%d0%b5%d1%82%d0%be-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%bf%d0%be-%d0%b5%d0%b2%d1%82%d0%b8%d0%bd%d0%be-%d0%be%d1%82-%d0%bd%d0%b0%d1%88%d0%b5%d1%82/", "text": "Месото е най-скъпо в Австрия, а хлябът – в Дания Сиренето в Германия и Великобритания е по-евтино от нашето, обявиха от Евростат. Въпреки че доходите ни са най-ниските в ЕС, цените на млякото, сиренето и яйцата у нас са 98% от средните за страните от Общността, което означава, че вече почти са се изравнили с тях. В девет страни от ЕС млякото, сиренето и яйцата са по-евтини отколкото у нас. Сред тях са Германия, където цените им са с 3% под средното за ЕС ниво, и Великобритания, където млякото, сиренето и яйцата са още по-евтини – с 8% под средното ниво. Цената на сиренето е по-ниска и в Полша (с 29% под средното ниво), Литва (-10%), Чехия (-8%), Унгария (-7%), Румъния (-7%), Испания (-4%) и Хърватия (-4%). Като цяло храните и безалкохолните в България не са най-евтините в ЕС. В Полша и Румъния цените са по-ниски, въпреки че заплатите са по-високи. У нас цените на храните са с 24% под средното ниво за ЕС, но в Полша те са с 31% по-ниски, а в Румъния – с 34%. Месото в Полша и Румъния например е по-евтино отколкото у нас. Цените на месото у нас са с 36% под средните за ЕС, но в Полша и Румъния са по-ниски с 37%. Най-евтиният хляб отново е в Румъния – цената му е с 46% под средната за ЕС. У нас хлябът е с 38% по-евтин от средния за ЕС. В България обаче са най-евтините алкохол и цигари като цените са им съответно със 26% и 51% под средните. При алкохола обаче делим първото място с Румъния. Най-скъпото месо в ЕС е в Австрия – цените там са с 46% над средните за ЕС. Дания пък е на първо място по цена на хляба – с 52% над средното ниво.", "date": "2019.06.20", "title": " Сиренето в Германия по-евтино от нашето\t"}
{"url": "https://trud.bg/%d0%b4%d0%be%d1%86-%d0%b4-%d1%80-%d0%b4%d0%b0%d1%80%d0%b8%d0%bd%d0%b0-%d0%bd%d0%b0%d0%b9%d0%b4%d0%b5%d0%bd%d0%be%d0%b2%d0%b0-%d1%81%d0%bf%d0%b5%d1%86%d0%b8%d0%b0%d0%bb%d0%b8%d1%81%d1%82-%d0%bf%d0%be/", "text": "В началото на всяко лято интересът към различните видове бързи диети расте, защото натрупалите излишни килограми през зимата масово опитват да се вталят, преди да стъпят на плажа. Крие ли рискове за здравето ударното топене на килограми, трайно ли е то и какви са най-честите нарушения в хранителното поведение, които не само развалят фигурата, но водят и до болестни състояния, обяснява диетологът доц. д-р Дарина Найденова от Медицински университет-Варна.  – Лятото дойде и всеки иска да изглежда перфектно на плажа. Какъв съвет бихте дали на желаещите да се вталят, доц. Найденова?  – Универсален съвет няма, тъй причините за напълняването може да са коренно различни и дори противоположни при различните хора. Но има няколко най-чести проблема, които водят до покачването на килограми. Единият е, че често с храната се опитваме да задоволим нашите емоционални потребности. – За емоционалното хранене ли говорите?  – Да, нарича се още компулсивно преяждане и влиза в категорията на нарушенията в хранителното поведение. Този проблем засяга близо половината от населението, по равно мъже и жени, предимно в активна възраст – от 20 до 50 г. Когато човек не задоволява някоя своя основна потребност – от общуване, обич, реализация, компенсира с яденето на вкусна храна в големи количества. Трупат се калории, които се превръщат в по-големи обиколки. Бих посъветвала всички да намират време за удоволствия чрез други дейности, които намаляват нуждата от вкусни въглехидратни храни – тестени и сладки изделия. Когато огладнеем, е добре да се запитаме дали достатъчно сме се движили, дали сме помислили за себе си. – Стресът няма ли връзка с емоционалното хранене?  – Повечето хора са склонни да преяждат, когато са стресирани. Така е, защото в нашата дълга човешка еволюция е имало много периоди на хранителен недоимък и за да оцелее във време на глад, организмът се е научил да складира запаси. Ако има храна, първобитното в нас зове да я погълнем. Тази реакция при стрес е закодирана в гените ни, но за съжаление ние не се движим толкова много, колкото предците ни. Ако имахме оптимална физическа активност, нямаше да се стига до тези наднормени килограми, които виждаме днес по улиците и в болниците. – Популярно правило е, че за да сме здрави, трябва да извървим 10 000 крачки на ден. Това ли е нормата?  – Не бих се ангажирала с точно фиксиране на брой крачки. За някои хора това е оптималната формула, за други може да е един час народни танци, за трети – плуване, за четвърти – разходка с кучето или работа в градината, за пети – да не ползват асансьор или автобус за 2-3 спирки. Можем да сме физически активни и без да отделяме специално време и средства. – Казвате, че няма универсална рецепта за редукция на теглото, обаче непрекъснато се появяват модни диети, които мнозина спазват стриктно. В момента такава е т.нар. кето диета. Хората слабеят, но трайно и безопасно ли е това?  – Модата в диетите не е от вчера. Когато бях студентка, хит беше разделното хранене. 10 г. по-късно нашумя диетата на Дюкан с внос на животински белтък, която наподобява днешната модерна „мазна“ диета. Още през 1911 г. кетогенните диети се въвеждат като лечебни в САЩ за деца, които страдат от тежка форма на епилепсия или диабет, за които тогава не е имало лекарствена алтернатива. Но този режим не е подходящ за всеки човек със затлъстяване. В дългосрочен план има редица негативни последици за здравето. Много хора търсят бързо решение, но трябва да са наясно, че няма универсална диета. Доказват го многото нежелани последици при отслабнали с режима на Дюкан, както и натрупалите килограми след разделно хранене. При кето диетата е същото – някои хора се повлияват добре, но при други теглото даже се увеличава. – Това ли е най-голямата вреда, която може да се случи след спазване на „мазна“ диета?  – Има много рискове. При подрастващи със затлъстяване тя е абсолютно противопоказна, въпреки че доста родители подлагат децата си на нея. Резултатът е забавяне на растежа и по-чести инфекции, тъй като диетата се отразява на белите кръвни клетки. Чести са проблемите от страна на храносмилателната система – киселини, запек. За хора със заболявания на бъбреците, жлъчката, черния дроб, панкреаса и костите кето моделът на хранене е опасен, защото подкиселява вътрешната телесна среда и влошава функцията на болните органи. Силното ограничаване на въглехидратите се отразява и на паметта, концентрацията, умствената работоспособност. При физически активни хора пък кетозата може да доведе до хипогликемия, която протича много драматично – с разтреперване, замъгляване на зрението, шум в ушите, студена пот, страх, главоболие и дори припадък. Така че, страничните ефекти са много и не бива да се пренебрегват. – Какво сочат наблюденията Ви – повишава ли се здравната култура на българина? Научи ли се той да търси съвет от специалист при нужда от редукция на теглото, или надделяват модата и стотиците хапчета, прахчета и лепенки, рекламирани в интернет?  – Има различни категории хора. Някои са отговорни към здравето си, други са „хейтъри“, които не вярват на нито един лекар. Те търсят информация навсякъде другаде, но не и при специалист, защото считат, че интересът на лекаря е единствено и само комерсиален. Такива хора често търсят подкрепа в групите в социалните мрежи, които рекламират модните диети. В тези групи обаче критичните, неудобни коментари се трият и всичко изглежда розово, лансират се конкретни продукти (витамини, подсладители, кокосово масло и прочие) и книги на авторите на дадения режим. Многократно съм се опитвала да дам съвет в такива групи, но има цензура. Ако човек е достатъчно критичен, ще види това и чрез интернет може да прочете обективни данни за ефекта от даден режим на хранене. Например, в американското проучване ARIC (Atherosclerosis Risk in Communities) се търси връзката между средната консумация на въглехидрати, които са табу при кето диетите, и риска от смърт за период от 25 г. Резултатите са публикувани в престижното списание „Лансет“ и сочат, че продължителността на живот е най-малка при силно ограничаване на въглехидратите. Най-дълго живеят хората, които приемат около 50% от калориите си за сметка на въглехидрати. При кето диетите те са редуцирани до 5-20%. Бързото отслабване съкращава живота. За дългосрочно понижаване на теглото е нужна промяна на начина на живот, хранителен и двигателен режим, а не диета. Хапчетата и сиропчетата за отслабване също не са панацея. Те биха могли единствено, ако са правилно подбрани, да подкрепят промяната и създаването на нови навици на хранене и живот. – Какъв е здравословният режим на хранене, ако организмът е здрав?   – Децата трябва да се хранят 4-5 пъти, а възрастните – поне 3 пъти дневно и през сравнително равен интервал от време. За активните хора препоръчвам и една междинна закуска. В менюто трябва да влизат всички групи храни, зеленчуците да са включени във всяка порция, а плодовете – като междинно хранене. Добре е да консумираме основно сезонни и регионални продукти, защото те се усвояват по-добре от организма, отколкото екзотичните. – Ако е полезно да ядем всички видове храни, значи ли това, че вегетарианството и веганството са нездравословни режими?  – Между вегетарианство и веганство има съществена разлика. Умереното вегетарианство включва млечни продукти, яйца, риба и е балансиран модел на хранене. Докато веганството крие рискове за здравето. За децата този режим е категорично неподходящ, защото те имат нужда от лесно усвоим белтък за изграждане на органите, костите и мускулите. С веганско меню няма как да се развият нормално, тъй като белтъкът в растителните продукти не съдържа всички нужни аминокиселини. Същото важи за бременните жени и за страдащите от различни заболявания. Един веган много трудно си набавя витамин В12, витамин D, желязо, калций, особено при суровоядството. – Много хора се хранят три пъти на ден и пак дебелеят. Каква е причината?   – Причината е масовата практика за ограничения през деня, последвани от обилна вечеря. Този режим се отразява зле и на външния вид, и на здравето. Първо расте коремната обиколка, защото вечер тялото няма как да изгори приетите калории, а в организма нищо не се губи и те се трансформират в мазнини около корема. Коремната мазнина е хормонално активна и е свързана с инсулинова резистентност, повишава риска от поява на диабет тип 2, сърдечно-съдови заболявания, подагра, стерилитет и някои видове рак. Още по-зле е, ако към вечерята добавим и повечко алкохол за туширане на стреса от деня. – Много работещи жени използват почивните дни, за да приготвят няколко ястия, които после се консумират през седмицата. Вредно ли е това?   – Еднообразното меню влияе на апетита, особено при децата. Но едно и също ястие може да се сервира в два поредни дни с различна салата. Вредно е да се претопля няколко пъти, защото това води до образуване на токсични вещества и до разрушаване на някои витамини в храната. Но винаги е по-добре да ядем домашно приготвени блюда, отколкото купешки продукти, като кренвирши, например. Важно е също трапезата да изглежда добре, тъй като и очите ни възприемат храната. – Освен ако не гледаме телевизора или таблета…  – Този навик е изключително вреден. Екранът отклонява вниманието ни, пречи да усетим насладата от храната и да спрем да ядем навреме. Много често обаче родителите прибягват до този ход, за да си осигурят малко лична свобода. Това е бомба със закъснител. Децата започват да се хранят механично. Ядат, докато филмчето върви, защото правят тясна асоциация между удоволствието от гледането и храната и на по-късен етап вече не могат да различат импулсите на ситост. – Неотдавна участвахте в дебютно за България обучение в Медицинския университет-Варна, посветено на нарушенията в хранителното поведение. Интересна ли е темата за колегите Ви от други специалности?  – Над 85 колеги се включиха в това 3-дневно следдипломно обучение, посветено на диагностиката и лечението на хранителните нарушения, което изисква задължително екип от специалисти. Радвам се, че участваха гинеколози, психиатри, общопрактикуващи лекари, педиатри, диетолози, акушерки, медсестри, логопеди, рехабилитатори, психолози, социални работници и педагогически съветници от училищата. – Кои са най-често срещаните нарушения в хранителното поведение?  – След емоционалното хранене, това е анорексията. Около 1% от жените в някакъв момент преживяват период на това психическо заболяване, но най-рискова група са тийнейджърките. През последните години при момчетата като лавина се разпространява бигорексията, която е противоположна на анорексията. Докато слабото момиче се вижда като дебело и спира да яде, пращящото от мускули момче смята, че е хилаво и прави всичко, за да има по-яки бицепси. За съжаление, тази болест вече засяга и девойките. – Свързана ли е тя с все по-широката употреба на анаболни стероиди сред подрастващите у нас?  – Почти 100% от жените с бигорексия употребяват анаболни стероиди, както и голям процент от мъжете. Страдащите от това психично заболяване ползват и други опасни субстанции – някои си инжектират човешки растежен хормон. Други прибягват до липосукция, за да постигнат желания мускулен релеф. Сред честите нарушения на хранителното поведение е и булимията. При стрес тя може да премине в анорексия и обратно. Не е за подценяване и синдромът на нощно хранене. При него денем хората силно ограничават храненето, а нощем стават многократно, за да ядат сладко. Буди ги мозъкът им, защото кръвната захар е много ниска. Резултатът са сериозни проблеми с теглото, но това състояние се лекува успешно с правилен режим на хранене през деня. Гладуването не е изход. – Има ли месечна норма на здравословно отслабване?  – Тя е индивидуална, като зависи и от възрастта. При пълни деца 1 кг надолу за месец често пъти е достатъчно, а в период на усилен растеж е добре и ако килограмите се задържат. Ако затлъстяването е много тежко, може да си поставим за цел редукция от 3-4 кг месечно. При възрастните също има значение изходното тегло. 200-килограмов пациент спокойно може да отслабне 6-7 кг за 30 дни, но ако са излишни 5-10 кг, е добре те да се смъкнат плавно, за да свикне тялото с новото тегло и то да се задържи успешно. – Кои храни и напитки трябва да изключим категорично от менюто си, за да сме здрави?   – Такива са газираните подсладени напитки. В тях няма нищо ценно и полезно. Откровено вредни са богатите на трансмазнини пакетирани тестени изделия – крекери, чипс, форнети, солети, както и меките колбаси. В тях почти няма месо за сметка на многото емулгатори, стабилизатори, овкусители, соеви продукти и мазнини. Не са полезни и сладкарските изделия с маргарин, бяло брашно и захар. Това не означава да се лишим от десерти. Ако човек се храни здравословно, консумацията на малко бяло брашно и бяла захар няма да му се отрази зле. Нашият гост  Доц. д-р Дарина Найденова е специалист по хранене и диететика. От 2003 г. работи в Медицински университет-Варна, като обучава студенти и стажант-лекари в областта на здравословното и лечебно хранене. Участвала е в множество национални и световни научни конгреси по затлъстяване и клинично хранене и има над 50 специализирани публикации в различни български и международни списания. Преминала е специализирани курсове и обучения за лечение на затлъстяването, диетотерапия при различни заболявания, хранене на бременни и кърмещи жени. Сертифициран консултант по кърмене.", "date": "2019.06.20", "title": " Доц. д-р Дарина Найденова, специалист по хранене и диететика, пред „Труд“: Бързото отслабване съкращава живота\t"}
{"url": "https://trud.bg/%d0%bf%d1%80%d0%be%d0%b4%d0%b0%d0%b2%d0%b0%d1%82-%d0%ba%d1%8a%d1%89%d0%b0%d1%82%d0%b0-%d0%bd%d0%b0-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d1%81%d0%be%d0%bf%d1%80%d0%b0%d0%bd/", "text": "Известната фамилна къща на мафиотския бос от „Семейство Сопрано“ Тони Сопрано, с участието на покойния актьор Джеймс Гандолфини, е пусната на пазара за първи път откакто този хитов сериал е излъчен. Собствениците на имота, разположен в Ню Джърси, Пати и Виктор Речи, искат за нея 3,4 милиона долара. Семейство Речи са собственици на дома от 32 години, но днес вече порасналият им син отдавна живее на друго място и те не се нуждаят от толкова пространство. От друга страна, на уебсайта Zillow, който се занимава с оценката на недвижими имоти, се казва, че къщата струва 1,53 млн. долара. Въпреки това, собствениците искат да го продадат на цената, която са си поставили, тъй като смятат, че популярността на сериала ще увеличи търсенето.Освен тази сума желаещите да се сдобият с шикозния дом трябва да заделят още по 34 000 долара годишно като имотни такси. А самата къща е с площ от 5600 кв.м. Разполага с четири спални и четири бани, гараж за общо четири автомобила и огромна градина. Към нея има още една пристройка, която се използва като къща за гости, а парцелът на малкото имение е с площ 6 дка. Според „Ню Йорк таймс“ в тази къща са записани между 30 и 50 сцени от сериала, включително пилотните епизоди, излъчени преди 20 години. Заради популярността на поредицата, жилището се превърна в неофициална туристическа атракция, която привлича десетки любопитни фенове на „Семейство Сопрано”. Домовете в същия квартал се продават за около 2 млн. долара и то само заради близостта си до къщата на мафиотското семейство. Белия кадилак, който актьорът Джеймс Гандолфини шофира в сериала също беше продаден на търг преди 3 години. Автомобилът „Кадилак Ескалейд ESV”, модел 2003 г., участва в последните три сезона на сериала, в който Гандолфини изпълнява ролята на мафиота Тони Сопрано. Джеймс Гандолфини почина през 2013 г. Във вътрешността на автомобила имаше два автографа на Гандолфини – единият е върху вътрешната страна на слънцезащитната козирка на шофьора, а другият – върху таблото над жабката. „Семейство Сопрано“ стартира през 1999 г. по НВО и се излъчва до 2007 г., като за този период печели 21 награди „Еми“ и 5 награди „Златен глобус“. Главните роли се изпълняват от актьорите Джеймс Гандолфини, Лорейн Брако, Иди Фалко, Майкъл Империоли и други.", "date": "2019.06.20", "title": " Продават къщата на „Семейство Сопрано”"}
{"url": "https://trud.bg/%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d0%b4%d0%b0%d0%b2%d0%b0-%d1%87%d0%b0%d1%81%d1%82%d0%bd%d0%be%d1%82%d0%be-%d1%84%d0%b8%d0%bd%d0%b0%d0%bd%d1%81%d0%b8%d1%80%d0%b0/", "text": "Омбудсманът Мая Манолова   да не приемат промените за неограничено частно финансиране на политическите партии, съобщават от пресцентъра на омбудсмана. Общественият посредник е категоричен, че новите текстове противоречат на конституционни принципи и разпоредби и арогантно легализират интересите на олигархията за сметка на правата на гражданите и политическия плурализъм. Мая Манолова е категорична, че ако предложеният корпоративен модел за финансиране на политическите партии бъде приет, тя „незабавно и без колебание“ ще сезира Конституционния съд заради погазване на принципите на демократичната и правова държава и на политическия плурализъм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Мая Манолова дава безлимитното частно финансиране на партиите на КС"}
{"url": "https://trud.bg/%d0%b5%d0%b2%d1%80%d0%be%d1%85%d0%be%d0%bb%d0%b4-%d0%bf%d0%be%d0%b4%d0%bf%d0%b8%d1%81%d0%b0-%d0%b4%d0%be%d0%b3%d0%be%d0%b2%d0%be%d1%80-%d0%b7%d0%b0-%d0%bf%d1%80%d0%b8%d0%b4%d0%be%d0%b1%d0%b8%d0%b2/", "text": "Най-големият публичен холдинг в България и една от водещите независими бизнес групи в Централна и Югоизточна Европа – Еврохолд България АД, се споразумя да придобие бизнеса на чешката енергийна компания ЧЕЗ Груп в България. Двете страни подписаха договор днес, съобщават от „Еврохолд“. Еврохолд ще плати 335 млн. евро за придобиването на активите на ЧЕЗ Груп в България. Еврохолд ще финансира сделката с комбинация от собствен и заемен капитал. Еврохолд вече е подписала мандат с две глобални инвестиционни банки с богат опит в осигуряването на финансиране за подобни сделки, които да обезпечат необходимия заемен капитал. Еврохолд вече е сформирала и консултативен съвет от експерти със солиден международен опит в бизнеса с дистрибуция на електроенергия, който ще консултира компанията в процеса на интеграция на дейността на ЧЕЗ България в структурата на холдинга. Допълнително, Еврохолд се е договорила висшият мениджмънт на ЧЕЗ България ЕАД, в това число и изпълнителният директор на дружеството, да остане в компанията, за да се гарантира плавен преходен период в управлението. Структурата на ЧЕЗ Груп в България включва електроразпределителното дружество ЧЕЗ Разпределение България АД, компанията за обществено снабдяване с електроенергия и лицензиран търговец ЧЕЗ Електро България АД, лицензирания търговец на електроенергия ЧЕЗ Трейд България ЕАД, компанията за IT услуги ЧЕЗ ИКТ България ЕАД, фотоволтаичния парк Фри Енерджи Проджект Орешец, дружеството за производство на електричество от биомаса Бара Груп и ЧЕЗ България ЕАД, която координира и управлява дейността на всички дружества на групата в страната.  Сделката по придобиването на бизнеса на ЧЕЗ Груп в България ще бъде финализирана след одобрение от съответните регулаторни органи. Консултанти на Еврохолд по сделката са базираната в Лондон международна адвокатска кантора Morrison & Foerster и българската – “Стоева, Чомпалов и Знеполски”. Консултанти на ЧЕЗ Груп са адвокатските дружества Skils s.r.o. и „Пенков, Марков и партньори”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " „Еврохолд“ подписа договор за придобиване на бизнеса на ЧЕЗ в България"}
{"url": "https://trud.bg/%d0%bc%d0%b2%d1%80-%d0%ba%d0%b0%d1%82%d0%be-%d0%bd%d0%b8%d1%89%d0%be-%d0%b8-%d0%bd%d0%b8%d0%ba%d0%b0%d0%ba%d0%b2%d0%be/", "text": "Паметта е дадена на човека, за да забравя, но един всичколог, като се чудеше какво да приказва, ни напомни в едно тeлевизионно предаване, че беше време, когато наричахме МВР „Министерство на всичките работи“. Така си е. Това название беше станало толкова популярно, че се наложи вътрешният министър Михаил Миков ( 2008-2009) да му направи опровержение в Народното събрание. „МВР – каза той – означава Министерство на вътрешните работи, а не Министерство на всичките работи!“ Направи го, защото в неговия мандат, както и в предишните (от преломната 1989-а насам) и в следващия (на министър проф. Петканов, светла му памет) МВР беше натоварено с всичко, което пряко или косвено се отнася до сигурността в държавата. От МВР тогава се очакваше да отвоюва държавата от мафията. Да спре „бум-а“ на кражбите, който после се оказа не временно явление, а постоянно. Да намалява броят на убийствата, грабежите, измамите. Да надвие тероризма, който набираше популярност в световен мащаб. Да арестува авторите на бомбените атентати у нас. Да пази границите. Да гаси пожари всякакви. Да предотвратява катастрофи с различен характер. Да ликвидира наследството на Държавна сигурност – с всичките му там компромати и СРС-та за опонентите на властта. Да спре разбойническата приватизация. Да прекрати присвояването на външнотърговските дружества от тарикати. Да контролира реституцията, за да не стане несправедлива, като национализацията. Да удуши корупцията във властта. Да разследва престъпленията. Да излови спекулантите по пазарите, да намали цените на доматите даже… Какво се очаква от МВР сега? Нищо ли? Така ли смятате? Затова ли не викате полицаи, когато крадци за пореден път ви опоскат дома? Затова ли звъните само в краен случай на телефон 112 и се оплаквате, че помощта закъснява? Затова ли подавате жалби не в РПУ-то, а в прокуратурата и съда? По-рано имаше едни абревиатури в МВР, от които и на разбойниците, и на законопослушните им се изправяха косите. Като се кажеше „БОП-а, БМБ-то, Кобрата и СОБъТ-а, и бабите знаеха, че някой е проснат по очи на земята. Сега малцина знаят, че „БОП“ означава ГДБОП, че „БМБ“ и „Кобра“ бяха подразделения за спецоперации, а СОБТ – баретите във Врана. А и да знаят, пет пари не дават. Защото не са чували отдавна тия структури, две от които вече ги няма, да са туширали видимо престъпността с някаква хватка. За какво се сещате, когато чуете за МВР сега? За Веско Маринов и песента. „Нашата полиция ни пази?“ Да, обаче оставате това.  То и за майтап не става, откакто премиерът каза, че му е омръзнало да слуша и Веско, и шлагерите му. За катаджиите се сещате? Е, да. На всеки 10 дни се съобщава, че МВР ги пуща в акция. Не ги ругайте. Съжалете ги – особено тия, в чиито коли сложиха камери, та не смеят да кажат „Кво прайм сега“, освен като нахлупят на обектива фуражка. Оплакват се: „Мръзнем зиме и се потим лете в скапаните униформи по шосетата, а народът псува държавата в наше лице.“ Само за Веско и за катаджиите ли се сещате? Не се ли сещате за кварталния полицай? Не. Не го познавате или не сте го виждали отдавна. А за селския полицай? Такъв във ваше село няма. Има един за 6 села, обаче той много рядко се мярка. А не се ли сещате за ДАНС? Не за дансинга! За Държавната агенция „Национална сигурност“ – не я ли знаете? Спомняте си за скандали някакви около нея – да, но мина време и те се забравиха. Пожарникарите и спасителите? За тях се сещате. Но по нищо не личи, че те имат нещо общо с МВР. Сами си ръководят и извършват гасителните и спасителните действия, сами се реформират и си просят увеличение на бюджета. И вероятно скоро ще станат самостоятелна агенция. Апропо, а знаете ли името на главния секретар на МВР? Не е Бойко, не – той беше, но вече не е, от 10 години е премиер… Ами министърът, той как се казва? Да спрем дотук, че ще обидим някого. Полицейските началници сто на сто щяха да са по-популярни, ако се отчитаха сами за работата си. Но то прокуратурата говори вместо тях или преди с тях, или заедно с тях  – да не кажат някоя глупост ли, кой знай… Опитните вестникари са наясно, че да вземеш интервю от полицейски началник  в България напоследък е по-невероятно, отколкото да разговаряш с Тръмп и Обама по време на 9-дневна екскурзия до САЩ. Ако някой реши утре да докаже, че не е така, интервюто няма да е взето, а дадено. Нейсе. Факт е, че МВР по едно време отговаряше за всички неща, после взе да отговаря за по-малко, а сега май за нищо не отговаря, освен за собствената си администрация и акциите на КАТ. За арестите на престъпници отговаря прокуратурата. За разследването на престъпленията – пак тя. Спецпрокуратурата отговаря за спецпрестъпленията със спецорганизация. КПКОНПИ отговаря за мафията – бори незаконното забогатяване, конфликтите на интереси и корупционните сделки около властта. За катастрофите кардинално не КАТ, а новата Агенция по пътна безопасност. Митниците отговарят за борбата с контрабандата и наркотрафика. ДАНС отговаря за всичко това и за останалото – шпионството, терора, нелегалния внос, незаконната миграция, кражбите от еврофондове, сигурността в енергетиката, в интернет, в полетите, в образованието, в здравеопазването, в социалната, икономическата и военната сфера, в политическите процеси. За незаконното подслушване и следене е отговорно бюрото за СРС. МВР с неговите регионални, национални главни дирекции и подглавни дирекции – полиция, жандармерия, ГДБОП и прочие, играе само поддържаща роля. За всяка негова дейност е създаден дубльор (комисия или агенция – аватар), която да бъде задействана, а след това похвалена или порицана. Ще видите  жандармерията отвреме-навреме да прави фон на командосите на КПКОНПИ, когато те арестуват показно кметове; Но няма да чуете, например, от ЕК да питат МВР защо в затвора няма осъден министър или партиен шеф. Ще видите катаджиите да спират коли, да глобяват и да вадят трупове от смачкани ламарини; Но няма да ги чуете тях да отговарят, примерно, за катастрофичните причини – лошите пътища, несъбираемите глоби, вехтите автомобили, правния нихилизъм. Ще видите и оградата между Турция и България, с мълчалив граничен полицай в репортажа; Но няма да чуете въпрос към неговите началници – защо е скъсана тая ограда, глътнала милиони на данъкоплатеца и защо, да речем, ще ни връщат от Запада нелегални мигранти, прекосили страната ни. Още по-малко ще чуете меверейските шефове да се обясняват докога ще плащаме по присъди от Страсбург за полицейските безобразия… Иначе, като ги пратят в чужбина с някоя делегация, те разправят там, че у нас престъпленията имали над 65% разкриваемост. 65 процента и нагоре даже! На вас оставаме коментара, че колегите им от Скотланд ярд не успяват да стигнат 47% от десетилатия насам, а американски ченгета признават, че още дишат праха на британските.   Полицейското безпаричие е мит Мит и легенда е, че беднотията пречи на МВР да си разгъне капацитета. Истината е, че доста отдавна министерството харчи годишно над 1 милиард  лева и всяка година бюджетът му расте, както и заплатите на полицаите, които са около 90% от него. След последното увеличение полицейските синдикалисти останаха без работа  – което поискаха, Борисов им го даде. И за да покажат, че синдикатите не са безполезни все пак, се снимаха в предизборен клип на Каракачанов. В платен предизборен тв клип. В закона им пише, че са деполитизирани, но това, естествено, може да се промени. МВР, както казват и те самите, е най-много реформираното и най-нереформираното министерство от всички.", "date": "2019.06.20", "title": " МВР като нищо и никакво\t"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%bb%d0%b8%d1%82%d0%be%d0%b2%d1%86%d0%b8-%d0%b7%d0%b0-%d1%88%d0%bf%d0%b8%d0%be%d0%bd%d0%b0%d0%b6-%d0%b2-%d0%bf%d0%be%d0%bb%d0%b7%d0%b0-%d0%bd%d0%b0-%d1%80/", "text": "Двама литовци бяха осъдени днес на по четири години и девет месеца затвор за предаване на информация с военен характер на Русия, предаде АФП, цитирана от БТА. Литовски съд призна обвиняемите, идентифицирани само като К. Р. и Й. М., за виновни за предаване на Русия на информация за литовската военновъздушна база в Шауляй, от която се извършва мисията на НАТО за патрулиране във въздушното пространство над балтийските държави. Двамата са се срещали тайно с руски агенти „в Русия или други страни“, съобщи съдът в Шауляй. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Осъдиха литовци за шпионаж в полза на Русия"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d1%81-%d0%bd%d0%b0%d0%b9-%d0%bc%d0%bd%d0%be%d0%b3%d0%be-%d0%b3%d0%bb%d0%b0%d1%81%d0%be%d0%b2%d0%b5-%d0%bd%d0%b0-%d1%87%d0%b5/", "text": "Бившият британски външен министър Борис Джонсън спечели най-много гласове на четвъртия тур от изборите за нов лидер на Консервативната партия на мястото на министър-председателя Тереза Мей, предаде  Джонсън получи 157 гласа, следван от министъра на околната среда Майкъл Гоув с 61 гласа и външния министър Джереми Хънт с 59 гласа. Вътрешният министър Саджид Джавид събра 34 гласа и отпадна от надпреварата. По-късно днес депутатите от Консервативната партия ще гласуват на пети тур за избор на нов лидер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Борис Джонсън с най-много гласове на четвъртия тур от изборите за лидер на консерваторите"}
{"url": "https://trud.bg/%d0%b0%d1%82%d0%b0%d0%ba%d0%b0%d1%82%d0%b0-%d1%81%d1%80%d0%b5%d1%89%d1%83-%d1%82%d0%b5%d1%86-%d0%b2%d0%b0%d1%80%d0%bd%d0%b0-%d1%84%d0%b0%d0%ba%d1%82%d0%b8%d1%82%d0%b5-%d0%b7%d0%b0%d0%b2/", "text": "В сряда т.нар. “Антикорупционен фонд”, след дълга подготовка, атакува една българска компания, само защото ключова фигура в нея се оказва не друг, а почетният председател на Движението за права и свободи д-р Ахмед Доган. Неправителствената организация пусна сигнал до ред държавни институции – от сферата на енергетиката, през контраразузнаването, до данъчната администрация и прокуратурата, с неподплатени с факти и доказателства внушения за нередности около придобиването и експлоатацията на ТЕЦ-Варна. “Новината” цял ден се оказа водеща за медиите, собственост или свързани с икономико-политически кръгове, които повече от две десетилетия финансират политическите опоненти на ДПС. Темата бе сред основните и за свързаната със същите олигархични кръгове телевизия бТВ. И всичко това, само защото един оттеглил се политик, изиграл важна роля в българския мирен преход, както и за присъединяването на страната към Европейския съюз и към НАТО, е решил да инвестира в българска компания, без нито за миг да прикрива своето участие и собственост зад подставени лица или зад офшорни компании. Всъщност, в тази елементарна по своя замисъл и изпълнение компроматна атака, нови факти няма, дори няма и “новина”, разкриват се обаче зависимости и най-вече безсилието на поръчителите. В средата на април т.г., месец и половина преди изборите за Европейски парламент, водачът на листата на обединението “Демократична България” Радан Кънев шумно обяви, че е сезирал Европейската комисия и държавното обвинение заради “ТЕЦ-а на Доган”. Очевиден бе опитът на Кънев така да събере още няколко гласа в своя подкрепа. Гласове, мотивирани от омраза и от завист. Но понеже в предизборна кампания политиците по традиция обичат да правят гръмки изказвания, медиите и обществеността подминаха компроматната атака без да й обърнат сериозно внимание. С голяма мъка Кънев все пак успя да си осигури заплата на евродепутат за следващите пет години. Толкова, компроматната му атака срещу инвестициите и работата на ТЕЦ-Варна приключи. Два месеца след Радан Кънев обаче тя е рестартирана от т.нар. Фондация “Антикорупционен фонд”, създадена преди три години от бившия щатен служител на подсъдимия олигарх Иво Прокопиев – Николай Стайков. Понастоящем неправителствената организация се ръководи от бившия журналист Бойко Станкушев, който в първите години на Прехода лавира между работата си в единствената тогава Българска телевизия и политиката, с участие по върховете на СДС. Пред отминалите 30-тина години Станкушев продължава да лъкатуши между журналистиката и политиката, ту се изявява като автор в маргинални медии, а дори неуспешно се кандидатира за депутат. За кратко Станкушев е член на Управителния съвет на БНТ, а в периода 2015-2017 г. успява да се уреди отново на държавна издръжка – като един от многото медийни съветници на одиозния министър на отбраната от БЗНС Николай Ненчев. В управителния съвет на организацията влиза още един служител на Иво Прокопиев – журналистът Росен Босев, осъден преди месец за клевета, както и агент “Сашо 11” от Държавна сигурност. След като отговаря за чуждестранните инвестиции при управлението на Иван Костов, към края на мандата агент “Сашо 11”, известен още като Илиян Василев, е изпратен за български посланик в Москва. Като в края на пребиваването му в руската столица, има данни, че посолството ни е включено в схема за пране на пари. В управата на НПО-то влиза още Филип Гунев, добил публичност като заместник-министър в две служебни правителства на свързания с Иво Прокопиев президент Росен Плевнелиев и на бившия вътрешен министър Румяна Бъчварова, от чиято дъщеря Лора Филева (служителка на Иво Прокопиев) дете има споменатият вече Росен Босев. В ръководството на организацията е и адвокат София Разбойникова, която е председател на УС и на друга фондация – Български адвокати за правата на човека, в чието ръководно тяло влизат адвокатът на Иво Прокопиев – Ина Лулчева, както и изключително близките до олигарха адвокати Александър Кашъмов и Здравка Калайджиева. От всичко изброено дотук следва логичният извод, че зад дейността по конкретния казус на т.нар. “Антикорупционен фонд” не стои нищо друго, освен лобистките интереси на олигарха Иво Прокопиев, респективно на неговия благодетел при натрупването на първия милион – “бащата” на “криминалната приватизация” Иван Костов. Разбира се, всичко това си има съответната цена. Платена не от друг, а от българския потребител на електроенергия. На скъпа електроенергия, благодарение на договорите, подписани през 2001 г. в Гранитната зала на Министерския съвет от тогавашния премиер Иван Костов, броени дни преди катастрофално да изгуби парламентарните избори. В продължение на години различни министри на енергетиката, редица енергийни експерти и организациите на индустриалния капитал разкриват, че заради договорите на Костов българските потребители и бизнес се товарят с близо половин милиард лева на годишна база заради задължението на държавата да изкупува електроенергия от „Ей И Ес Гълъбово“ и „КонтурГлобал Марица-изток 3“ на по-високи от регулираните цени. За последно именно през април тази година управляващите дадоха заявка, че е дошло време за предоговаряне на условията, а дори и прекратяване на неизгодните за страната договори, защото инвестициите в тях са прекратени предсрочно. Излишно е да обясняваме защо Прокопиево-Костовия т.нар. “Антикорпуционен фонд” никога не би и посмял да “разследва” или да подаде сигнал срещу т.нар. “американски централи” – нито пред българските правоохранителни органи, нито пред Европейската комисия. Първо, защото централите са сред най-редовните спонсори на изданията и на събитията на Прокопиев, а второ, защото претендиращата да разследва (удобната) “корупция” организация е бенефициент на Фондация “Америка за България”. Има и трета причина – грантът от близо един млн. лв., който т.нар. “Антикорупционен фонд” получи преди почти три години се изчерпва след няколко месеца. Та, изглежда “грантовите корупционери” търсят начин да демонстрират колко “значими” са елементарните им компроматни компании, с надеждата, че ще получат нова финансова инжекция. А прозрачността около придобиването и експлоатацията на “ТЕЦ-Варна” контрастира със зависимостите и безсилието на атакуващите го, които по обидно елементарен за обществото начин се опитват да го въведат в заблуда, чрез компроматни кампании като тази, провеждана от послушниците на създадения при криминалната приватизация и функциониращ и до днес тандем Костов-Прокопиев.", "date": "2019.06.20", "title": " Атаката срещу ТЕЦ-Варна – фактите, зависимостите и безсилието"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bd%d0%b5%d0%b4%d0%be%d0%bf%d1%83%d1%81%d1%82%d0%b8%d0%bc%d0%be-%d0%b5-%d0%b4%d0%b8%d1%80%d0%b5%d0%ba%d1%82%d0%be%d1%80%d1%8a%d1%82-%d0%b4%d0%b0-%d0%bf%d0%be%d0%bb/", "text": "Трябва да работим не за това да няма богати, а затова да няма бедни. С тази поговорка Владимир Путин отговори в пряк ефир на въпрос на гражданин, който попита държавния глава: „Кога чиновниците в Русия ще получават заплати колкото тези на  обикновените работници?“. Ако намалим заплатите, просто няма да намерим квалифицирани кадри за тези постове, те ще избягат в частния сектор“, обясни президентът, който вече близо три часа   с граждани от всички краища на Руската федерация. „Всеки трябва да получава заплащане, съответстващо на нивото на неговата квалификация и на резултатите от неговия труд. Но разликата не трябва да бъде фрапиращо голяма“, подчерта Путин. По думите му, е недопустимо директорът да получава 10 пъти по-висока заплата от редовия работник. Броят на корупционните престъпления намалява, отчете Путин в отговор на въпрос за злоупотребите в администрацията. „Причината е в това, че се борим решително и безкомпромисно с това явление“, изтъкна президентът.", "date": "2019.06.20", "title": " Путин: Недопустимо е директорът да получава 10 пъти по-висока заплата от редовия работник"}
{"url": "https://trud.bg/%d0%b1%d1%8e%d0%b4%d0%b6%d0%b5%d1%82%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%bf%d1%80%d0%b8%d0%b5-%d0%bd%d0%b0-%d0%b2%d1%82%d0%be%d1%80%d0%be-%d1%87%d0%b5%d1%82%d0%b5%d0%bd%d0%b5/", "text": "Бюджетна комисия намали на второ четене партийна субсидия на 1 лв. за действително получен глас. Текстовете са заложени в Закона за държавния бюджет за 2019 г. и бяха приети на второ гласуване от комисията. Окончателното решение ще бъде взето от пленарна зала. Съгласно текстовете за периода от 1 януари до 30 юни 2019 г. размерът на държавната субсидия ще е 11 лв. за получен действителен глас. Намалението на партийната субсидия от 11 лв. на 1 лв. ще важи за периода от 1 юли до 31 декември 2019 г. Депутатите от Комисията отхвърлиха предложението на ДПС за 0 лв. партийна субсидия за действително получен глас, както и това на ВМРО размерът на субсидията за парламентарна група да бъде 1,5 млн. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Бюджетна комисия прие на второ четене партийната субсидия да се намали на 1 лев на глас"}
{"url": "https://trud.bg/%d0%ba%d1%80%d0%b5%d0%b4%d0%b8%d1%82%d0%bd%d0%be%d1%82%d0%be-%d0%ba%d0%be%d0%bd%d1%81%d1%83%d0%bb%d1%82%d0%b8%d1%80%d0%b0%d0%bd%d0%b5-%d0%b5%d0%b4%d0%bd%d0%b0-%d0%be%d1%82-%d0%bd%d0%b0%d0%b9/", "text": "Според Деян Василев, председател на  , както и основател и изпълнителен директор на   професията Кредитен консултант е сравнително нова, но много перспективна. Ето какво ни разказа той: Ниски лихви, бум на ипотечните кредити, търсене на финансова стабилност – това са само част от ключовите моменти на съвременното ни общество. Безспорно една от най-динамичните и интересни теми в последните години – кредитите и техните специфични особености, създадоха експертност и необходимост от повече информираност.Така и професията на кредитния консултант се превърна от екзотика в необходимост. Ключовото значение е в думата „консултант“. Непрекъснатият поток от информация, която идва от финансовите институции, и апетитните промоции на банките завихрят все по-бързо тайфуна от цифри, условия, възможности. Три са основните причини, които правят кредитния консултант наистина необходим и все по-търсен. Притеснението дали разчитаме всички знаци правилно, несигурността дали сме събрали цялата необходима информация и документация и въпросът – правим ли най-добрия избор.  И на нашия пазар, услугата по кредитното посредничество става все по- популярна и търсена. При такова многообразие на оферти по жилищни и потребителски кредити, клиентите имат нужда от безпристрастен и компетентен експерт, който да разбере техния профил и нужди. На база на доходи, търсен имот, предпочитана валута, срок за реагиране и др., кредитният консултант подбира оферти от 3 до 5 банки и ориентира клиентите в преимуществата и недостатъците на всяка от офертите им. Клиентите не могат да не останат доволни, когато се възползват от независим кредитен експерт, който познава в дълбочина всички тънкости и процеси по отпускане на кредит на 13 банки и няколко небанкови институции. Затова в нашата работа е толкова голям процентът на доволни клиенти, които с ентусиазъм ни препоръчват на техни познати. Да, това е така и не е никак случайно. Асоциацията на кредитните посредници в България отчете пазарен дял от около 10%. Очакванията са този дял да нарасне до 35 – 40% в следващите няколко години. Компанията Кредитланд, която от 2006 г. е кредитен посредник, продължава динамично да разширява дейността си и да търси и обучава консултанти в цялата страна. Към средата на 2019 г. компанията работи с над 70 кредитни консултанти в 20 града в страната. Кредитното посредничество се регулира от Закона за кредитите за недвижими имоти на потребители и от Закона за потребителския кредит. Този процес се надзирава от БНБ и Комисията за защита на потребителите. Всички посредници за жилищни кредити е необходимо да са регистрирани в БНБ и да притежават специална застраховка професионална отговорност. Важно е и обозначението необвързан кредитен посредник, което означава, че консултантът разглежда достатъчно голям брой договори за кредит от предлаганите на пазара и препоръчва няколко оферти (в нашия случай минимум 3 до 5), които са подходящи за конкретните потребностите на потребителя, финансовото състояние и личното му положение. За клиентите е важно да има избор, защото неоптималното решение за жилищен кредит може да коства на клиента и повече от 10 000 лв. в надплатени лихви и такси през годините.  За съжаление все още има не малко случаи, в които брокери на недвижими имоти предлагат кредити на клиенти, без да имат необходимата компетентност и безпристрастност. Те най-често работят с една или две банки, настойчиво убеждават клиента, че могат да му уредят кредит, завеждат го до най-близкия клон и го оставят да се оправя сам. Това не може да се нарече кредитно посредничество и по-често е в ущърб на клиента. Първо, посредникът е длъжен да представи формуляр на клиента, в който се съдържа информация дали е регистриран в БНБ, под каква форма. В него задължително са изброени всички банки и институции, с които работи посредника. Макар и законът да не задължава услугите на кредитния посредник да са безплатни, политика на Кредитланд е да не събира никакви такси от клиентите си и услугата му да не оскъпява кредита за потребителите по никакъв начин (т.е. клиентът получава същите или по-добри условия от тези, които би получил, ако директно отиде в банков клон). Комисионата на индивидуалния консултант е една и съща, независимо коя банка ще избере клиентът – това гарантира безпристрастност и работа в полза на клиента. Човекът, който иска да стане кредитен консултант, трябва да притежава няколко ключови умения – да е проактивен, да обича да помага на хората, да има желание постоянно да учи и да се развива, да преговаря умело и да е много добре организиран. Бившите служители в банка имат експертни познания и опит, но задължително е необходим и подход за работа с клиенти, които да остават толкова доволни, че с радост да те препоръчват на други клиенти. Така че в крайна сметка, част от много успешните консултанти идват и от други браншове и след преминаване на нашето задълбочено фирмено обучение също се справят отлично. Добрите кредитни консултанти са търсени и препоръчвани, уважавани личности, както от клиентите, така и от банките партньори, защото спестяват време и усилия на всички страни в процеса. Предимство е гъвкавото работно време, което позволява на консултанта да се занимава дори и почасово с работата си, според нуждите на клиентите. След всяка сделка остава удовлетворението, че си помогнал на клиентите, като си им спестил време, пари и нерви. И не на последно място по важност, успешният кредитен консултант изкарва много добри доходи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Кредитното консултиране – една от най-динамично развиващите се услуги в България\t"}
{"url": "https://trud.bg/%d0%ba%d0%b0%d1%80%d0%bb%d0%be%d1%81-%d0%ba%d0%be%d0%bd%d1%82%d1%80%d0%b5%d1%80%d0%b0-%d1%81-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d1%8f-%d0%b7%d0%b0-%d0%bf%d0%bb%d0%b0%d0%bd/", "text": "Вчера изтече срокът, в който граждани и организации могат да правят предложения и възражения относно представения проект за подробен устройствен план на Парк „Борисова градина“. На 5-и юни се проведе обществено обсъждане, а до вчера администрацията приемаше предложения и възражения. Внесох предложение за промени в първоначалния проект, за да бъде спазен срокът. В него настоявам паркингът заедно със седмичният пазар за спортни стоки, който е разположен между Националния стадион „Васил Левски“ и метростанция „Васил Левски“ да бъде запазен. Съгласно предложения проект те се премахват. В същото време има действащо решение на СОС и издадена от главния архитект на столицата схема за паркоместата. Премахването на паркинга ще затрудни трафика, тъй като паркиращите автомобили оттам ще се насочат към съседни улици, както и обслужването на спортните съоръжения в зоната, в т.ч. на представителите на спортните федерации, обяснява столичният общински съветник от ВМРО Карлос Контрера, съобщиха от пресцентъра на партията. Отделно от това той настоява да се премахнат два рестриктивни текста, които блокират модернизацията на спортната инфраструктура. Единият текст засяга стадион „Българска армия“. В записа се предвижда реконструкция в ограничен вариант, което би попречило на привеждането на държавното съоръжение в съвременните норми. Вместо това предлага да се допусне реконструкция или изграждане на ново съоръжение в рамките на сегашната застроена площ без да се излиза от границите на съществуващото строително петно. Вторият текст, който Контрера настоява да отпадне изцяло, е т. 11 в Приложение 3 към чл. 29 от Специфичните правила и нормативи (СПН), засягаща зоната на спортните съоръжения към плана. Тази точка гласи, че  при „доказана невъзможност на обект да изпълнява основното си предназначение, или ако съществуването му е неоправдано“ той се придава към парковата среда. Текстът е разтеглив, неясен и далеч от правни дефиниции. Създава се възможност за един широк волунтаризъм, който може да засегне основни обществени обекти – стадионите, тенис кортовете, паркингите, та дори и детски площадки. Този текст е създаден, за да се ползва за изнудване след време. Разтегливото му тълкуване с голяма доза вероятност ще доведе до колизии, което означава административни и съдебни саги. Т.е. обезсмисля се основната идея на плана – да въведе ред и безспорност в отношенията, коментира съветникът от ВМРО. Срокът, който беше даден за предложения, е твърде кратък. Обемната графична част и множеството специфични изисквания в текстовата част предполагат един доста по-дълъг срок. Затова и преди две седмици Карлос Контрера призова да бъде удължен поне до септември, за да се прегледат внимателно отделните части на плана. Краткият срок предполага и трудност във формулирането на възраженията, предложенията и мотивите към тях. Той отново призовава да не се бърза с второто обществено обсъждане (насрочено за 26-и юни). Отделно от това много въпроси все още остават неизяснени. Например достатъчен ли е броят на детските площадки, които се предвиждат? Според Контрера не е. Атракционното влакче, което се предвижда, с каква идея, как ще функционира и кой ще го оперира предвид различната собственост – държавна и общинска? Има и такива прозаични въпроси от типа необходимо ли е да предвиждаме и залесяване с вида „топола“? Като човек с алергия, мен изключително ме вълнува този въпрос. Друг прозаичен въпрос е за достъпа до Националния тенис център. Признавам си, че просто времето не ми стига да огледам детайлно проекта. Плашещо е, че до момента експертите от различни области все още не са дали своите становища, разкрива той. Карлос Контрера смята, че комуникацията между държавата и общината по този въпрос е меко казано лоша и не би било добре да се стигне до противопоставяне. От друга страна държавата – в лицето на министерството и собственик на доста съоръжения в парка, има своето право до поиска определени решения. Проектът има своите добри попадения, но страда от много слабости, които ако не бъдат отстранени, ще торпилират плана. На този етап – с тези постановки, които открито пречат за модернизцията на спортната инфраструктура, съветниците от ВМРО няма как да го подкрепим, заключва общинският съветник Карлос Кантрера.", "date": "2019.06.20", "title": " Карлос Контрера с предложения за плана за Борисовата градина"}
{"url": "https://trud.bg/%d0%be%d0%ba%d1%80%d1%8a%d0%b6%d0%b5%d0%bd-%d1%81%d1%8a%d0%b4-%d0%b1%d1%83%d1%80%d0%b3%d0%b0%d1%81-%d0%bf%d1%80%d0%b8%d1%81%d1%8a%d0%b4%d0%b8-10-%d0%bc%d0%b5%d1%81%d0%b5%d1%86%d0%b0-%d0%b7/", "text": "Окръжен съд – Бургас одобри постигнато споразумение по дело за наркотични вещества, между Окръжна прокуратура – Бургас, подсъдимият Цветан Т. и неговия защитник. Съдът наложи най- тежкото наказание за извършените от подсъдимия две деяния и присъди 10 месеца затвор за Цветан Т. Наказанието той ще изтърпи ефективно при първоначален „общ“ режим. Цветан Т. се е признал за виновен в това, че през юни, 2016- та година, държал с цел разпространение  високо рискови наркотични вещества у себе си и в жилището си. На същата дата и място- в дома си, извършил действия по приготовление към гореописаното престъпление, без надлежно разрешително, с цел да придобие за разпространение чрез схема за синтетично получаване на метамфетамин, като за това подготвил средства – набавил прекурсори, реактиви/химикали и съоръжения. Определението на съда е окончателно и има стойност на влязла в сила присъда.  След одобряване на споразумението, Окръжен съд – Бургас потвърди забраната да напуска страната. На съдебното заседание присъстваха европейски съдии от Англия, Испания, Румъния и Естония, които са на обмен в Окръжен съд – Бургас. Те наблюдаваха съдебния процес и след делото обсъдиха със съдията –докладчик Светлин Иванов, диференцираната процедура по Глава 29 от НПК, а именно решаване на делото чрез споразумение според българското законодателство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Окръжен съд – Бургас присъди 10 месеца затвор за наркотици\t"}
{"url": "https://trud.bg/%d0%bd%d0%be%d0%b2%d0%b0%d0%ba%d1%8a%d1%82-%d1%86%d0%b0%d1%80%d1%81%d0%ba%d0%be-%d1%81%d0%b5%d0%bb%d0%be-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%ba%d0%b0%d1%80/", "text": "Четирима нови футболисти подписаха договори с „Царско село“ за дебютния сезон на клуба в Първа професионална лига. Tреньорът Никола Спасов ще може да разчита на две нови бразилски попълнения – Андерсон Кордейро Коста и Евертон Диас. Eкипът на „царете“ ще носят още трикратният шампион на България Иван Чворович и Сергей Георгиев. Изпълнителният директор на клуба Иво Андреевски официално връчи фланелки и шалчета на новите играчи. Квартетът ще бъде на разположение на Никола Спасов за първата контролна среща на отбора срещу „Струмска слава“ в събота. „Селекцията не е приключила, очаквайте още изненади“, заявиха от клуба.", "date": "2019.06.20", "title": " Новакът „Царско село“ представи каре нови"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%be%d0%b1%d1%80%d0%b0%d0%b1%d0%be%d1%82%d0%ba%d0%b0%d1%82%d0%b0-%d1%81%d1%80%d0%b5%d1%89%d1%83-%d0%ba%d0%be%d0%bc%d0%b0%d1%80%d0%b8-%d0%b2-%d1%81%d0%be/", "text": "В близките дни в София започва обработката срещу комари. Това съобщи Цезарина Илиева, началник отдел „Паразитология“ в Столичната здравна инспекция по  . До момента са обработени два от парковете в столицата – Борисовата градина и Южен парк – трета част. „Предвидени са две обработки през това лято – през юни-юли, в зависимост от сезона, както и в края на август“, каза Илиева.", "date": "2019.06.20", "title": " Започва обработката срещу комари в София"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%b3%d0%be%d0%b2%d0%be%d1%80%d0%b8-%d0%b7%d0%b0-%d0%b7%d0%b4%d1%80%d0%b0%d0%b2%d0%ba%d0%b0-%d0%b5%d0%b2%d1%82%d0%b8%d0%bc%d0%be%d0%b2%d0%b0/", "text": "Престижното национално френско литературно списание LE MATRICULE DES ANGES публикува в своя юнски брой за 2019 г. рецензията на литературния критик Ерик Дюсерт за книгата на Здравка Евтимова „Невъзможно синьо“ (D’un bleu impossible”), отпечатана във Франция през месец април т.г. от издателство Soupirail. Преводът на разказите от български на френски език е дело на Красимир Кавалджиев. В краткия си анализ Ерик Дюсерт нарича сборника с разкази на българката „чудесен” (formidable) и сравнява Евтимова с френската писателка Беатрис Бек, изтъквайки, че Франция е закъсняла с публикацията на тази книга в сравнение със САЩ, които вече са включили разказа „Кръв от къртица“ в учебните програми на средните си училища. Литературният критик изразява надеждата си, че в бъдеще френските читатели ще имат възможност да се запознаят и с романите на писателката от България, подчертавайки, че тя принадлежи на новото поколение съвременни романисти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Франция говори за Здравка Евтимова"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%b2%d1%80%d0%b0%d0%bc%d0%be%d0%b2%d0%b0-%d0%bf%d1%8a%d1%82%d1%8f%d1%82-%d0%bc%d0%b5%d0%b7%d0%b4%d1%80%d0%b0-%d0%b1%d0%be%d1%82%d0%b5%d0%b2/", "text": "„Пътят Мездра-Ботевград е един от приоритетите на правителството, както и всички останали магистрални отсечки“, заяви регионалният министър Петя Аврамова на заседание на парламентарната комисия по регионална политика, благоустройство и местно самоуправление. Тя припомни, че на 12 октомври 2018 г. АПИ стартира обществените поръчки за избор на изпълнител за изграждане на 33 км от трасето между Мездра и Ботевград. Тръжната процедура за Лот 1 ще приключи съвсем скоро. За Лот 2 очакваме да мине обжалването, уточни Аврамова за напредъка на изграждането на пътя Мездра-Ботевград . Министърът обясни, че този участък е в най-напреднала фаза от цялото трасе от Видин до Ботевград. „Участъкът е разделен на две и е един от най-сложните, които трябва да бъдат изградени“, коментира Петя Аврамова. Тя заяви, че Лот 2 вече има избран изпълнител, началото му е от Мездра и приключва при км 174. Стойността на обекта е малко над 222 млн. лева. Министърът допълни, че в момента има обжалване на процедурата в КЗК. Министърът уточни, че проектът е с 4 ленти и има нови мостови съоръжения над река Искър и над Малка река. „За Лот 1 също е обявена процедура за избор на изпълнител. Открита е процедура и за избор на консултантската услуга за строителен надзор“, съобщи Аврамова. Договорът за техническо изграждане на тол системата върви по график. До 16 август трябва да имаме изцяло изградена техническа част на системата, заяви Аврамова в отговор на въпрос за напредъка в изграждането на тол системата. „В частта винетка системата е работеща. Надграждаме всички проблеми, които се появяват във връзка с администрирането и техническото обезпечаване. На този етап в частта винетки и електронни винетки се работи успешно. Нямаме сериозни проблеми“, посочи тя. „Увеличават се приходите от електронните винетки. Инспекторите на тол системата повишават капацитета и опита си“, коментира регионалният министър. „Поехме ангажимент целият процес на отчитане на средства, които се генерират от пътуване по републиканската пътна мрежа, да бъде технически администриран, но системата да не работи ефективно в частта плащане“, обясни Петя Аврамова. „Тоест техническото опериране да е налице, да не е налице търговското опериране. Да дадем възможност на превозваческия бранш сам да си проследи пътуванията и парите, които ще се дължат за тях“, допълни министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Петя Аврамова: Пътят Мездра-Ботевград е един от приоритетите на правителството\t"}
{"url": "https://trud.bg/%d0%b8%d1%80%d0%b0%d0%bd-%d0%b5-%d1%81%d0%b2%d0%b0%d0%bb%d0%b8%d0%bb-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d1%80%d0%b0%d0%b7%d1%83%d0%b7%d0%bd%d0%b0%d0%b2%d0%b0%d1%82/", "text": "Пентагонът в четвъртък  , но настоя, че безпилотният летателен апарат е бил в международното въздушно пространство, а не в това на Ислямската република, предава AFP. Дронът BAMS-D е свален от иранска ракета „земя-въздух“, докато е летял в международното въздушно пространство над Ормузкия пролив, заяви говорителят на Централното командване на САЩ (СЕНТКОМ) капитан Бил Урбан. Това се е случило в 23:35 по Гринуич в сряда (01:35 в четвъртък българско време). „Иранските твърдения, че дронът е бил над Иран са погрешни“, добави той. „Това беше непровокирана атака над прибор за разузнаване на САЩ в международното въздушно пространство“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Иран е свалил американски разузнавателен дрон, но в международното небе"}
{"url": "https://trud.bg/%d0%b1%d0%b8%d0%be%d0%b3%d1%80%d0%b0%d1%84%d0%b8%d1%8f%d1%82%d0%b0-%d0%bd%d0%b0-%d0%ba%d0%bb%d0%be%d0%bf-%d0%b2%d0%b5%d1%87%d0%b5-%d0%bd%d0%b0-%d0%bf%d0%b0%d0%b7%d0%b0%d1%80%d0%b0/", "text": "Биографията на Юрген Клоп, треньорът на „Ливърпул“, вече е на пазара и е преведена на български език. Книгата е написана от германския автор Елмар Невелинг и допълнена до финала на Шампионската лига през 2019-а. Тя разказва за пътя, който Клоп изминава от детските си години до момента, в който се превръща в един от най-харизматичните и обичани треньори в съвременния футбол. Написана изключително увлекателно, тя разкрива трудностите, с които той е трябвало да се справи, както и всички съпътстващи моменти, които обуславят големите му успехи. Издателство Premium books предоставя възможността всеки да се запознае от първо лице с човека и треньора Юрген Клоп. Специалистът, който промени представите за съвременния футбол и зададе една нова посока в историята на „Борусия” (Дортмунд) и „Ливърпул”. „Това е енергията на футбола, начинът, по който хората в Ливърпул живеят с тази велика игра, както и всички фенове на „Ливърпул“ по света. Това не е обикновен клуб, това е специален клуб“, заяви Юрген Клоп. От собственоръчното отхвърляне на приетия ред в германския футбол с „Борусия“ (Дортмунд) до отвеждането на „Ливърпул“ обратно към европейските висини, това е истинската история на Клоп и неговия футболен гений.", "date": "2019.06.20", "title": " Биографията на Клоп вече на пазара"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b7%d0%b0%d0%bf%d0%bb%d0%b0%d1%88%d0%b8-%d1%81%d0%b0%d1%89-%d1%81-%d1%80%d0%b5%d1%86%d0%b8%d0%bf%d1%80%d0%be%d1%87%d0%bd%d0%b8-%d1%81%d0%b0%d0%bd%d0%ba/", "text": "Турският президент Реджеп Ердоган заплаши да наложи санкции на Съединените щати, ако те действително изпълнят заканата да въведат ограничителните мерки срещу Анкара във връзка със закупуването на руската система за противоракетна отбрана С-400, информира БНР. „Както вече казах, въпросът за С-400, за нас и за Русия, е приключен, тъй като имаме сделка“, посочи Ердоган в четвъртък. Турският президент обаче добави, че вярва, че американският му колега Доналд Тръмп все пак няма да вземе решение за налагане на санкции. „Не виждам никаква възможност да бъдат наложени такива санкции“, посочи той и допълни, че „Турция не е просто една държава, ние имаме стратегическо партньорство“. Междувременно Камарата на представителите на САЩ одобри резолюция, която предлага санкции срещу Турция във връзка с оръжейната сделка, потвърждавайки по този начин информация на агенция Блумбърг от сряда, че Съединените щати обмислят налагането на допълнителни санкции, насочени към турски компании от отбранителната промишленост, на които да бъде спрян достъпа до американската финансова система. От месеци насам Анкара и Вашингтон са в обтегнати отношения относно ракетните системи С-400, които се очаква да бъдат доставени от Русия на Турция още през следващия месец. Управляващите от Белия дом заявиха, че това ще доведе до налагане на американски санкции според CATSAA – закон, призоваващ за санкции срещу държави, които купуват военна техника от Русия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Ердоган заплаши САЩ с реципрочни санкции заради C-400"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-59-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%bf%d1%80%d0%b8%d1%82%d0%b5%d0%b6%d0%b0%d0%b2%d0%b0%d0%bb-%d0%bd%d0%b5%d0%b7%d0%b0%d0%ba/", "text": "Специализираната полицейска операция за предотвратяване, пресичане и разкриване на престъпления, свързани с незаконно притежавани оръжия, взривни вещества и боеприпаси, е стартирала вчера на територията на Пордим, след получен сигнал, съобщиха от пресцентъра на МВР. Действията са осъществени под ръководството на прокуратурата. В рамките на акцията и извършено претърсване на имот, собственост на 59 – годишен местен жител. В гаража полицаите открили 9 самоделни огнестрелни едноцевни пушки със заглушители и имитиращи автомат „Калашников“, пригодени за скрито носене, и 559 патрона. Изяснено е, че незаконният арсенал е произведен в домашни условия – мъжът имал технически умения и сам сглобявал пушките. Установено е, че с оръжието са произвеждани изстрели, то е било предоставяно за ползване и на други лица. Предстои изясняване на самоличността им и целта на употребата на пушките. Назначени са балистични и физико-химически експертизи. По случая е образувано досъдебно производство. След задържането на 59-годишния мъж в рамките на 24 часа, той е привлечен към наказателна отговорност по чл. 339, ал.1 от НК и с прокурорско постановление мярката му за задържане е удължена до 72 часа. С оглед сериозността на деянието, прокуратурата ще внесе искане в районен съд – Плевен спрямо него да бъде взета най-тежката мярка „задържане под стража“ и привеждане в следствения арест. Работата по документирането на случая продължава под ръководството на прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Спипаха 59-годишен мъж, притежавал незаконно собственоръчно изработени оръжия, имитиращи автомат „Калашников“"}
{"url": "https://trud.bg/%d1%87%d0%b8%d1%81%d1%82%d1%8f%d1%82-%d0%ba%d0%be%d1%80%d0%b8%d1%82%d0%be%d1%82%d0%be-%d0%b8-%d0%b1%d1%80%d0%b5%d0%b3%d0%be%d0%b2%d0%b5%d1%82%d0%b5-%d0%bd%d0%b0-%d1%80-%d1%8f%d0%bd%d1%82%d1%80%d0%b0/", "text": "Стартира аварийно почистване на участъци от коритото и бреговете на река Янтра в урбанизираната територия на Велико Търново. Специализирана строителна техника навлезе в пространството под Владишкия мост и Цар-Шишмановата баня. Кметът Даниел Панов посети района и инспектира работата. Дейностите включват премахване на растителността в речното корито, заравняване и изчистване на бреговата ивица до съществуващите каменни габиони, премахване на изкуствени островни и наносни образувания, оформили се след интензивните дъждове през последния месец. Около 0,4-0,5 километра от двете страни по дължината на реката ще бъдат обхванати. Техниката ще работи в района от каменния мост в кв. „Асенов“ срещу течението на Янтра, покрай Владишкия мост и до църквата „Св. св. Петър и Павел“. Мерките са аварийни и имат за цел подобряване на проводимостта на речното корито и предотвратяване на наводнения. Финансирането е осигурено от Община Велико Търново. Към Междуведомствената комисия за възстановяване и подпомагане е внесен проект за цялостно оформяне и профилиране на коритото на реката в урбанизираната територия на града. За целия участък от каменния мост в кв. „Асенов“ до въжения пешеходен мост край бившата фабрика „Васил Мавриков“ ще са необходими около 1,2 милиона лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Чистят коритото и бреговете на р. Янтра в Търново от наноси\t"}
{"url": "https://trud.bg/%d1%81%d0%b0%d1%80%d0%b8-%d1%81%d0%b5-%d0%b8%d0%b7%d0%b2%d0%b8%d0%bd%d0%b8-%d0%bd%d0%b0-%d1%8e%d0%b2%d0%b5%d0%bd%d1%82%d1%83%d1%81-%d0%b7%d0%b0-%d1%81%d1%80%d0%b5%d0%b4%d0%b5%d0%bd/", "text": "Само преди една година Маурицо Сари дойде в Торино, показвайки среден пръст на привържениците на „Ювентус“. По това време опитният специалист бе начело на големия съперник „Наполи“. А грозният инцидент се разигра при пристигането на гостите на „Алианц Стейдиъм“. На всичкото отгоре „небесносините“ спечелиха двубоя с 1:0, поставяйки под напрежение лидера в Серия А. Сега, четиринадесет месеца по-късно, всичко изглежда забравено. В четвъртък по обяд Сари бе представен официално като треньор на „Старата госпожа“. И логично един от първите въпроси бе свързан именно с жеста му от 22 април 2018 година. „Беше грешка – призна Сари по време на пресконференцията, предизвикала сериозен медиен интерес. – Реагирах прекалено на 10-20 глупави идиоти, а не към феновете на „Ювентус“. Казах същото и тогава. Когато има 40 000 души, винаги ще се намерят 10 идиоти, които плюят по теб, после дойде реакцията ми. Но аз не считам онези хора за почитатели на „Ювентус“. А преминаването му в шампиона на Италия не бе прието добре и в Неапол, където работи в продължение на 3 години.  „Изкарах прекрасни години там. От уважение към феновете, избрах да отида в чужбина, въпреки че имах семейни проблеми. Но сега изборът ми е логичен и няма нужда да питам някого какво да правя. „Ювентус“ показа огромна решителност, когато ме поиска. Прекрасното отношение ме убеди.“ Сари обеща, че клубът ще продължи да преследва най-голямата цел – триумф в Шампионската лига, който убягва на отбора вече 23 години. Иначе 60-годишният специалист, работил за последно в „Челси“, където спечели Лига Европа, показа увереност и в бъдещите си отношения с Кристиано Роналдо. Двамата се очаква да имат среща в Гърция, където нападателят е на почивка.  „Още не знам дали ще посетя Роналдо, ще го организираме в близките дни – обясни италианецът. – От години тренирам страхотни футболисти, но с Кристиано минавам на следващото ниво. Това е човек с купища рекорди, надявам се да постави още и аз да имам заслуга.“  На Апенините вече се говори сериозно, че едно от новите попълнения това лято ще бъде Жоржиньо. Националът на Италия е любимец на Сари, а двамата работиха съвместно първо в Неапол, а след това и в Лондон. Споменаваната сума по сделката е 52 млн. паунда.", "date": "2019.06.20", "title": " Сари се извини на „Ювентус“ за среден пръст"}
{"url": "https://trud.bg/%d1%83%d1%87%d0%b8%d0%bb%d0%b8%d1%89%d0%b5-%d0%b7%d0%b0-%d0%b1%d0%b8%d0%bb%d0%ba%d0%b8-%d1%89%d0%b5-%d0%be%d1%82%d0%b2%d0%be%d1%80%d0%b8-%d0%b2%d1%80%d0%b0%d1%82%d0%b8-%d0%bd%d0%b0-%d0%b5%d0%bd%d1%8c/", "text": "С богата образователна, културно-творческа и забавна програма ще бъде отбелязан Еньовден в Музея по история на медицината във Варна. Тази година в Музея ще отвори врати „Училище за билки“, в което професионалисти от факултета по фармация ще предадат знанието за билките по Северното Черноморие – разпознаване, бране, съхранение, безопасна употреба и въздействие върху здравето. Училището за билки ще отвори врати точно в 10 часа на 24 юни (понеделник), а входът за мероприятията е свободен. Организатор на събитието е Медицинският университет с подкрепата на фонд „Култура“ на Община Варна.", "date": "2019.06.20", "title": " Училище за билки ще отвори врати на Еньовден в Музея по история на медицината във Варна"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bc%d0%b8-%d0%bb%d0%b8%d0%bf%d1%81%d0%b2%d0%b0-%d0%bd%d0%be-%d1%81%d0%b5/", "text": "По три-четири разговора имам на ден с различни европейски лидери, относно избора на нов председател на Европейската комисия. Това заяви премиерът Бойко Борисов пред български журналисти в Брюксел. „От това, което виждам едва ли ще постигнем договорка днес“, добави той. „Въртят се различни кандидати, ние имаме партийно решение с шпиценкандидат. Надали ще се договорим тази вечер, но консултациите ще продължат“, заяви Борисов. Той беше категоричен, че всяко прибързано изказване по темата би било грешка. Попитан от медиите кой ще бъде българският еврокомисар, премиерът Борисов отговори, че не вижда защо някой друг трябва да заема мястото на Мария Габриел. „Тя е прекрасен комисар. Изкара най-добър резултат на изборите“, изтъкна министър-председателят и изрази мнение, че страната ни има модерен и хубав ресор в настоящия състав на Европейската комисия. Той разкри, че името на Кристалина Георгиева също се спряга сред претендентите за поста. „ГЕРБ има решение, понеже ЕНП спечели изборите и ще има най-много места в Европейския парламент. Ще подкрепим Манфред Вебер“, каза Борисов. Освен председател на ЕП предстои избор на още четири важни поста, припомни премиерът – външен министър на ЕС, председател на ЕЦБ, председател на Европарламента и на Съвета на ЕС. По казуса с ТЕЦ „Варна“, Бойко Борисов коментира, че той по никакъв начин не застрашава енергийната сигурност на страната. На въпрос на медиите за партийните субсидии премиерът Борисов подчерта, че поддържа това, което 2,5 млн. българи са подкрепили на референдума. Министър-председателят добави, че на който не му стигат парите, има право по най-прозрачния начин да посочи дарителите, като подчерта, че е важно да има 100% прозрачност. „Преди 2 години цялата предизборна кампания на президента Радев мина на фона на субсидиите и референдума за един лев на глас. И тогава управляващите в наше лице се биеха всеки ден, че едва ли не са те виновни за това. Аз тогава поех ангажимент и веднага след изборите го внесохме в парламента, другите партии не го подкрепиха“, напомни Борисов. Той отбеляза, че преди 5-6 месеца по време на телевизионно участие е поел ангажимента относно субсидиите отново. „Тогава си спомняте, че президентът Радев отказа участие, за да не поема такъв ангажимент. Дотогава нямаше никакви изказвания, че това е популистко, че това не е демократично, че това ще убие партиите“, добави премиерът Борисов. „Не приехме предложението на ДПС за 0 лева субсидия, защото два и половина милиона български граждани гласуваха за един лев. Кой каквото и да казва, това не са малко хора“, каза Борисов. „На който не му стигат парите, има право да посочи фирма Х или милионера У дарява еди колко си пари за партията. Но се изисква 100% прозрачност. И тогава, вместо както г-жа Нинова каза, бизнесмените да затворят портфейлите си, банкерите да спрат да викат граждани и делегати и със сила да ги карат да променят позициите си“, заяви той по адрес на опозицията. „За съжаление нямам семейство. Цветанов беше моето семейство, по 5 пъти на ден разговаряхме по всякакви теми. Липсва ми, но се разделихме“, каза още Борисов по темата за оставката на втория човек в ГЕРБ.", "date": "2019.06.20", "title": " Бойко Борисов: Цветанов ми липсва, но се разделихме"}
{"url": "https://trud.bg/%d0%bd%d0%be%d0%b2-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%b8-%d0%b3%d0%bb%d0%b0%d0%b2%d0%b5%d0%bd-%d0%bc%d0%b5%d1%82%d0%be%d0%b4%d0%b8%d1%81%d1%82-%d0%b2-%d0%bb%d0%b5%d0%b2%d1%81%d0%ba/", "text": "Йончо Арсов е новият директор на Детско-юношеската школа на „Левски“, а доц. Емил Атанасов заема длъжността „Главен методист“. Днес двамата бяха представени от изпълнителният директор на клуба Павел Колев пред треньорите работещи в „синята“ школа. Йончо Арсов е роден на 3 декември 1976 година и е внук на легендата на „Левски“ Йончо Арсов-старши. Завършва магистратура „Политически науки“ в университета в Бон (Германия). От 2005 г. до 2012 г. придобива треньорски лиценз PRO в Германия. Треньорската си кариера стартира през януари 2009 година като асистент в “Черноморец“ (Бургас). Следват периоди като асистент-треньор в „Хайдук“ (Сплит), „Вакер Бургхаузен“ (Германия), „Дуисбург“ (Германия) и националния отбор на България. Емил Атанасов е роден на 11 август 1978 година. Завършва висшето си образование в Националната спортна академия „Васил Левски“, специалност „Треньор по футбол“. От 2005 година е редовен участник в образователни програми на UEFA в Норвегия, Чехия, Шотландия, Холандия, Белгия, Дания и Франция. От 2004 г. до 2011 г. е лектор към Треньорската школа в България. От 2016 година е доцент по футбол в НСА „Васил Левски“.", "date": "2019.06.20", "title": " Нов директор и главен методист в „Левски“"}
{"url": "https://trud.bg/%d0%bd%d0%be%d0%b2%d0%b8-%d0%b4%d0%b0%d1%82%d0%b8-%d0%b7%d0%b0-%d0%bc%d0%b0%d1%87%d0%be%d0%b2%d0%b5%d1%82%d0%b5-%d0%bd%d0%b0-%d1%86%d1%81%d0%ba%d0%b0-%d1%81-%d1%82%d0%b8%d1%82%d0%be%d0%b3/", "text": "УЕФА утвърди нови дати за срещите от първия предварителен кръг на Лига Европа между ЦСКА и „Титоград“. Причината е, че на 18 юли „Будучност“ приема „Нарва Транс“ в друг мач от турнира. Именно заради това европейската централа направи допълнителни промени. Футболистите на Добромир Митов ще посрещнат съперника си на 9 юли (вторник), а двубоят е с начало 20:30 часа на стадион „Българска армия“. Реваншът е насрочен за седмица по-късно – 16 юли (вторник) от 21:30 часа българско време в Подгорица. От босненския клуб изразиха недоволството си, заради това, че подготовката на тима ще бъде нарушена с изтеглянето на мача с два дни по-рано от първоначално обявеното. „Не може на един и същи стадион да има два европейски мача в рамките на 48 часа“, категорични са от УЕФА.", "date": "2019.06.20", "title": " Нови дати за мачовете на ЦСКА с „Титоград“"}
{"url": "https://trud.bg/48-%d0%b3%d0%be%d0%b4%d0%b8%d1%88%d0%b5%d0%bd-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%bd%d0%b0-%d1%80%d0%b0%d0%b1%d0%be%d1%82%d0%bd%d0%be%d1%82%d0%be-%d1%81%d0%b8-%d0%bc%d1%8f%d1%81/", "text": "48-годишен работник на абрихт с циркуляр е намерен мъртъв към 14 часа в четвъртък в цех в град Кубрат. Образувано е досъдебно производство за причиняване смърт поради незнание или немарливо изпълнение на занятие или на друга правно регламентирана дейност. Това съобщиха от Апелативна прокуратура във Варна, след като Окръжната в Разград пое ръководството по изясняване на трагедията. Работникът, който бил част от бригада от Русе, се е намирал в хале, където обработвали дървени трупи за производство на мебели. Там били още петима колеги на загиналия. По първоначални данни той е бил намерен със синина на гърба и се предположило, че една от трупите, които били около 2 метра дълги, е паднала върху него. Следовател от Разград прави оглед на мястото за изясняване на причините за трагедията. Уведомена е трудовата инспекция.", "date": "2019.06.20", "title": " 48-годишен е загинал на работното си място в Кубрат"}
{"url": "https://trud.bg/%d0%b1%d1%8e%d0%b4%d0%b6%d0%b5%d1%82%d0%bd%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%bf%d1%80%d0%b8%d0%b5-%d0%bd%d0%b0-%d0%b2%d1%82%d0%be%d1%80%d0%be-%d1%87%d0%b5%d1%82%d0%b5/", "text": "Парламентарната комисия по бюджет и финанси прие   партиите да могат да се финансират от физически и юридически лица без лимити. Предложението на ДПС бе заложено в преходните и заключителни разпоредби на Закона за държавния бюджет за 2019 г. В досега действащите разпоредби дейността на политическите партии се финансира от собствени приходи и от държавна субсидия. Депутатите отхвърлиха предложението на ДПС за 0 лв. субсидия на спечелен глас и приеха това на ГЕРБ за 1 лев. Прието бе и предложението на ГЕРБ държавата и общините да предоставят безвъзмездно офиси на политическите партии. Отхвърлено бе предложението на НФСБ за таван на даренията от 8 млн. лв. за една календарна година. Депутатите отхвърлиха предложението на ВМРО партиите, които имат парламентарни групи, да получават 1,5 млн. субсидия годишно00. Окончателното решение ще бъде взето на пленарното заседание в петък, когато промените в закона ще са първа точка в дневния ред.", "date": "2019.06.20", "title": " Бюджетната комисия прие на второ четене безлимитните дарения за партиите"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d1%81%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%b7%d0%b0-%d0%bb%d0%b8%d1%85%d0%b2%d0%b0%d1%80%d1%81%d1%82%d0%b2%d0%be-%d0%be%d1%82/", "text": "При мащабна акция на Специализираната прокуратура и ГДБОП в Берковица е  а, която се е занимавала с лихварство. Участниците в нея живеят в ромската махала „Раковица“, а част от тях са жители и на видинското село Арчар, предаде БНТ. При спецакцията са претърсени няколко къщи и са иззети веществени доказателства, сред които и 2 килограма злато. Арестувани са петима души. Те са членове на местния клан „Дренчовците“. При акцията са иззети и луксозни коли, за които ще се проверява с какви средства са купени. Проверка ще има и за законността на къщите, собственост на клана. Задържаните имат и дълги криминални досиета. „Демонстрират висок стандарт, живеят по начин, по който много хора могат да им завидят. Луксозни коли, луксозни къщи, които най-вероятно ще се окажат незаконно построени. Давали са пари под лихва основно. Съответно схемата е следната: даваш един лев днес, до края на месеца дължиш няколко хиляди. До края на годината стават десетки или стотици хиляди. Защото процента на лихвата е дневен, не месечен, и е огромен. В резултат на това се оказва, че ти в края на месеца дължиш една сума, която не можеш да платиш и се прави всичко възможно да ти се вземе всичко, с което разполагаш“, каза зам.-главният прокурор Иван Гешев. „Робство е силно казано, но тези хора са поставени под зависимост, за да могат да си покрият дълговете. Ползвали са ги за незаконни действия, принуждавали са ги да вършат престъпления“, заяви главният секретар на МВР Ивайло Иванов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Петима са арестувани за лихварство от ромската махала в Берковица\t"}
{"url": "https://trud.bg/%d0%bd%d1%8f%d0%bc%d0%b0-%d0%b6%d0%b5%d0%bb%d0%b0%d0%b5%d1%89%d0%b8-%d1%84%d0%b8%d1%80%d0%bc%d0%b8-%d0%b7%d0%b0-%d1%81%d1%82%d1%80%d0%be%d0%b5%d0%b6%d0%b0-%d0%bd%d0%b0-%d0%bd%d0%be%d0%b2%d0%b0%d1%82/", "text": "На този етап няма желаещи фирми за дострояването на новата болница в Ямбол. В началото на май от държавния бюджет бяха отпуснати 27 млн. лева за довършване на болничния комплекс. Днес трябваше да бъдат отворени офертите на фирмите, но поради липса на интерес срокът е удължен до 8 юли, предава  Проектът за болничния комплекс е преработван 4 пъти за 40 години, откакто е започнало изграждането му, съобщи директорът на областната болница д-р Панайот Диманов: „Вярно е, че може би е тежко изпълнение! Болница в такъв вид – с 29 структури, не може да се сравни със строене на хотели, на ресторанти“. Диманов заяви още, че у нас има сериозни фирми и може би им е необходимо време, за да анализират всяка една дейност, която трябва да се извърши. Оптимистичният вариант за започване на дейностите е през есента.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Няма желаещи фирми за строежа на новата болница в Ямбол"}
{"url": "https://trud.bg/todorov-s-nov-transfer-v-scotland/", "text": "Николай Тодоров е най-новото попълнение на „Инвърнес“. Нападателят парафира официално с третия от последния сезон в шотландския Чемпиъншип. Българинът има солиден стаж в местния футбол, където игра последователно за „Хартс“, „Ливингстън“, „Куин оф дъ Саут“ и „Фолкърк“.  „Работил съм с Николай в „Хартс“ и мога да кажа, че той е много обещаващ нападател – обясни мениджърът на клуба Джон Робъртсън. – Следях кариерата му през годините, в които не работихме съвместно. Той е отговорен и съм щастлив, че ще го имам в състава си.“  Така в крайна сметка Тодоров остава на Острова, въпреки че интерес към него имаше и от редица родни отбори. Договорът му е за срок от 2 години, а амбициите са свързани с участие в елита. „Много съм щастлив, че така се развиха нещата – обясни юношеският национал на България. – Целите на клуба са да гоним промоция за Висшата лига, което напълно препокрива и моите амбиции. „Инвърнес“ е клуб, в който мога да се доразвия като футболист. Щастлив съм, че оставам на Острова.“", "date": "2019.06.20", "title": " Тодоров с нов трансфер в Шотландия"}
{"url": "https://trud.bg/%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b0%d0%bf%d0%b5%d0%bb%d0%b8%d1%80%d0%b0-%d0%bf%d0%be%d0%bc%d0%be%d0%b3%d0%bd%d0%b5/", "text": "Апел за съдействие за разкриване на грабител отправи варненската полиция. На 17 май около 18,30 ч на ул. „Димитър Икономов“ в града неизвестен мъж е направил опит да отмъкне дамската чанта на 58-годишна жена. До момента самоличността на извършителя не е установена, но той е бил заснет от охранителни камери. Мъжът е на възраст около 20-25 г., висок около 155 см, слаб, с къса коса и гъста брада. Носил е диоптрични очила с правоъгълна рамка. Бил е облечен със светлосини дънки с дупки по крачолите и зелено шушляково яке. От ОДМВР-Варна призоваха всеки, който разпознае мъжа или има информация, която би помогнала на разследващите, да сигнализира на тел. 112, 052/615166 или в най-близкото поделение на МВР при гарантирана анонимност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Варненската полиция апелира: Помогнете да заловим грабител! (ВИДЕО)"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%ba%d0%b0%d0%bd%d0%b8-%d0%b7%d0%b0%d0%bd%d0%b0%d1%8f%d1%82%d1%87%d0%b8%d0%b8-%d0%be%d1%82-%d0%b4%d0%b2%d0%b5%d1%82/", "text": "Голям базар за занаятчии ще се състои във Велико Търново на 6 и 7 юли. Събитието дава възможност на производители и творци от двете страни на река Дунав – България и Румъния, да представят своите традиции, обичаи, старинни техники и производства, култура и фолклор. 38 атрактивни павилиона ще са на разположение на занаятчиите в парк „Марно поле“, а на специална сцена местни и гостуващи формации ще могат да пресъздадат обреди, свързани с традиционните занаяти. Базарът е част от проекта “FairDeal – мрежа – платформа за бърза доставка на уникални занаятчийски продукти в района на трансграничното сътрудничество“, с водеща организация Община Велико Търново и партньори – Асоциация „Диманш“ (Румъния) (DA), Двустранна Българо-Румънска Търговска Камара (България) (BCCBR) и Национален театър „Марин Сореску“ – Крайова (Румъния). Базарът е насочен към производители на кулинарни и стопански продукти както от Велико Търново и областта, така също от всички български и румънски области, част от трансграничния регион на двете държави. Участието е напълно безплатно. Съпътстващо събитие е и семинар, по време на който ще бъде представена първата по рода си платформа за електронна търговия чрез виртуални магазини за занаятчийски продукти FairDeal. Създаването на иновативната маркетинг система е финансирана по Програма Interreg V-A Румъния – България 2014-2020, по приоритетна ос 4 – „Квалифициращ и приобщаващ регион“. Откриването на базара във Велико Търново е на 6 юли в парк „Марно поле“ от 10,30 ч. В края на октомври занаятчийски базар бе организиран и в град Крайова, Румъния. Участие в него взеха 40 производители, творци и пазители на българщината от Велико Търново, включително майстори от прочутата в цял свят Самоводска чаршия.", "date": "2019.06.20", "title": " Велико Търново кани занаятчии от двете страни на река Дунав на голям базар\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-22-%d0%bc%d0%b8%d0%bb%d0%b8%d0%b0%d1%80%d0%b4%d0%b0-%d0%bb%d0%b5%d0%b2%d0%b0-%d0%b5-%d0%be%d1%84/", "text": "2,2 милиарда лева е стойността на офертата, предложена от САЩ за покупката на 8 изтребителя F-16 за българските военновъздушни сили. Това каза премиерът Бойко Борисов пред български журналисти в Брюксел. „Вчера лично настоях пред колегите да подкрепим и проекта за ремонта на Су-25“, добави Борисов. „Едното е 2,2 милиарда, другото е 40 милиона“, каза той. В понеделник посолството на САЩ представи в Министерство на отбраната офертата за осем F-16 Block 70, въоръжение и свързаните с него системи за дългосрочна експлоатация и поддръжка, както и цялостна подготовка на пилоти и помощен персонал. В началото на месеца Конгресът одобри сделката и постави таван от 1,6 млрд долара, или 2,9 млрд лева.", "date": "2019.06.20", "title": " Премиерът Борисов: 2,2 милиарда лева е офертата на САЩ за Ф-16"}
{"url": "https://trud.bg/%d1%82%d0%b8%d1%82%d0%b0-%d0%be%d1%82%d0%ba%d1%80%d0%b8-%d1%81%d0%b5%d0%b7%d0%be%d0%bd%d0%b0-%d0%bd%d0%b0-%d0%b4%d0%b8%d0%bd%d0%b8%d1%82%d0%b5/", "text": "Тийн сензацията Христина Христова-Тита зарадва феновете си с няколко летни кадри по бански, на които се забавлява с група приятели в Слънчев бряг. 19-годишната красавица, която точно след месец ще отпразнува рождения си ден, избра доста оскъдно горнище, разкриващо естественият й пищен бюст. В компанията приятели не присъства нейната половинка Виктор, с когото родни медии много често ги разделят и събират. Въпреки това, изглежда, че Тита е в много добро настроение край близките си хора.", "date": "2019.06.20", "title": " Тита откри Сезона на дините"}
{"url": "https://trud.bg/%d0%b4%d1%8a%d1%80%d0%b2%d0%be-%d0%bf%d0%b0%d0%b4%d0%bd%d0%b0-%d0%b2%d1%8a%d1%80%d1%85%d1%83-%d0%ba%d0%be%d0%bb%d0%b0-%d0%b2-%d1%81%d0%be%d1%84%d0%b8%d1%8f/", "text": "Два сигнала за паднали дървета вследствие на силния вятър в София са получени до момента в пожарната, съобщават от вътрешното министерство, цитирано от  При единия случай дърво е паднало върху лек автомобил близо до Гара Искър. В колата не е имало пътници и няма пострадали. Дърво е паднало и на пътното платно в Нови Искър. Предстои отстраняването му. Преди малко валеше проливно в района на Южната дъга на София. Екипи на Столичната община правят обходи, наблюдават се подлезите и кръстовищата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Дърво падна върху кола в София\t"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d1%81-%d1%82%d1%80%d0%be%d0%b5%d0%bd-%d1%83%d0%b4%d0%b0%d1%80-%d0%b7%d0%b0-%d0%b4%d0%b5%d0%bd/", "text": "Франко Мазурек е третият нов в лятната селекция на „Левски“. Аржентинецът дойде в четвъртък в София за заключителни преговори и медицински прегледи. В крайна сметка всичко завърши благополучно за двете страни. Юношата на „Бока Хуниорс“ тръгна снощи за Австрия, където отборът е на лагер. Договорът на доскорошния футболист на гръцкия „Панетоликсос“ е за срок от 2 години. А за подписа му столичният гранд се пребори с други два клуба от чужбина.  25-годишният футболист играе като плеймейкър и идва като свободен агент на „Герена“, подобно на стража Милан Миятович и бранителя Янис Каргас, парафирали в началото на седмицата.  Освен Мазурек, ръководството представи още две нови попълнения в четвъртък, част от преструктурирането на клуба. Йончо Арсов е новият директор на детско-юношеската школа на „Левски“, а доц. Емил Атанасов заема длъжността „Главен методист“. Първият сменя Даниел Боримиров, освободен по-рано този месец. Арсов работи за последно в немския „Дуисбург“, а през месец май влезе и в щаба на селекционера Красимир Балъков. Атанасов пък сменя Нестор Юруков, който също си тръгна от стадион „Георги Аспарухов“ тази пролет.  Шефовете на „сините“ все пак записаха и поражение на трансферния пазар, след като стана ясно, че сделката с „Ботев“ (Пд) за Кристиан Димитров окончателно е пропаднала. Бранителят е пожелал да остане на „Коматево“.", "date": "2019.06.20", "title": " „Левски“ с троен удар за ден"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%81%d1%82%d1%83%d0%b4%d0%b5%d0%bd%d1%82%d1%81%d0%ba%d0%b8%d1%8f%d1%82-%d0%bf%d1%80%d0%b8%d0%b5%d0%bc/", "text": "На 20 юни започна основният кандидатстудентски прием за образователно-квалификационна степен (ОКС) „бакалавър“ в Икономически университет – Варна, съобщават от пресцентъра на ВУЗ-а. Отворена е и системата за онлайн кандидатстване, за което може да се намери подробна информация в сайта на висшето училище. Продължава приемът за образователно-квалификационна степен „магистър“. За учебната 2019/2020 г. приемът се осъществява в 27 акредитирани специалности за „бакалавър“ и 29 за „магистър“ в четири направления: „Икономика“, „Администрация и управление“, „Туризъм“, „Информатика и компютърни науки“. Няколко специалности са с обучение изцяло на чужд език. „Международен туризъм“ е с преподаване на руски език. Три от специалностите за „бакалавър“ са с обучение на английски език: „Счетоводство“, „Международен бизнес“ и „Бизнес и мениджмънт“. Две от тях са нови в ИУ – Варна за учебната 2019/2020 г.: „Бизнес и мениджмънт“ – редовно обучение, и „Счетоводство“ (Accounting) – редовно обучение, която е акредитирана от най-голямата в света професионална организация в областта на управленското счетоводство CIMA (Charted Institute of Management Accountants) и от водещата международна професионална организация в областта на финансовото счетоводство ACCA (Association of Charted Certified Accountants). Това осигурява освобождаване от някои международни изпити при изявено желание от завършилите студенти в допълнение към получената бакалавърска степен да придобият професионална квалификация по стандартите на посочените организации. Записването на новоприетите студенти от ранния и основния прием е в периода от 9 до 12 юли (включително) 2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Започна кандидатстудентският прием в Икономическия университет във Варна\t"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%b2%d1%8a%d0%bf%d1%80%d0%be%d1%81%d1%8a%d1%82-%d0%b7%d0%b0-%d0%bf%d0%b0%d1%80%d1%82%d0%b8%d0%b9%d0%bd%d0%b8/", "text": "Моите уважения, но Бойко Борисов не управлява еднолично. Настояваме въпросът за партийните субсидии да не бъде обсъждан утре, а на коалиционен съвет заяви лидерът на НФСБ Валери Симеонов пред Би Ти Ви. Намаляването на дотациите до 1 лев на глас и разрешаването на безлимитни дарения от граждани и фирми е предвидено да се разглежда окончателно в пленарна като първа точка в утрешния дневния ред. Кои са коалиционни партньори на ГЕРБ? Днес сме ние, утре не се знае кои ще са… Наблюдаваме едно преориентиране на ГЕРБ, каза още Бизнесът ще спонсорира само тази партия, която е на власт, предупреди Симеонов. Той напомни, че от години партията му предлага субсидията да се намали на 6 лв. на глас. Днес бюджетната комисия отхвърли предложението му за 8 млн. лв. таван на даренията за една партия годишно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Валери Симеонов: Въпросът за партийните субсидии да не бъде обсъждан утре\t"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%b8%d1%81%d1%82%d0%b8-%d0%b8-%d0%bb%d0%b8%d0%b1%d0%b5%d1%80%d0%b0%d0%bb%d0%b8-%d0%b8%d0%b7%d1%85%d0%b2%d1%8a%d1%80%d0%bb%d0%b8%d1%85%d0%b0-%d0%b2%d0%b5%d0%b1/", "text": "Лидерите на групите на социалистите и демократите (S&D) и на центристката „Обнови Европа“ (Renew Europe) в Европейския парламент са съобщили на водещия кандидат на Европейската народна партия (ЕНП, EPP) Манфред Вебер, че липсва мнозинство в подкрепа на неговата кандидатура за председател на Европейската комисия, пише  , позовавайки се на свои източници. „Двете групи ще продължат доброто сътрудничество с Манфред Вебер, като ръководител на групата на ЕНП в Европейския парламент“, добавил източникът след срщата на лидерите по-рано днес. Президентът на S&D Ираче Гарсия и на „Обнови Европа“ Дачиан Чолош са уведомили лично Вебер за решението тази сутрин. По-рано евродепутат от S&D, пожелал анонимност, е заявил че „има общо разбиране между либералите и зелените“ срещу кандидатурата на Вебер.", "date": "2019.06.20", "title": " Социалисти и либерали изхвърлиха Вебер от надпреварата за председател на ЕК"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-40-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%b5%d0%b4%d0%be%d1%84%d0%b8%d0%bb-%d0%b1%d0%bb%d1%83%d0%b4%d1%81%d1%82%d0%b2%d0%b0%d0%bb-%d1%81/", "text": "Ефективна присъда е постановил Окръжният съд в Търговище за 40-годишен мъж, блудствал с три съседски деца. Дилян Д. е получил наказание от 3 години и 4 месеца лишаване от свобода при условията на съкратено съдебно следствие. Това уточняват от Апелативна прокуратура във Варна, допълвайки, че мъжът е признал сторенето и по негово искане не са разпитвани свидетел.  По този начин полагащото му се наказание е било намалено с 1/3. От прокуратурата съобщават, че мъжът е страдал от разстройство на сексуалното влечение-педофилия. Трите съседски деца, момчета на 6 и 8 години и момиче на 9, са живеели в една общинска къща заедно с мъжа. Миналото лято безработният мъж завързал по-близък контакт с децата. Черпел ги с лакомства, позволявал им да пият кафе, да пушат цигари. Пускал им детски филмчета при честите им гостувания в дома му, но в един момент филмите преминали в клипове с порнографско съдържание. Започнал да играе с децата на „чичо доктор” и да им прави уж масажи, като по този начин извършвал блудствени действия. От прокуратурата допълват, че приятел на един от бащите на децата видял как едното влиза в дома на съседа, носейки запалена цигара и кафе и това го възмутило. Споделил с таткото, който при разговорите със сина си разбрал, че нещата са изключително тревожни и така родителите потърсили полицията.", "date": "2019.06.20", "title": " Осъдиха 40-годишен педофил, блудствал с три съседски деца\t"}
{"url": "https://trud.bg/%d1%80%d0%b8%d0%be%d1%81%d0%b2-%d0%b2%d0%b0%d1%80%d0%bd%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%bd%d0%b0%d1%80%d1%83%d1%88/", "text": "По разпореждане на министъра на околната среда и водите Нено Димов експерти на РИОСВ – Варна днес незабавно извършиха проверка по постъпил сигнал за разораване на дюни в КК „Камчия“. Това съобщиха от пресслужбата на МОСВ. Установено беше, че на плажната ивица в района на местност „Бункера“, на територия с приблизителна обща площ около 1,7 дка има следи от преминаване на превозно средство и отъпкване на единична сухолюбива растителност. По време на проверката на терен не е установена техника и извършване на дейности. Предприети са действия за изясняване на обстоятелствата, снети са координати на засегнатата територия и е поискана информация от Службата по геодезия, картография и кадастър – Варна за наличие на дюни. За случая е уведомена Окръжна прокуратура – Варна и е информирано Министерството на туризма. След направена проверка в Регистъра на защитените природни обекти в териториалния обхват на РИОСВ – Варна и наличната към момента цифрова информационна система за защитените зони от екологичната мрежа „Натура 2000“, е установено, че гореописаната територия не попада в границите на защитени територии по смисъла на Закона за защитените територии, но частично попада в защитена зона за опазване на дивите птици BG0002060 „Галата“, обявена със Заповед № РД-127/10.02.2012 г. на министъра на околната среда и водите. Същевременно по друг случай, при който при планова проверка на 17.06.2019 г. в защитена местност „Лонгоза“ бяха установени незаконни изкопни дейности със специализирана техника в коритото и по устието на река Камчия, беше установен извършителят и му беше връчен акт за установяване на административно нарушение. С цел възстановяване на засегнатите природни местообитания както и естествения облик на защитена местност „Лонгоза“ днес РИОСВ – Варна издаде предписание на извършителя да премахне новообразуваната дига от пясък и каменни блокове (парчета, късове), която възпрепятства естественото оттичане на река Камчия. Защитена местност „Лонгоза“ е бивша буферна зона около резервата „Камчия“ и попада в защитени зони от екологичната мрежа „Натура 2000“ – „Камчия“, определена съгласно Директивата за опазване на естествените местообитания и на дивата флора и фауна, и „Комплекс Камчия“, определена съгласно Директива за опазване на дивите птици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " РИОСВ – Варна разследва сигнал за нарушени дюни в района на Камчия"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%bf%d0%b0%d0%b4%d0%bd%d0%b0-%d0%be%d1%82-18-%d0%b3%d0%be%d0%b4%d0%b8%d1%88%d0%b5%d0%bd-%d0%b2-%d0%ba%d1%83%d0%b8%d0%bd%d1%81/", "text": "Григор Димитров се препъна още на старта на сезона на трева. След като на два пъти мачът му от първия кръг на турнира в Куинс (Великобритания) бе отлаган заради капризите на времето, вчера българският тенисист успя да го изиграе, но не и да го спечели. Той отстъпи с 4:6, 4:6 на 18-годишният канадец Феликс Оже-Алиасим, който едва преди седмица изигра първия си турнир на трева на ниво АТП.  Липсата на опит обаче не попречи на младока да надиграе шампиона от 2014-а. Димитров имаше видимо превъзходство в разиграванията, но срещаше проблеми при опитите си да ги завърши. Оже-Алиасим пък разчиташе на опростена игра със силни дълбоки удари от всяка позиция. Първият сет бе решен от пробив в 7-ия гейм, за който Григор имаше основна вина с допуснатата двойна грешка. На старта на втория българинът отново се пропука на подаване, а след това не се възползва от шанса си за моментално връщане на пробива.  Така Григор не успя да защити точките си за ранглистата от достигането до втория кръг миналата година и ще загуби поне 2 места. Сега Димитров е 45-и. Освен това българинът ще отиде на „Уимбълдън“ с минимална игрова практика на трева.", "date": "2019.06.20", "title": " Григор падна от 18-годишен в Куинс"}
{"url": "https://trud.bg/%d0%b2%d0%bb%d0%b8%d0%b7%d0%b0%d0%bc%d0%b5-%d0%b2-%d1%82%d0%be%d0%bf-7-%d0%b2-%d0%b5%d1%81-%d0%bf%d0%be-%d0%bd%d0%b8%d1%81%d0%ba%d0%b8-%d1%80%d0%b0%d0%b7%d1%85%d0%be%d0%b4%d0%b8-%d0%b7%d0%b0-%d0%bf/", "text": "В Гърция и Италия са на челните позиции Възрастните хора взимат малки суми не само заради слабата икономика Разходите за пенсии в България са едни от най-ниските в ЕС. Но не само като общ размер на средствата, а и като дял от Брутния вътрешен продукт (БВП) на страната. У нас разходите за пенсии са 8,4% от БВП, докато средно за страните от ЕС за възрастните хора дават 12,6% от БВП, сочат последните официални данни на европейската статистическа служба Евростат. По-ниски са разходите за пенсии само в шест страни от ЕС – Ирландия (5,7% от БВП), Литва (6,8%), Малта (7,4%), Латвия (7,6%), Румъния (7,9%) и Естония (7,9%). Ние делим седмото място с Чехия. Основната причина за ниските пенсии в страната е слабото развитие на икономиката и ниските доходи, като това може да се промени бавно с течение на годините чрез увеличение на инвестициите. Но какъв дял от БВП на страната да отива за пенсии е въпрос на политическо решение. При положение, че БВП за настоящата година се очаква да бъде малко над 100 млрд. лв., ако разходите за пенсии достигнат средното за ЕС ниво, това означава близо 4 млрд. лв. повече за възрастните хора и увеличение на пенсиите с 40%. Разбира се, за целта трябва да бъдат свити други разходи на държавния бюджет или да бъдат увеличени данъците. На първите три места в ЕС по разходи за пенсии като дял от БВП са Гърция със 17,5%, Италия с 16,1% и Франция с 15%, сочат последните обобщени данни на Евростат. Сериозни са и разходите за пенсии в Португалия (14,6%), Австрия (14,4%) и Холандия (13%). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Влизаме в топ 7 в ЕС по ниски разходи за пенсии"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d1%88%d0%be%d1%84%d1%8c%d0%be%d1%80-%d0%bd%d0%b0-%d0%ba%d0%b0%d0%bc%d0%b8%d0%be%d0%bd-%d1%83%d0%b1/", "text": "Година и 4 месеца лишаване от свобода с 3 години изпитателен срок е присъдата на 52-годишен водач от Велико Търново, който блъснал с камиона си 36-годишен пешеходец, който вървял по главния път София-Варна в района на село Пробуда. Трагедията стана в началото на октомври миналата година. Влекач „Рено Магнум”, движещ се в посока Варна, застигнал мъжа, който се прибирал пешком към селото си Макариополско. Инцидентът е станал към 5 часа сутринта. Водачът направил всичко възможно да помогне на ударения човек, който е откаран в болницата в Търговище с фрактура на черепа, таза и левия крак. Тежките травми обаче са довели до смъртта му. Разследването установило, че шофьорът се е движел в населено място с превишена скорост. Освен условната присъда, той е наказан с лишаване от правоуправление за срок от 1 година. Трябва да плати 800 лв. на полицията за експертизи и 1000 лв. разноски на частен обвинител. Присъдата подлежи на обжалване пред Апелативния съд във Варна. Само пет дни преди трагедията тогава, на същия път, в рамките на самото село Пробуда, през което преминава главният път, беше убит друг пешеходец. Той бил насметен по вечерно време, докато пресичал да отиде при съседи в отсрещната махала. Според съселяните му бил ударен на пешеходната пътека. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Условна присъда за шофьор на камион, убил пешеходец\t"}
{"url": "https://trud.bg/%d0%b3%d1%80%d0%b0%d0%b6%d0%b4%d0%b0%d0%bd%d1%81%d0%ba%d0%be-%d0%bd%d0%b5%d0%bf%d0%be%d0%b4%d1%87%d0%b8%d0%bd%d0%b5%d0%bd%d0%b8%d0%b5-%d0%b3%d0%be%d1%82%d0%b2%d1%8f%d1%82-%d0%b2-%d0%b7%d0%b0%d0%b2/", "text": "До гражданско неподчинение, заради изровения третокласен път, който свързва населените места от община Завет с областния център Разград, може да се стигне, ако не бъдат предприети спешни мерки за ремонт. За това предупреждават общинските съветници от Завет с декларация, която е приета с пълно мнозинство на тяхно заседание. С нея те изразяват несъгласие  с „бездействието на изпълнителната власт в лицето на Агенция пътна инфраструктура”, по отношение на републикански път ІІІ-4902 – Просторно-Побит камък-Завет-Веселец. В текста се казва, че ежедневно жителите на общината полагали неистови усилия да стигнат до областния град по път, който застрашавал живота им. Посочва се, че е крайно наложително да се предприемат спешни мерки. „България е една за всички и ние, като нейни граждани, искаме повече сигурност на пътя за нас и нашите деца”, пише в декларацията. В нея се посочва още, че обществеността на община Завет ще инициира граждански инициативи за защита на конституционните си права, в т.ч. и гражданско неподчинение. От общината в Завет допълниха за „Труд”, че преди няколко години е правен частичен опит за кърпежи, но положението на трасето от 28 км, особено в някои участъци, било отчайващо и невъзможно. Основен ремонт на пътя пък би струвал 17-18 млн. лв., но хората биха били съгласни да има някаква рехабилитация, която поне да позволи по-нормално пътуване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Гражданско неподчинение готвят в Завет заради изровен републикански път"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-427/", "text": "Даренията от фирми за партии – без ограничения Намаляват субсидиите от държавния бюджет на 1 лев за глас, гласува бюджетната комисия на второ четене.             КАТ и кадастърът трагични в обслужването на хората “Таен” клиент чакал 6 часа на гише за подмяна на шофьорска книжка.                     Туроператори уволняват 90% от персонала си Местят сървъри в чужбина, приемат плащания само по банков път заради промените в Наредбата Н-18.               Първенци сме по пари под масата за здраве Държавата покрива 50% от разходите за лечение, а 50% дават пациентите – анализ на Стефан Кючуков.                 Газовата игра в Средиземноморието Забъркани са и големи американски, френски и италиански енергийни гиганти – коментар на Бойка Атанасова, кореспондент на „Труд“ в Атина.         Аспаруховите валове – “загадката” на Северозапада Българите изграждат солидни военно-отбранителни землени съоръжения – „Мистериите на българските земи“ с проф. Пламен Павлов.           Преобразена Силует на Петя Колева-Преслава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Вижте акцентите в броя на вестник „Труд“ в петък, 21 юни 2019"}
{"url": "https://trud.bg/%d0%b4%d0%b0%d1%80%d0%b5%d0%bd%d0%b8%d1%8f%d1%82%d0%b0-%d0%be%d1%82-%d1%84%d0%b8%d1%80%d0%bc%d0%b8-%d0%b7%d0%b0-%d0%bf%d0%b0%d1%80%d1%82%d0%b8%d0%b8-%d0%b1%d0%b5%d0%b7-%d0%be%d0%b3%d1%80%d0%b0%d0%bd/", "text": "За тази година ще бъдат спестени 14,5 млн. лв. Партийната субсидия да бъде намалена на 1 лв. за получен действителен глас, решиха депутатите от бюджетната комисия, като приеха на второ четене промени в Закона за държавния бюджет за 2019 г. За периода от 1 януари до 30 юни 2019 г. държавната субсидия ще остане 11 лв. за получен глас. Намалението на субсидията на 1 лв. ще важи от 1 юли до 31 декември. Утре промените са планирани като първа точка в дневния ред. Депутатите разрешиха на граждани и фирми да правят дарения на партиите без ограничения на сумите. “Загубената субсидия на партиите в размер на 10 лв. от държавата ще има нов източник”, каза шефът на парламентарната комисия Менда Стоянова. Досега имаше забрана фирми да правят дарения на партиите, а на физически лица бе сложен таван от 10 хил. лв. Всяко дарение, което надвишава една минимална заплата, ще трябва да се декларира и документът да се вкара в регистър. За това ще следи Сметната палата, обясни Стоянова. Депутатите отхвърлиха предложението на ДПС за 0 лв. партийна субсидия за получен глас, както и това на ВМРО субсидията за парламентарна група да бъде 1,5 млн. лв. “1 лев е популизъм, заради това предложихме да няма държавно финансиране, но да се отпушат другите канали за вложения”, каза депутатът от ДПС Йордан Цонев. По думите му, за да функционира една партия, са нужни около 150 хил. лв. на месец и 2,5 млн. лв. за кампания за едни избори. Предложението на ГЕРБ офисите, предоставени от общините на партиите, да бъдат безплатни, бе подкрепено от комисията. “От субсидията в размер на 1 лев могат да се финансират възнагражденията на административни секретари на партиите, но всичко останало следва да се извършва на доброволен принцип. За кампанията по изборите има възможност чрез дарения от фирми и граждани тази дейност да се заплати”, каза Менда Стоянова. С промените ще се спестят 14,5 млн. лв. до края на годината и по 35 млн. лв. през следващите години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Даренията от фирми за партии – без ограничения (обзор)\t"}
{"url": "https://trud.bg/%d1%81%d1%8a%d0%b4%d1%8a%d1%82-%d0%bf%d1%80%d0%b5%d0%ba%d1%80%d0%b0%d1%82%d0%b8-%d0%b4%d0%b5%d0%bb%d0%be%d1%82%d0%be-%d0%bd%d0%b0-%d0%b0%d1%80%d1%82%d0%b5%d0%ba%d1%81-%d1%81%d1%80/", "text": "Софийският градски съд прекрати заведеното от „Артекс“ дело срещу Мариан Башур от инициативния комитет „Лозенец“ и друг активен протестиращ срещу строителството на небостъргача „Златен век“ – Никола Вапцаров, информира БНР. Строителната фирма твърдеше, че с изказванията си пред медии двамата са ѝ нанесли вреди. Решението на съда не е окончателно. Мариан Башур коментира: „Това дело е несъстоятелно, защото аз много добре знам какво съм говорил, какво съм писал. Не само аз, а въобще цялата ни група от Инициативния комитет. Ние никога не сме имали за цел атака срещу „Артекс“ или уронване на техния престиж. Всичките ни протести бяха насочени към институциите. Ние искахме от институциите да работят и да се спазва закона“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Съдът прекрати делото на „Артекс“ срещу Никола Вапцаров и Мариан Башур"}
{"url": "https://trud.bg/%d0%ba%d0%b0%d1%82-%d0%b8-%d0%ba%d0%b0%d0%b4%d0%b0%d1%81%d1%82%d1%8a%d1%80%d1%8a%d1%82-%d1%82%d1%80%d0%b0%d0%b3%d0%b8%d1%87%d0%bd%d0%b8-%d0%b2-%d0%be%d0%b1%d1%81%d0%bb%d1%83%d0%b6%d0%b2%d0%b0%d0%bd/", "text": "Проверени са 15 услуги в 13 общини О бслужването в КАТ и предоставянето на административни услуги от кадастралните служби у нас са най-слабите звена в работата на чиновниците. Оплакванията от тези сектори са най-много. Именно това е установило завършилото проучване по метода “таен клиент” по поръчка на правителството. Това обявиха вчера експерти в дирекция “Модернизация на администрацията” на Министерски съвет и се заканиха, че административното обслужване у нас ще бъде актуализирано спрямо европейските стандарти. За кой ли път? Това е поредната “закана” родната администрация да бъде заставена да работи по евростандарти. Цел, която както сочат изследванията, скоро у нас няма да бъде постигната, ако не се вземат спешни мерки. Специалистите представиха резултатите от проведеното наблюдение по метода “таен клиент” за предоставянето на 15 услуги в 13 общини, областни и общински администрации. Буквално преди дни вицепремиерът Томислав Дончев отново се закани на администрациите със срок от един месец, в който трябва да въведат законови задължения за процедури и образци на документи, които са за облекчение за гражданите и бизнеса. Третото правителство на Бойко Борисов встъпи в мандата си с обещание за сериозна реформа в административната сфера, така че да се намали административната тежест. В началото периодично се оповестяваха промени, поставяха се срокове, дори Томислав Дончев поставяше крайни срокове, например октомври 2018 година. И нищо. Дълго чакане на опашка за определена услуга, нелюбезни служители и изискване на ненужни документи – това са част от проблемите, открити сега при проучване по метода “таен клиент”. След сигнали за нередности близо месец и половина десет тайни клиенти са наблюдавали предоставянето на услуги и как администрациите си обменят информация. Проучването е обхванало дейност за които правителството е предвидило намаляване на бумащината. “Шпионите” са наблюдавали издаване на шофьорско свидетелство, винетни стикери, отпускане на еднократна помощ при раждане на дете, издаване на картографски и кадастрални скици, удостоверения за характеристиката на земеделската земя, на виза за проектиране, заверка с апостил на документи, издадени от кметове и общински администрации. “Най дълго време за получаването на услуги имаме регистрирани в столичният КАТ при явяването на услуга “Подмяна на свидетелство за правоуправление на МПС” – шест часа. Администрациите имат месец, за да отстранят проблемите, каза Красимир Божанов, шеф на дирекцията. Освен, че част от администрацията има проблем с отзивчивостта, тайните клиенти открили, че често от гражданите се изискват документи, които не са необходими по закон, стана ясно още. “Миналата година кабинетът одобри около 400 мерки, които вече са в етап на изпълнение,“ каза още Божанов. Според него промените в работата на администрацията засягат 142 закона. Започната е работа и за стандартизиране на частни и общински услуги. Припомняме, че в началото на март месец правителството се похвали с най-мащабния досега пакет от общо 1 443 мерки за намаляване на административната и регулаторната тежест за гражданите и бизнеса, а според доклада на експертите близо 35% от заложените инициативи вече са изцяло изпълнени. В момента има пет стандарта, въведени още през от 2006 г. за нашите чиновници. Част от тях са носенето на баджове, при вдигане на телефона служителят да се представи и осигурени места за сядане в службите.   Километрични опашки за документи за имоти Най-тежко при предоставянето на административните услуги е в кадастралните служби у нас. Там обикновено се чака над шест часа, почти целия работен ден на чиновниците, което не е гаранция, че човек ще получи исканата услуга. Служителите изискват купчина от документи от гражданите, които биха могли да си набавят и сами по електронен път. Читатели на “Труд” се оплакаха, че висят по цял ден на опашка в жегите, a в края на работния ден се случва да не са свършили работата, за която са дошли. Понякога те получавали и недобро отношение от служителите. Много от гражданите си взимат почивен ден, за да си набавят документи, свързани с имоти. 3700 услуги се изпълняват в службите по геодезия, картография и кадастър средно на ден. Обикновено за година са близо 1 милион, като от тях над 627 200 са скици, схеми и удостоверения за наличие или липса на данни.       Офицери раздават номерчета край машината за ред в КАТ-София Цветан Гемишев Любезни офицери от МВР – мъж и жена, посрещат посетителите в КАТ-София пред машината за номерчета, видя екип на “Труд” днес. Ролята на униформената дама е да разбере за какво идва “клиентът”. Изслушва го търпеливо и ако не е за шофьорска книжка, а за всичко друго – глоби, временни номера на колата и т.н., сама натиска “тъч скрийна” и му дава листчето. Гражданинът няма право да се докосва до машината. Офицерът от КАТ, който е нещо като лейтенант с две звездички на пагоните, отговаря за процедурата, свързана с издаване на свидетелства за управление на моторни-превозни средства (СУМПС). Още призори той е изтеглил от машината всичките около 250 номерчета и ги държи в шепата си. Дава само по едно на човек, който му покаже личната си карта и медицинското за шофьорска книжка. МВР служителят трябва да се увери с очите си, че трите имена в двата документа съвпадат и тогава дава листчето. В 12,30 ч. на таблото светеше номер 140, а в шепата на катаджията имаше номер 195. Тоест – желаещият да се добере до гише за СУМПС, би трябвало да изчака 55 души, което би му отнело около 2, най-много 3 часа. Само преди една седмица редът е бил друг, разказаха читатели на редакционните телефони на “Труд”. По думите им още към 7-8 ч сутринта, при отварянето на вратите, софийски тарикати (каквито обикалят много в района на КАТ) изтегляли всички 250 до 300 номерчета за гишетата със СУМПС. През април ги продавали по 20 лв., през май – по 30 лв., а в първите юни започнали да искат по 50 лв. Около машината започнали скандали и това накарало да се вземат сурови мерки срещу черната борса. Проблемът с подновяването на шофьорските книжки обаче тепърва ще става жесток – през 2019 г. и 2020 г. предстои да изтече 10-годишната валидност на стотици хиляди. Според правилата паспортните служби към РПУ-тата могат да приемат документи само с обикновена поръчка и ако срокът на книжката още не е изтекъл. Във всички останали случаи – включително изгубване, унищожаване и т.н., хората трябва да се редят на опашки пред гишетата в 28-те областни служби на КАТ.   Мудност при издаване на разрешително за чужденци Проучването чрез “тайни клиенти” е установило още и проблеми при издаване на разрешително за продължително пребиване на чужденци в МВР. В случая липсва информация на чужд език, чака се дълго, формулярите са трудни за попълване, а отношение на служителите не е любезно и отзивчиво. “Имаме много случаи, в които служителите са любезни и отзивчиви и са склонни да помагат. Има места с добра организация”, обясни Здравко Сечков, който е служител на фирмата, изпълнител на проекта. За да се подобри обслужването на гражданите, ще бъдат променени стандартите на административно обслужване и за обратна връзка. Стандартите включват местоположение на звеното за административно обслужване, осигуряване на паркинг за достъп, система за управление на опашките, задължителен брой на гишетата, дистанционно обслужване на потребители със специфични нужди, стандарт за указателна информация за предоставяните услуги и за намаляване на броя на изискваните от потребителите документи.   Куп бумаги за сдобиване със скица Проверката в Агенцията за социално подпомагане (АСП) показала, че от хората се искат ненужни документи. Проверената услуга е освобождаване от винетка на хора с над 50% нетрудоспособност. “Тайният клиент” е установил, че чиновниците им искат ненужни документи като голям талон на колата, застраховка и т.н. Пак в АСП при отпускане на еднократна помощ за раждане на дете се изискват допълнителни документи, които не са в нормативната уредба, като акт за раждане и документ от банка за сметка. В столичния район “Триадица” са проверени услугите издаване на скица за поземлен имот и презаверяване на скица. Установено е, че за да поискат услугата, хората трябва да чакат 20 минути, колкото е максимумът. Служителите на гише не са запознати с нормативните документи, а сроковете за издаване са по-дълги от предвидените в Административно-процесуалния кодекс. Дори понякога издадената на скица не отговаря на имота. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " КАТ и кадастърът трагични в обслужването на хората\t"}
{"url": "https://trud.bg/%d0%bf%d0%b0%d1%82%d1%80%d1%83%d0%bb%d0%b8%d1%80%d0%b0%d1%89-%d1%80%d0%be%d0%b1%d0%be%d0%ba%d0%be%d0%bf-%d0%bf%d0%be%d0%bb%d0%b8%d1%86%d0%b0%d0%b9-%d1%89%d0%b5-%d0%b1%d0%be%d1%80%d0%b8-%d0%bf/", "text": "Полицията в Съединените щати се обръща към технологиите в борбата с престъпността. Патрулиращите униформени ще се заменят от роботи, съобщиха силите на реда в Южна Калифорния, цитирани от „Ройтерс“. Машината е наречена „Робокоп“ и се определя като автономен компютър. Роботът е оборудван с 360-градусова камера, която да следи за нарушения из улиците и парковете. Записите ще се стриймват на живо към полицейските управления, където служители ще ги преглеждат. „Робокоп“ ще може и да говори, но само определени фрази. Например, ако се сблъска с граждани ще може да се извини или да пожелае приятен ден. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Патрулиращ „Робокоп“ полицай ще бори престъпността в САЩ (ВИДЕО)"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%ba%d1%80%d0%b0%d0%b6%d0%b1%d0%b0-%d0%bd%d0%b0-%d1%82%d0%b5%d0%b6%d0%ba%d0%be%d1%82%d0%be%d0%b2%d0%b0%d1%80%d0%b5%d0%bd-%d0%b0%d0%b2/", "text": "Под ръководството на Районна прокуратура – Костинброд се води досъдебно производство за противозаконно отнемане на чуждо превозно средство, в резултат на което последвала неговата повреда, съобщават от държавното обвинение. Тежкотоварният автомобил марка „МАН“ и прилежащият към него кран марка „Хайаб“, собственост на търговска фирма, са били обявени за общодържавно издирване. На 16.06.2019 г. в качеството на обвиняеми са били привлечени четири лица – Д.Д., Б.Т., П.И. и В.Щ., за това че отнели въпросното МПС с намерение да го ползват. В резултат на деянията им били премахнати кабината, вратите и кранът на тежкотоварния автомобил. Спрямо двама от обвиняемите – П.И. и В.Щ., е определена мярка за неотклонение „Парична гаранция” в размер на 2000 лева. Вчера, 19.06.2019г., Районна прокуратура – Костинброд е внесла в съда искане за вземане на мярка за неотклонение „Задържане под стража“ по отношение на другите обвиняеми – Б.Т. и Д.Д. Предстои произнасянето на съда. Работата по делото продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Разследват кражба на тежкотоварен автомобил с кран в Костинброд"}
{"url": "https://trud.bg/%d0%bc%d1%8a%d0%b6-%d0%bf%d0%be%d1%87%d0%b8%d0%bd%d0%b0-%d1%81%d0%bb%d0%b5%d0%b4-%d0%bf%d0%b0%d0%b4%d0%b0%d0%bd%d0%b5-%d0%be%d1%82-%d0%ba%d0%b0%d1%80%d1%83%d1%86%d0%b0-%d0%b2-%d1%81%d0%b5%d0%bb%d0%be/", "text": "Мъж е загинал след инцидент с каруца, съобщават от ОДМВР-Благоевград. От там около 14.46 часа е получен сигнал за починал мъж след падане от каруца. По първоначална информация конят на каруца, спряла в района на ул.“16-а“ в село Баня, община Разлог, се подплашил, в резултат на което 74-годишен мъж от с. Баня е паднал от нея и е починал. Работата по установяване на причините за инцидента продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Мъж почина след падане от каруца в село Баня"}
{"url": "https://trud.bg/%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%b2-%d0%b1%d0%b0%d0%ba%d1%83-%d0%bf%d1%80%d0%b8%d1%81%d1%82%d1%8a%d0%bf%d0%b2%d0%b0%d0%bc%d0%b5-%d0%ba%d1%8a%d0%bc-%d1%80%d0%be%d1%82/", "text": "България поема председателството на Парламентарната асамблея на Черноморското икономическо сътрудничество (ПАЧИС) решена да допринесе за засилване на интерпарламентарното сътрудничество и да постигне съществени резултати в полза на гражданите в нашия регион. Това заяви председателят на Народното събрание Цвета Караянчева пред участниците в 53-ата Генерална асамблея на организацията в Баку. Цвета Караянчева пое от името на българския парламент ротационното председателство на ПАЧИС от председателя на азербайджанския Милли Меджлис Октай Асадов, съобщиха от пресслужбата на НС. Пристъпваме към ротационното председателство ПАЧИС с чувство на висока отговорност и вярваме, че с подкрепата на всички парламенти на държавите-членки, Българското председателство ще бъде успешно, заяви Цвета Караянчева. Тя изрази увереност, че по време на председателството парламентаристите от региона заедно ще постигнат напредък по общите си амбициозни цели. Председателят на Народното събрание отбеляза, че ПАЧИС се е утвърдила като динамичен форум за интерпарламентарен диалог и сътрудничество, който обединява парламентите на дванадесетте държави от района на Черно море. България цени високо положителния опит, натрупан през годините от създаването на Асамблеята и ролята й за по-добрата законодателна среда за регионално сътрудничество, подчерта Цвета Караянчева. Тя добави, че парламентаристите от Черноморския регион имат важната отговорност да засилят ролята на Асамблеята като основен инструмент за насърчаване на общите си цели, действия и проекти, както и за реализирането на общи начинания в полза на народите от широкия Черноморски регион. По време на нашето председателство ще се стремим да насърчаваме взаимодействието с регионалните и международни парламентарни структури и ще работим за ускоряване на процеса на реформиране на Асамблеята, за да стане по-ефективна, резултатна и представителна, заяви председателят на Народното събрание. В края на церемонията Цвета Караянчева в качеството си на председател на Асамблеята съобщи, че връчва на президента на Азербайджан Илхам Алиев почетния медал на ПАЧИС, който е най-високото отличие на Черноморската асамблея. Той получава отличието за своя принос в осъществяването на големи енергийни проекти в региона на Черноморското икономическо сътрудничество и за инициативата му за създаване и реализация на Южния газов коридор, по който газът от Каспийско море ще достигне Европа, включително България, уточни председателят на Народното събрание. Почетният медал ще бъде предаден на президента Илхам Алиев от Генералния секретар на ПАЧИС Асаф Хаджиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Караянчева в Баку: Пристъпваме към ротационното председателство ПАЧИС с чувство на висока отговорност"}
{"url": "https://trud.bg/%d0%bc%d0%b8%d0%bb%d0%ba%d0%b0-%d1%85%d1%80%d0%b8%d1%81%d1%82%d0%be%d0%b2%d0%b0-%d0%be%d0%bf%d1%80%d0%b0%d0%b2%d0%b4%d0%b0%d0%bd%d0%b8%d0%b5%d1%82%d0%be-%d0%bd%d0%b0-%d1%84%d0%b0%d0%bd%d0%b4%d1%8a/", "text": "Според заместник-председателя на СОС от БСП, управляващите в Столична община полагат голямо старание да приключат бързо скандала с „Чистота Искър“, тъй като най-вероятно констатациите в този доклад са крайно нелицеприятни за тях. Опитът на кмета Йорданка Фандъкова да представи скандала с „Чистота Искър“ като приключен е несъстоятелен, тъй като противоречи на фактите. Това заяви заместник-председателят на СОС от БСП Милка Христова. Тя показа хронология на събитията от началото на годината, от която става ясно, че управляващите в Столична община за пореден път се опитват да скрият проблем като го представят за приключен, поради “взети вече мерки”. „Въпреки обясненията на кмета Фандъкова, продължавам категорично да настоявам докладът от извършената проверка на „Чистота Искър“ от отдел „Вътрешен контрол“ да бъде предоставен на Столичния общински съвет, който е принципал на общинското дружество. Тази проверка беше направена по повод сигнал за наличие на редица нарушения в дейността на това дружество. В него се съдържа информация и за редица други тежки нарушения, различни от скандалния договор за „наем на техника“ с „Грийн партнерс“ ЕАД. Затова е изключително важно ние, общинските съветници, да бъдем информирани за всички констатирани нарушения в доклада“. Според Милка Христова, управляващите в Столична община полагат голямо старание да приключат бързо разразилия се на сесията на 13-и юни скандал, свързан с „Чистота Искър“, тъй като най-вероятно констатациите в този доклад са крайно нелицеприятни за тях. „По думите на кмета, случаят следва да се счита за приключен, тъй като в началото на годината управителят Юлиан Михайлов е уволнен в хода на проверката, именно заради договора за наем на техника с „Грийн партнерс“ за 12 млн. лв. Фактите обаче са съвсем различни, обясни Милка Христова. – С решение № 49/31.01.2019 г. СОС преобразува правната форма на „Чистота Искър“ от ЕООД в ЕАД, като в съвета на директорите беше включен и Юлиан Михайлов. На него му беше възложено да извърши всички необходими действия по вписването на промяната, като до нея остава управител на дружеството. С решение № 96/14.02.2019 г. на СОС по доклад с вх. № СОА19-ТД26-215/1/12.02.2019 г. Юлиан Михайлов беше заменен, а на негово място в Съвета на директорите на „Чистота Искър“ беше избран Стефан Пейков. В посочения доклад, който е от една страница, няма нито дума за причините за предлаганата замяна, още по-малко пък констатации за установени нарушения в хода на извършвана проверка, в това число и за договора за наемане на техника с „Грийн партнерс“ АД. Тук още веднъж обръщам внимание, че Юлиан Михайлов е само заменен в Съвета на директорите, а не е освободен от длъжност поради нарушения. Вписването на преобразуването на дружеството в ЕАД и на новия съвет на директорите в търговския регистър става на 11.04.2019 г. и оттогава възникват правомощията на новия изпълнителен директор Стефан Пейков. Не ми е известно дотогава дружеството да е управлявано от друг управител, различен от Юлиан Михайлов“. Милка Христова е категорична, че Столична община опитва да замете случая под килима със съобщението, че ще предаде резултатите от проверката на „Чистота Искър“ на компетентнтите институции. „Преди да стигне до специализираните органи, докладът трябва да бъде предоставен на Столичния общински съвет, който е принципал на дружеството и не може по никакъв начин да бъде изместен в това му качество от органите на Прокуратурата, коментира заместник-председателят на СОС от БСП. – На кмета Фандъкова искам да припомня, че идеята дружеството да бъде преобразувано от ЕООД в ЕАД изобщо не възникна във връзка с последната проверка на „Вътрешен контрол“, за да го представя сега тя като „взети мерки“. Преобразуването е на дневен ред от началото на 2017 г., когато беше освободен за нарушения поредният управител на „Чистота Искър“. Тази идея се реализира едва две години по-късно в конкретно решение № 49/31.01.2019 г. на СОС. Междувременно в постоянните комисии бяха внасяни от Юлиан Михайлов документи за преобразуването, които не бяха издържани в правно отношение. Защо е било нужно това „тупане на топката“, оставам да помислят гражданите на София. Надали има наивници“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.20", "title": " Милка Христова: Оправданието на Фандъкова за „Чистота Искър“ е несъстоятелно"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d0%bf%d1%80%d0%be%d0%b2%d0%b5%d1%80-3/", "text": "Министърът на туризма Николина Ангелкова разпореди проверка на морски плаж в района на Камчия. Инспекцията се предприема след информация в общественото пространство за нарушаване на целостта на дюни на ивицата. Екипи на ведомството на място ще проследят има ли и какви са нарушенията по крайбрежието, съобщиха от МТ. Задължение на Министерството на туризма е да следи как се спазват договорите за концесия и наем на морските плажове през цялата година. Проверяват се и неохраняемите ивици. При установяване на нарушения и неспазване на законодателството ще се налагат безкомпромисни наказания. Министерството на туризма работи в сътрудничество с всички оторизирани институции и контролни органи и призовава своевременно да бъде информирано при всякакви съмнения за извършване на неправомерни действия на територията на морските плажове. Сигнали за нередности на плажа могат да бъдат подавани на телефон 02/ 90 46 833, както и на имейл control@tourism.government.bg.", "date": "2019.06.20", "title": " Министър Ангелкова разпореди проверка на плаж Камчия"}
{"url": "https://trud.bg/%d1%81%d1%82%d1%80%d0%be%d1%8f%d1%82-120-%d0%b4%d0%b5%d1%82%d1%81%d0%ba%d0%b8-%d0%bf%d0%bb%d0%be%d1%89%d0%b0%d0%b4%d0%ba%d0%b8-%d0%b2-%d1%81%d0%be%d1%84%d0%b8%d1%8f/", "text": "С пилотен проект за 2 млн. лв. отделят децата от колите в междублоково пространство  50% от катерушките – достъпни за деца с увреждания Това лято ще бъдат построени над 120 детски площадки във всички райони на София. Столичната община е осигурила средства за строежите, обяви кметът на града Йорданка Фандъкова по време на проверка на новата градинка на ул. „Черковна”. „Създадохме програма, с която влязохме в кварталите с реконструкция или изграждане на малки паркови пространства и ще продължим с тази политика. Тук се намираме на една от тях в „Подуяне”, каза Фандъкова. Общината е инвестирала 200 хил. лв. в този парк с новите детски площадки, алеи, пейки, кошчета и растения. Част от средствата са от приватизационния фонд на София. Нови градини са построени и в „Оборище” и „Манастирски ливади-изток”. Площадката на ул. „Черковна” оборудвана и със съоръжения, пригодени за ползване с инвалидна количка. Общината има изисквания 50% от катерушките в площадките да могат да се ползват от деца с увреждания и такива са построени на всички площадки в града. Отделно районната администрация в „Левски Г” подготвя пилотен проект за 2 млн. лв., с който ще се отдели зоните за игра на децата с тези за коли и спорт в пространството между блокове 9, 10, 11, 12 и 13. Ще бъде обособено мястото за паркиране и създадени детска площадка, спортна площадка, нова улица и озеленяване.   Столичната община ремонтира седем моста  Обновяват съоръжения в Триадица, Банкя, „Бояна” и Витоша Реконструкция над Околовръстния път за 306 000 лв. Тази година Столичната община планира да ремонтира мостове на ул. „Деспот Слав” в район Витоша, ул. „Момина скала” в кв. „Бояна”, ул. „Т. Джебаров” в Триадица и две от съоръженията в Банкя, съобщиха пред „Труд” от градската управа. В сряда започна и основният ремонт на моста над Околовръстния път на входа на с. Кривина. Проектът струва 306 000 лв. и е с изпълнител „Калистратовгруп” ООД. Някои дейности от реконструкцията ще застрашат сигурността на минаващите под моста коли по Околовръстното шосе. Когато те се извършват ще бъде въвеждана временна организация на движението. Обектът трябва да е готов за 45 дни. До 7 юли пък ремонтират фугите на моста на ул. „Черковна” над бул. „Ген. Д. Николаев”.", "date": "2019.06.20", "title": " Строят 120 детски площадки в София"}
