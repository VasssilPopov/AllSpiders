{"url": "https://trud.bg/%d0%be%d1%81%d0%b5%d0%bc-%d0%b4%d1%83%d1%88%d0%b8-%d1%81%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8-%d0%b7%d0%b0-%d0%bf%d1%80%d0%b5%d1%81%d1%82%d1%8a%d0%bf%d0%bb%d0%b5%d0%bd%d0%b8%d1%8f/", "text": "Пресцентърът на Прокуратурата на Република България предоставя следната информация за образуваните досъдебни производства и преписки за проверка по сигнали за престъпления против политическите права на гражданите, във връзка с изборите за общински съветници и кметове, насрочени за 27.10.2019 г. с Указ на Президента №163, обн.ДВ бр.56/16.07.2019 г. Прокуратурата е образувала 32 досъдебни производства за престъпления против политическите права на гражданите и престъпления, свързани с изборите. Осем от тях са бързи производства, а по 24 се провежда разследване по общия ред, съобщиха от пресцентъра на държавното обвинение. Разследвания се провеждат в РП Бяла Слатина / 1 бр./, РП Варна / 3 бр./, РП Горна Оряховица / 2 бр./, РП Дупница / 3 броя/, РП Елена /1 бр./, РП Исперих /3 бр. /, РП Каварна / 1 бр./, РП Казанлък /1 бр./, РП Карнобат / 2 бр./, РП Ловеч/ 1 бр./,РП Оряхово /1 бр./, РП Павликени / 1 бр./, РП Плевен / 2 бр./, РП Пловдив / 1 бр./, РП Сандански / 2 бр./, РП Свищов / 1 бр./, РП Сливен /1 бр./, РП Смолян /1 бр./, РП Тетевен / 1 бр./, СРП / 1 бр./, СГП /1 бр. /и Специализирана прокуратура /1 бр./. Общо 19 разследвания са за престъпления против политическите права на гражданите, а 13 бр. са с предмет престъпления, свързани с изборите. Привлечени 8 лица в качеството на обвиняеми. Три досъдебни производства са прекратени. В Прокуратурата на Република България са образувани 314 прокурорски преписки, от които по 183 бр. е постановен отказ да се образува досъдебно производство. Прокуратурите в страната са изпратили по компетентност на други органи 17 бр. преписки, а по останалите 114 бр. преписки се извършва проверка по реда на Закона за съдебната власт. До настоящия момент главният прокурор Сотир Цацаров е поискал от ЦИК даване на разрешение за привличане като обвиняеми и задържане на 5 лица /кандидати за кметове и общински съветници/ по разследване на Специализираната прокуратура и за привличане на 2 лица / кандидати за общински съветници/ като обвиняеми по разследвания на Софийска градска прокуратура. За петте лица с имунитет, ЦИК даде разрешение за привличането им като обвиняеми и за задържането им по реда на чл. 64 ал.2 от НПК. По отношение на двете лица по досъдебни производства на СГП, се очаква решението на ЦИК.", "date": "2019.10.23", "title": " Осем души са обвинени за престъпления, свързани с изборите\t"}
{"url": "https://trud.bg/%d0%b4%d1%83%d0%b5%d0%b9%d0%bd-%d0%b4%d0%b6%d0%be%d0%bd%d1%81%d1%8a%d0%bd-%d1%81%d0%ba%d0%b0%d0%bb%d0%b0%d1%82%d0%b0-%d0%b5-%d0%bd%d0%b0%d0%b9-%d0%b3%d0%be%d1%82%d0%b8%d0%bd%d0%b8%d1%8f%d1%82-%d0%b1/", "text": "Излезе годишната класация на американската медия „Fatherly“ за  , като първото място бе отредено на актьорът и бивш кечист Дуейн Джонсън-Скалата. Скалата е горд татко на 3 момичета, най-малкото от които е едва на годинка. В личния си Instagram 47-годишният Джонсън благодари за приза. „Когато станах баща за първи път бях много уплашен, главно защото не исках да прецакам нещата, както се случи с моя собствен баща, но с времето разбрах, че с любов, емпатия и малко хумор, всичко се получава.“ След Скалата втората позиция в класацията заема Райън Рейнолдс, който също има 3 момичета. Следва го баскетболистът Ръсел Уестбрук (отново с 3 деца), мото състезателят Кари Харт (пак с 3 наследника), комикът Антъни Андерсън (баща на 2 деца), актьорът Крис Прат (татко на 1 момченце) и Кание Уест (най-многодетният – с 4 деца).", "date": "2019.10.23", "title": " Дуейн Джонсън-Скалата е най-готиният баща за 2019"}
{"url": "https://trud.bg/%d1%82%d0%be%d0%bc%d0%b0-%d0%b1%d0%b8%d0%ba%d0%be%d0%b2-%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82-%d0%b3%d0%b5%d1%80%d0%b1-%d0%b1%d0%b0%d0%bd%d1%81%d0%ba%d0%be-%d0%bd%d0%b5-%d0%b7/", "text": "– Г-н Биков, на финала на предизборната кампания сме – защо в много ключови места в страната виждаме обединение „всички срещу ГЕРБ”? – Не навсякъде е така, но вероятно това е най-лесният код за опозицията. Когато отделните политически субекти не могат да предложат собствени идеи, те сфромират безпринципни обединения срещу, а не за нещо. Този подход няма да е полезен най-вече за жителите на отделните населени места – изборите ще минат, а след тях ще трябва да се управлява. Когато властта се поделя от хора, които нямат нищо общо един с друг, настъпва хаос, а от това най-много страдат гражданите. Ако те искат ясни идеи, спокойствие и сигурност, могат да гласуват за нашите кандидати. – Банско е сред тези градове – общинският център не е голям, но интересът към него е огромен, а анти-ГЕРБ обединението действа като на война. Как си го обяснявате?  – Банско през последните години се разви много и не е тайна, че има сериозен потенциал за бизнес. В главите на някои хора това автоматично означава и разпределение на финансов ресурс. Предполагам, че това е основната причина, която цели да позволи на определени икономически кръгове и интереси да се докопат до разпределение на баницата. Тези хора не искат да допринесат, а да грабят. Ако банскалии се подведат да гласуват за неясни субекти и интереси, ще понесат последствията. Такъв тип коалиции водят общините към застой и упадък. Обещанията, които дават на избори са големи, но след това се случва, както винаги. А Банско трябва да развива потенциала си. Това не е просто община, а обект с национално и международно значение и общите усилия на държавата и кмета Георги Икономов ще го направят със световна репутация. Нещо съвсем различно ще видим при развитие на експерименталния сценарий “да видим какво ще се случи, ако дойдат 6-7 човека и си разделят властта поравно”. От това ще загубят всички банскалии и всички, които обичат Банско. – Политическите противници на Икономов го винят, че не е сключил политически сделки, а се явява като партиен кандидат и определят като наивност вярата му, че хората имат доверие на ГЕРБ и оценяват многото свършена работа. Наивно ли е да се доверяваш на хората?  – Нашата позиция е, че трябва да е ясно кой носи политическата отговорност – честно е спрямо хората. Коя е партията, която издига Икономов – това е ГЕРБ, кой е той – всички го познаваме като един от успешните ни кметове. Хората заслужават да знаят кой предлага кандидата и кой ще носи последствията, ако той не се справи – партията, той самият и общинската структура. Много е лесно да се сложи подставено лице, зад него да стои абстрактно гражданство, което неясно откъде идва и за какво се бори. Хората, ако преценят да гласуват за Георги Икономов, ще знаят, че и той, и партията, която стои зад него, ще носят отговорност. Вярвам, че Банско ще има хубава съдба и ще се превърне в курорт на световно ниво. – Много често в тези обединения попадат и бивши ваши съпартийци. Вие сте политолог – защо се случва това?  – Всеки прави избора си, но обикновено подобен тип действия завършват с неуспех. Имало е много такива случаи, вероятно и занапред ще има. Хората не са толкова наивни, колкото други хора си мислят за тях. – Могат ли да се спечелят избори въз основа на добре свършената работа или хората са жадни за обещания на килограм?  – Аз мисля, че хората са разумни. Те са лъгани във времето много и са придобили имунитет по отношение на такова поведение. Затова смятам, че те ще гласуват за работата и резултатите, които ние им показваме, а не за приказки. Избори 2019. Платено съдържание. Купуването и продаването на гласове е престъпление.", "date": "2019.10.23", "title": " Тома Биков, депутат от ГЕРБ: Банско не заслужава упадък\t"}
{"url": "https://trud.bg/%d0%ba%d0%b0%d0%bc%d0%b8%d0%be%d0%bd%d1%8a%d1%82-%d0%ba%d0%be%d0%b2%d1%87%d0%b5%d0%b3-%d0%b2-%d0%b5%d1%81%d0%b5%d0%ba%d1%81-%d1%81-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0-%d1%80%d0%b5/", "text": "Камионът,   с 39 тела, е с българска регистрация, съобщиха от пресцентъра на МВнР. „Българското посолство в Лондон получи информация от британската полиция, че откритият в графство Есекс камион с 39 човешки тела е с българска регистрация. Това  Камионът с марка „Скания“ е регистриран във Варна на името на фирма на ирландска гражданка. Шофьорът на камиона е гражданин на Северна Ирландия, задържан е и дава показания по случая“, гласи информацията. Камионът е бил открит рано тази сутрин на паркинг в британския град Грейс. Телата на намерените мъртви 38 възрастни и един тийнейджър още не са идентифицирани, но по първоначални данни на полицията е малко вероятно те да са български граждани. Посолството ни в Лондон е в контакт с британската полиция, която води разследването, и оказва пълно съдействие по случая. Проверката у нас е показала, че от 2017 година насам камионът не е бил на територията на България, информира БНР, посовавайки се на свои източници от службите. Камионът е регистриран в България на 19 юни 2017 г. На следващия ден – 20-и юни 2017 г., превозното средство е напуснало страната и оттогава не се е връщало у нас. Дружеството собственик има регистрирани още два камиона.  ", "date": "2019.10.23", "title": " Камионът-ковчег в Есекс – с българска регистрация, собственост на ирландка\t"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d1%81%d0%b5-%d1%80%d0%b0%d0%b7%d0%b1%d0%b8-%d0%bd%d0%b0-%d1%83%d0%bb%d0%b8%d1%86%d0%b0-%d0%b2-%d0%b1%d1%80%d0%b0%d0%b7%d0%b8%d0%bb%d0%b8%d1%8f-%d0%b8%d0%bc/", "text": "Най-малко трима души загинаха след самолетна катастрофа, при която излязлата извън контрол машина кацна на улица в Бело Оризонте, Бразилия, удряйки се в автомобили и пешеходци. Инцидентът е станал на 21 октомври. Самолетът с един двигател, за който се съобщава, че е превозвал трима пътници и пилота, каца малко след излитането от летището Карлос Пратес. Катастрофата се случва на на 1,3 км от летището. Освен жертвите при нея има и трима ранени, съобщават от пожарната служба в града. Шефът на пожарникарите полковник Ерлон Ботелу потвърди, че един от загиналите е бил на борда на самолета в момента на инцидента, докато другите двама са били на улицата. Пилотът оцелял при катастрофата. „Когато пристигнахме на местопроизшествието, се натъкнахме на пожар“, каза полковник Ботелу. „Подозираме, че една от жертвите е пешеходец. Един от загиналите бил в една от колите. „Други превозни средства бяха празни. Тримата ранени са откарани за лечение в болници.” Съобщава се, че самолетът е продаден малко преди полета и е трябвало да бъде доставен на новия му собственик в Илхеус, в източната част на страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.23", "title": " Самолет се разби на улица в Бразилия, има жертви и ранени (СНИМКИ и ВИДЕО)"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bd%d0%b0%d1%83%d0%bc-%d1%88%d0%be%d0%bf%d0%be%d0%b2-%d0%b8-%d1%82%d0%b5%d0%b0-%d0%ba%d0%b0%d1%82%d0%be-%d0%b4%d0%b5%d1%86%d0%b0/", "text": "По-малко от два месеца преди да посрещнат своя първи наследник, актьорът Наум Шопов и годеницата му Теа решиха да споделят със своите фенове как те самите са изглеждали като деца. Наум публикува черно-бяла снимка, към която написа: „Познайте с кой съм на тази снимка. Жокер – роднина ми е, в момента играе в Сатиричния театър“, визирайки Асен Мутафчиев. При бъдещата майка Теа Минкова ситуацията е малко по-различна и трудна за разрешаване, тъй като тя има сестра близначка. Дори собственият й брат – Николай Минков не успя да различи двете сестри.", "date": "2019.10.23", "title": " Вижте Наум Шопов и Теа като деца"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b8%d0%b7%d0%b4%d0%b8%d1%80%d0%b2%d0%b0-%d0%b2%d0%be%d0%b4%d0%b0%d1%87-%d0%b8%d0%b7%d0%b1%d1%8f%d0%b3%d0%b0%d0%bb-%d1%81%d0%bb%d0%b5%d0%b4/", "text": "Столичната полиция търси съдействие за установяване на водач, участвал в пътен инцидент и избягал, съобщиха от МВР. На 21 октомври около 8.20 часа, на бул. „Рожен“, близо до кръстовището с ул. „Петър Панайотов“, възникнало пътнотранспортно произшествие, при което е пострадал велосипедист. Другият участник в инцидента напуснал местопроизшествието без да уведоми органите на МВР. От столичната полиция апелират хората, станали свидетели на инцидента или разполагащи с информация за водача или за автомобила, да подадат сигнал на тел.: 112, 02/982 0516 и 02/982 0069. Анонимността им е гарантирана.", "date": "2019.10.23", "title": " Полицията издирва водач, избягал след катастрофа с велосипедист"}
{"url": "https://trud.bg/%d0%b1%d0%b0%d0%bd%d0%ba%d0%b0%d1%82%d0%b0-%d0%b7%d0%b0-%d1%80%d0%b0%d0%b7%d0%b2%d0%b8%d1%82%d0%b8%d0%b5-%d0%bf%d0%be%d1%81%d1%80%d0%b5%d1%89%d0%b0-%d0%b0%d0%ba%d1%86%d0%b8%d0%be%d0%bd%d0%b5%d1%80/", "text": "Българска банка за развитие (ББР) посреща акционерите на Европейския инвестиционен фонд в София. Банката ще бъде домакин на Годишната среща на миноритарните акционери на Европейския инвестиционен фонд. Събитието ще се състои на 24 и 25 октомври 2019 г. и ще бъде официално открито от главния изпълнителен директор на ББР Стоян Мавродиев. Във фокуса на вниманието е разширяването на ролята на финансовите инструменти в новия програмен период 2021-2027 година. Ще бъдат обсъдени достъпът до гаранцията по програмата „Invest EU“ и ролята на националните насърчителни банки, стълбовата оценка, финансовото участие на държавите-членки и перспективите за бизнес развитие на Фонда. Събитието утвърждава ролята на ББР като национална банка за развитие пред международните й партньори в годината на нейния 20-и юбилей. По време на форума ще бъде подписано и споразумение между Микрофинансиращата институция „Джобс“ от Групата на ББР и ЕИФ за участие в Програма EaSi за гаранции в подкрепа на микрофинансирането и социалното предприемачество.  ", "date": "2019.10.23", "title": " Банката за развитие посреща акционерите на Европейския инвестиционен фонд в София"}
{"url": "https://trud.bg/%d0%bb%d0%b8%d0%b4%d0%b5%d1%80%d1%8a%d1%82-%d0%bd%d0%b0-%d0%b3%d0%b5%d1%80%d0%b1-%d1%89%d0%b5-%d0%b8%d0%b7%d1%87%d0%b8%d1%81%d1%82%d0%b8%d0%bc-%d0%bf%d0%b0%d1%80%d1%82%d0%b8%d1%8f%d1%82%d0%b0-%d1%81/", "text": "След изборите ще изчистим партията. Те ще ни бъдат много добър регулатор. Това заяви премиерът и лидер на ГЕРБ Бойко Борисов по БТВ. Аз много години помагах на партията, но сега партията трябва сама да се справи, добави той. „Промените, които направихме в ГЕРБ (след напускането на Цветан Цветанов – бел.ред.), може да не донесат резултати сега на изборите, но ще са добри за вбъдеще. Изпълнителната комисия на партията от една бутафорна структура се превърна в реално действаща. Неслучайно аз не отидох на стартирането на предизборната кампания, добави той. Не съм имал съмнения за номинацията на Йорданка Фандъкова, защото тя свърши много работа в София. Трябва да си сляп, за да не видиш промените в столицата, коментира още Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.23", "title": " Лидерът на ГЕРБ: Ще изчистим партията след изборите"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bc%d0%bd%d0%be%d0%b3%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2/", "text": "Когато влизахме в ЕС, е взето решение Еврокомисията да решава за мониторинговия механизъм. И тя реши той да отпадне за България. Факт е, че ние сме изпълнили всички предписани мерки, но разбира се, далеч не считам, че сме идеални. Това заяви премиерът Бойко Борисов в интервю за БТВ. Проблеми с правосъдието има във всички европейски държави, но досега само в България и Румъния имаше такъв механизъм. Отсега той ще е за всички държави, добави премиерът. Благодарих на Жан-Клод Юнкер, на Франс Тимерманс и дори на Сергей Станишев. Много правителства работиха за отпадането на този механизъм. Всички трябва да са доволни, защото по света четат че механизмът е отпаднал за България, а не за Борисов или за някой друг. За съжаление в Румъния не е така“, каза още Бойко Борисов.", "date": "2019.10.23", "title": " Борисов: Много правителства работиха за отпадането на мониторинга, всички трябва да са доволни"}
{"url": "https://trud.bg/%d0%b1%d0%b0%d1%89%d0%b0-%d0%bd%d0%b0%d0%bc%d1%83%d1%88%d0%ba%d0%b0-7-%d0%b3%d0%be%d0%b4%d0%b8%d1%88%d0%bd%d0%b8%d1%8f-%d1%81%d0%b8-%d1%81%d0%b8%d0%bd-%d1%81-%d0%bd%d0%be%d0%b6/", "text": "Окръжната прокуратура във Варна ръководи досъдебно производство за опит за убийство на седемгодишно дете. Престъплението по член 116, ал. 1, т. 3 във връзка с член 18, ал. 1 от НК е извършено от родния му баща, съобщиха от пресцентъра на Апелативна прокуратура. Детето е било намушкано с нож от 42-годишния Борислав И. Мъжът е бил наркозависим и сега е бил включен в метадонова програма. Той ще бъде настанен в психиатрична болница, тъй като по мнението на психиатрите е опасен за себе си и за околните. Седемгодишното дете е настанено в болницата „Света Анна“ във Варна за лечение. То е със средна телесна повреда. Няма опасност за живота му. Опитът за убийство е станал в сряда около 7,30 часа сутринта в дома на семейството. Майката работи в чужбина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.23", "title": " Баща намушка 7-годишния си син с нож\t"}
{"url": "https://trud.bg/%d0%b8%d0%b7%d0%b4%d0%b0%d0%b4%d0%be%d1%85%d0%b0-%d0%ba%d0%bd%d0%b8%d0%b3%d0%b0-%d0%b7%d0%b0-%d1%82%d1%8a%d1%80%d0%bd%d0%be%d0%b2%d1%81%d0%ba%d0%b8%d1%82%d0%b5-%d0%ba%d0%bc%d0%b5%d1%82%d0%be%d0%b2/", "text": "Книга посветена на кметовете, управлявали Велико Търново от Освобождението до днес, е издадена благодарение на лично дарение на кандидата за трети мандат за управник на старата столица Даниел Панов и на общински съветници. Мащабното историческо изследване е на известния популяризатор на великотърновското минало Тодорка Недева. Авторката разказва любопитни факти за 46 търновци с различен произход, образование, партийни пристрастия и лична съдба, чиято обща мисия е била грижата за старата българска столица в период от близо 150 години. Творбата „Търновските кметове 1877-2019“ бе официално представена в сряда в музей „Възраждане и Учредително събрание“ във Велико Търново. На събитието присъстваха интелектуалци, бивши кметове, както и роднини на управници на старата столица. „Това е уникална книга за историята на Велико Търново през личността на хората, които са управлявали този град през годините. Ролята на кметовете е значима, но напоследък нараства все повече“, изтъкна собственикът на издателство „Фабер“ Нейко Генчев. Той разясни етимологията на думата „кмет“ и представи анкета на деца от 5 до 10 години, които отговарят на въпроса „Какъв е добрият кмет?“. Историкът проф. Петко Петков подчерта, че Велико Търново през годините събира национална енергия и я концентрира във велики дела. „Вярвам, че книгата ще е полезна, както за нашите съграждани, така и за гостите на старопрестолния град, а също и за всеки, чийто интерес е привлечен от развитието на Велико Търново през годините, от житейските управленски истории на управниците, избрани от народа“, заяви Даниел Панов. Той обяви, че предстои да бъде открит първия в страната музей на българската община. Избори 2019. Платено съдържание. Купуването и продаването на гласове е престъпление.", "date": "2019.10.23", "title": " Издадоха книга за търновските кметове с дарение от Даниел Панов\t"}
{"url": "https://trud.bg/iii-%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b0-%d0%bf%d1%80%d0%be%d0%b3%d0%bd%d0%be%d0%b7%d0%b0-%d0%b7%d0%b0-%d0%b2%d0%be%d1%82%d0%b0-%d0%bd%d0%b0-%d0%b0%d1%81%d1%82%d1%80%d0%be%d0%bb/", "text": "Какви шансове дават звездите на водещите кандидат-кметове в областните градове в избирателните райони на страната, според деня им на раждане и деня на изборите – 27.10.2019 г.? Дали кармата, която се творили, ще им помогне или ще им попречи, дали съдбовният им път ще ги отведе до кметския стол – това разкрива астрологът Светлана Тилкова – Алена в специална поредица за „Труд“ в последните дни преди вота. Всеки ден тя представя прогнозите си по области, а петък е запазен за изчисленията за Пловдив, Варна и София. След като в първата част бяха представени  , във втората –  , днес е ред на Плевен, Разград, Русе, Силистра, Сливен и Смолян. Утре очаквайте Стара Загора, Търговище, Хасково, Шумен, Ямбол и Бургас. Плевен Тримата кандидати са родени във водни знаци. Непредсказуеми и готови на всякаква подмолност спрямо конкурентите си. Да са внимателни, за да не се стоварят като бумеранг върху тях самите вредите, които творят. Илиян Йончев – БСП Роден е във воден знак, Риби.  В живота му не липсват трудности, защото възприема всичките си задължения като наложена му Божествена мисия, но не винаги е правилно разбран от хората, които често го възприемат като чудак. Настроението му е променливо, характерът – труден.  Не приема съвети дори и когато са добронамерени, реагира рязко и агресивно в своя вреда.  В негова полза е да се владее, да умее да отстъпва, вървейки по пътя към върха и към кметския стол. Крачка назад – две напред.  Денят му на раждане изисква да върви уверено по своя път.  Съдбовният му път забранява да е прибързан. Изборният ден в лична година на материална стабилизация, в ден и месец на емоции, изисква от него добра преценка на думите и действията му, за да не отблъсне избиратели.  Композитната карта е носител на промени – от него зависи дали ще са положителни.  Извод: Има шанс за успех. Не е изключен балотаж, ако е агресивен и без факти критикарски настроен. Георг Спартански – инициативен комитет, подкрепен от ДБГ, СДС и други десни формации Роден във воден знак, Рак. Майстор е да обсебва околните в задушевни разговори или на трапеза. Така постига личните си цели. Когато успехът му се изплъзва, вместо да види своите грешки отмъщава на нарочените за виновни. Когато е спечелил неприятели, готови да му мъстят, намира други, които са готови на физическа разправа в негов интерес. Да воюва, му е заложено в звездната карта, но често войната е безпредметна и не му носи позитиви, а точно обратното.  Денят му на раждане е носител на кармична разплата, която е причина за трудностите в живота му. Съдбовният му път го подтиква да търси влиятелни приятели, чрез които се самоосъществява. Изборният ден е в негова лична година на промени, в месец и ден на стабилизация, но хармонията помежду им е невъзможна.  Композитната му карта предупреждава за склонност към непочтени действия, които може да са провокирани от него или други хора, но трудностите, които го грозят са неочаквани и необратими.  Извод: Спечелил вече избиратели, може да разчита на тях, но няма да липсват неочаквани обрати, заради накърнени интереси. Мирослав Петров – ГЕРБ Роден е във воден знак, Скорпион. Готов на агресия, ако нещата в живота му не се случват съгласно неговите планове. Склонен е да подава ръка на нуждаещите се, да обещава подкрепа, но когато е получил очакваното от чакащите, намира оправдание, не спазва обещаното и ги оставя разочаровани. Бърз и решителен е в действията си, обича развлеченията, а след това търси бързи и рисковани начини да печели, за да компенсира изхарченото. Денят му на раждане е носител на общителност, но забравя хората, които са му подали ръка, защото не признава, че е имал нужда от подкрепа. Съдбовният му път е причината да е прибързан, недообмислящ в дълбочина нещата.  Изборният ден в негова лична година на кариерно развитие, в месец и ден на материална стабилизация. Да преценява добре думите си, за да не отблъсне гласуващи в самия ден – 27.10. Композитната му карта е носител на кармична разплата с избирателите, ако не е провеждал умерена кампания, за да не се чуди къде да се скрие от хората.  Извод: Има качествата да спечели и дори да управлява приемливо, но едва ли ще успее да надмогне за краткото време и до изборния ден сътворените от самия него негативи. Разград Трима различни като характеристики кандидати, всеки от които има своите шансове, но и предупреждения. Битката ще е интересна и с привидно очакван, но изненадващ финал. Денчо Бояджиев – БСП Роден е във воден знак, Рак. На моменти му е трудно да надмогне егото си, но успява да го стори. С добротворството си и желанието да е полезен, до степен на обсебване, успява да разбере хората и ситуацията, в която се намират и да подаде ръка. Печели много приятели, носещи му полза в изборния ден. Зареден е с много положителна енергия, готов да твори положителна карма и с враговете си, той върви по пътя си с оптимизъм.  Денят му на раждане е носител на духовни и интелектуални стремежи, на успешно кариерно израстване. Съдбовният му път е причината да се стреми към стабилност и хармония в живота.  Изборният ден е в негова лична година на материална стабилизация, в ден и месец на емоции, които е в негова полза да овладява, дори и при нарочни дразнители.  Композитната карта му налага такт и търпение, но и предпазливост при общуване, за да избегне нечии подмолни вредни действия.  Извод: Силна кандидатура, най-подходящата от тримата. Пътя към успеха е съпроводен от неочакваности и обрати заради емоцията. Д-р Левен Апти – ДПС Роден е в огнен знак, Стрелец. Импулсивен и непредсказуем, със силно изявено его, което му вреди, защото винаги възприема околните като врагове, които му пречат да блести. Воюва словесно, необмислено, способен да засегне някого, но не и да се извини. Живее в свят, изграден от неговите фантазии. Държи да има от всичко, което предлага живота, дори и ако се налага да върви по ръба на бръснача. Лесно податлив на чуждо влияние.  Денят му на раждане е носител на кармична разплата, на трудности в живота и засилени материални стремежи. Съдбовният му път е причината за характерната му прибързаност и неспособност да обмисля в детайли.  Изборния ден в трудна негова лична година позволява промени, но не и глобални, ако не вижда малките спънки, които могат да го провалят.  Композитната му карта разкрива, че стремежът към кметския стол е заради личен материален интерес, различен от партийния.  Извод: Успехът и провалът зависят само от него. Ако е допускал грешки по време на кампанията да не разчита и на издигналата го партия. Валентин Василев – ГЕРБ Роден е в земен знак, Козирог. Професионалист, изтъкан от желание да успява. Обижда се, когато бъдат критикувани деловите му качества, но е в негова полза да се вслушва в думите на околните и да си прави верните изводи. Когато среща спънки, е в състояние да намери вярното решение с прозорливост, предпазливост и упорство. Не умее да се пази от хора, които му вредят, въпреки че е със самочувствието на прозорлив човек.  Денят му на раждане, какъвто е и неговият Съдбовен път, са носители на прибързаност, работеща в негова вреда, ако с годините не се е научил да я контролира.  Изборният ден е в личната му година на промени, които е длъжен да обмисля добре, в месец и ден на стабилизация, която може да постигне, ако си наложи умереност, търпение и усмивки. Композитната карта предупреждава за емоции, за невъзможност да реагира с безразличие. Рискува да създаде негативно впечатление за себе си.  Извод: Има възможност да спечели изборите, ако не е досадно самоуверен и самовлюбен, защото със самохвалство отблъсква избирателите си. Русе И двамата кандидати имат своя шанс да седнат на кметския стол. Битката е равностойна. Пенчо Милков – БСП Роден е в огнен знак, Лъв. Здравомислещ човек, който преценява правилно обстоятелствата, преди да даде своето мнение. Рядко греши в оценките си, но може да допусне грешка от много размисъл и взиране, пропускайки навременното решение, което е причина за застой. Да бъде предпазлив, да не е прибързан, да действа обмислено, за да си спести провалите заради неправилно подбрано обкръжение.  Денят му на раждане е носител на кармична разплата и често досадни трудности в живота му. Съдбовният път му носи емоции и слабостта да се откаже от битка, ако се налага да я води. Изборният ден е причина да е устремен към промени, но не на всяка цена и с некоректни действия и подмолни удари, защото провалът го плаши до депресия, от която трудно излиза без помощ.  Композитната карта предупреждава за трудно овладяване на емоциите и прекомерна чувствителност в дните преди изборите и в самия ден.  Извод: Както има шансове, така може сам да ги пропилее, ако разчита единствено на партийната подкрепа, а не на своите изяви. Диана Иванова – ГЕРБ Родена е във въздушен знак, Близнаци. Променлива, неспокойна, устремена към целите си, инатлива, умееща да говори омайно, да печели хората, но на моменти прекалява с перфекционизма си и се гневи, когато околните отказват да u се подчинят. Всичко, което прави в живота си, не бива да е в противоречие с изискването безкористно да е полезна хората, да помага при техните страдания и проблеми. За нея, стига да поиска, няма недостижими цели и непреодолими трудности.  Денят u на раждане изисква да е борбена, а не инертна. Съдбовният и път изисква да живее извън България, но може да компенсира изискването като пътува често до съседната u държава.  Изборният ден в година на ново начало и разпорежда да е умерена, тактична, търпелива, усмихната.  Композитната u карта също налага подчинение на Съдбата, умереност в думите до и в изборния ден.  Извод: Ако членовете на партията, която я подкрепя, са активни, има шанс да спечели изборите още на първи тур, но не е изключен балотаж заради ниска избирателна активност. Силистра Двама представители на стабилен земен знак се впускат в равностойна битка, но победата очаква доказалият се и спечелил доверието на избирателите по време на кампанията. Момчил Неков – БСП Роден в земен знак, Телец. Разумен в професионалните си стремежи, но непостоянен в отношенията си с хората. Готов с търпение и умереност да съветва, да е полезен, но не бива да си позволява обещания, които знае, че няма да изпълни, да обсебва хората и след това да ги разочарова. Податлив на влияние, манипулируем. Да освобождава енергията си в спортната зала, без агресия и ненужни яростни изблици, които го обричат с годините на самота.  Денят му на раждане е носител на кармична разплата и трудности. Съдбовният му път изисква постигне стабилност и хармония в дните си.  Изборният ден в лична година на общуване, когато привлича и неподходящи ласкатели и вредители, в месец и ден на трудности, изисква да не демонстрира самоувереността и самочувствието на победител. Така губи гласове.  Композитната карта предупреждава за прибързаност в дните до изборите и в самия ден.  Извод: Може да успее само, ако кампанията му е била коректна, ако не е злословил срещу опонентите си с измислици, които рушат авторитета му. Юлиян Найденов – ГЕРБ Роден е в земен знак, Телец. Въпреки заложената му стабилност от Телеца, той е променлив, любопитен, разнопосочен и изтъкан от невъзможност да се концентрира само в една цел, заради стремежа към новото и непознатото. Притежава огромен запас енергия, която претворява в житейски дела. Умее да е съпричастен към проблемите на хората и с готовност ги решава. Да не се поддава на чуждо влияние, само защото някой го е впечатлил с поведението и интелекта си, за да не се окаже без да усети в робята на използван и разочарован. Денят му на раждане е носител на целеустременост, амбиция и инат, който му вреди в общуването. Съдбовният му път го орисва на материални стремежи и изискване да твори положителна карма.  Изборният ден е в година на материални стремежи, в месец и ден на емоции, които може да го препънат, ако не си наложи търпение.  Композитната карта разкрива, че е склонен да се доверява емоционално на ласкатели.  Извод: Успехът му е отреден, но неочаквани обрати не са изключени заради некоректни действия от опонентите. Сливен Двамата кандидати са озарени от самочувствие и самомнение, че са най-добрите, но предимството е за този, които е познат на съгражданите си с доказано добротворство и готовност да е полезен за развитието на града. Стефан Радев – ГЕРБ Роден е в земен знак, Дева. Заради влиянието на няколко планети в този знак е прекалено изявен перфекционист, но не винаги спазва правилата, за да изисква това и от околните. Не бива да се стреми да блести на всяка цена в светлината на прожекторите, да парадира с предстоящия си успех, защото въпреки опита, който има като кмет, може да се окаже с по-малко избиратели въпреки очакваната подкрепа. Да не допуска емоцията да властва над разума. Самочувствието му вреди, а скромността му помага.  Денят му на раждане е носител на желание за стабилност, но му пречи Съдбовният път, заради който налага мнението си на околните, дори и да не е поискано или правилно.  Изборният ден в годината му на емоции и в месец и ден на ново начало, налагат да забрави прибързаността. Композитната му карта разкрива, че избиратели, обещали подкрепата си, няма да му я дадат, заради негови необмислени думи и действия.  Извод: Има шанс за втори мандат, но не е изключено да се яви на балотаж, ако не е провел правилно кампанията си. Кольо Милев – БСП Роден е в огнен знак, Лъв. Не е типичен представител на знака си. Обича да блести, но ако може без усилия от негова страна. Егото му пречи да бъде полезен на хората, защото поставя на първо място личните си интереси. Не успява да постигне равновесие между емоцията, желанията и разума, а когато го осъзнае, гневът му е всепомитащ, прикрит зад лукавство, което му печели врагове. Отношенията му често са проблематични. Денят му на раждане е носител на кармична разплата и силно изявен материализъм. Съдбовният път на стабилност частично успокоява негативите му. Изборният ден е в година на емоции, които трудно овладява, на прибързаност в деня и месеца, защото е сигурен в победата си, заради която може да черпи още от сутринта… изтрезняването ще е с болка. Композитната му карта предупреждава, че ако не анализира действията си и не поправи грешките си в оставащите дни, може да отпадне от състезанието.  Извод: Успехът е несигурен, по-скоро случайност, не зависи нито от партията, която го е издигнала, нито от неговите сигурни избиратели.   Смолян Ще спечели този, който е допускал по-малко грешки по време на кампанията и е избягвал критикарстване или безпочвените нападки. Николай Мелемов – ГЕРБ Роден е във въздушен знак, Близнаци. Стабилен, заради другите звездни заложби в хороскопа му. Интелигентен работохолик, който със собствен труд постига целите си и успява в живота. Не се отказва от започнатото, отговорен е и не допуска противопоставяне, ако правотата му е доказана и обществено полезна. Разбира се със съгражданите си и с готовност им помага. Амбициозен, надарен с творчески заложби, нека бъде по-смел в своите изяви.  Денят му на раждане е причината на моменти да е инатлив, но бързо се извинява, ако е засегнал някого. Съдбовният му път е обвързан с материална стабилизация.  Изборният ден му налага такт и търпение, нови познанства, към които да бъде внимателен, защото може да са провокатори, които целят да му навредят.  Композитната му карта предупреждава, че чувствителността му и емоционалните му реакции, прибързаност и необмислени думи му вредят.  Извод: Процентът за успеха му е голям, но зависи само от неговата работа през изминалия кметски мандат и доверието на хората, увеличено или позагубено през кампанията. Стефан Сабрутев – безпартиен, издигнат от БСП Роден е в земен знак, Козирог. Изненадващото е, че има няколко планети в Скорпион, което го превръща в отмъстителен и готов да жили, ако планираното не се подрежда според неговите очаквания. Обидчив е когато го засегнат за професионалните му качества, бързо изпада в ярост и е готов да застреля с думи опониращите. Да уважава чуждото мнение, вместо да спори заядливо и да отдалечава хората, след като се е впуснал в кметската надпревара. Денят му на раждане е носител на кармична разплата и трудности. Съдбовният му път изисква да не е прибързан и да обмисля добре действията си.  Изборният ден в трудната му лична година го орисва на промени, но дали ще са положителни зависи от умението му да се владее.  Композитната му звездна карта е носител на емоции в деня на изборите, тласкащи го към необмислени действия и думи, отблъскващи избиратели.  Извод: От неговото поведение по време на кампанията зависи успехът му, но ако е допуснал критикарстване и незаслужени обвинение към опонентите си, сам твори своя провала си.", "date": "2019.10.23", "title": " III. Специална прогноза за вота на астролога Алена за “Труд”"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b2%d0%bb%d0%be%d0%b6%d0%b8%d1%85%d0%bc%d0%b5-%d0%bc%d0%bd%d0%be%d0%b3%d0%be-%d1%83%d1%81%d0%b8%d0%bb%d0%b8%d1%8f-%d0%b7/", "text": "Вложихме много усилия и авторитет по темата за членството на Северна Македония и Албания. Болно ми е. Това каза премиерът Бойко Борисов пред БТВ по повод решението, с което по инициатива на Франция Съветът на ЕС отложи определянето на дата за начало на преговори със Скопие и Тирана. В същото време обаче нашите комисии за общата история буксуват, а сега те ще имат време да приключат работа. Защото това не може да е на наш гръб. Ние им помагаме (на Македония – бел.ред.) искрено. Благодарен съм на всички колеги в Съвета на ЕС за решението да продължим по темата и занапред, каза още Борисов. Той разказа, че след края на Европейския съвет на 17 октомври лично е призовал евролидерите отново да дадат перспектива на Македония и Албания в Загреб по време на хърватското председателство. „Тогава колегите се спогледаха, Доналд Туск каза: „Да предложим“ и всички се съгласиха“, посочи Борисов. Разбирам защо Макрон стопира даването на дата за преговори: ако ориентацията на държавата зависи от един човек, тя не е за ЕС, допълни премиерът. Той посочи, че опозицията в Република Северна Македония е с антибългарска риторика и дори иска ревизирането на решения за предстоящо членство на страната в ЕС. „Искам да припомня, че когато България влизаше в ЕС, имаше абсолютен национален консенсус на управляващи, опозиция и всички политически партии: и на социалисти, и на десни, че нашият път е ЕС и НАТО. Сиреч, която и партия да дойде на власт в България, ориентацията не се променя. Докато в Северна Македония и Албания казваме, че ако не е или ако Зоран Заев или Еди Рама паднат от власт, нещо ще стане. Тогава те не са за този път. В това отношение Макрон заслужава аплодисменти“, каза Бойко Борисов. Премиерът коментира и възможността за налагане на европейски санкции срещу Турция заради военната операция в Северна Сирия. Ако това се случи, големите държави ще ги заобиколят и пак ще продават, а нашата оръжейна индустрия е крехка и малка, каза той. Тръмп, Ердоган и Путин решаваха за Сирия, а Европа я няма. Ето тук ни липсва европейската отбрана, само плащаме за бежанците, добави премиерът.", "date": "2019.10.23", "title": " Бойко Борисов: Вложихме много усилия за членството на Македония в ЕС, болно ми е!"}
{"url": "https://trud.bg/%d0%be%d1%82%d0%b2%d0%b0%d1%80%d1%8f%d1%82-%d0%b7%d0%b0-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d1%82%d0%b5-%d0%b1%d1%83%d1%84%d0%b5%d1%80%d0%bd%d0%b8%d1%8f-%d0%bf%d0%b0%d1%80%d0%ba%d0%b8/", "text": "Буферният паркинг на метростанция „Стадион Васил Левски“ започва да работи за гражданите, съобщиха от пресцентъра на Столична община. Той ще предлага услугата „Паркирай и пътувай“, която е част от цялостната политика на Столична община и Центъра за градска мобилност за насърчаване на използването на обществения транспорт в София. Новият паркинг ще бъде отворен за разглеждане на 24 октомври в 11.30 часа.", "date": "2019.10.23", "title": " Отварят за гражданите буферния паркинг на метростанция „Стадион Васил Левски“"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d1%80%d0%b5%d0%b4%d0%b0%d0%b4%d0%b5-%d0%bd%d0%b0-%d1%81%d1%8a%d0%b4-%d0%bc%d1%8a%d0%b6-%d0%bf%d1%80%d0%b8%d1%87/", "text": "Окръжна прокуратура – Бургас предаде на съд Юмер М., обвинен в причиняване по непредпазливост смъртта на мъж, след като допуснал ПТП, шофирайки в пияно състояние. На 26.08.2018 г. на третокласен път (с. Ябълчево – с. Горица), в посока движение от село Руен към село Преображенци, при управление на лекия си автомобил, със скорост около 85 км/ч, той нарушил правилата за движение. Продължавайки движението си напред, допуснал ПТП с движещ се пред него автомобил, който блъснал в задния капак. От удара блъснатото превозно средство се е забило в крайпътно дърво, а водачът му – възрастен мъж от с. Гюльовца загинал. Деянието е извършено с концентрация на алкохол в кръвта на Юмер М. (3.10 промила) и същият е избягал от местопроизшествието, целейки впоследствие да се укрие, съобщиха от прокуратурата. Окръжен съд – Бургас е насрочил заседанието си за 24.10.2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.23", "title": " Прокуратурата предаде на съд мъж, причинил смърт на пътя"}
{"url": "https://trud.bg/%d0%b2%d0%bc%d1%80%d0%be-%d0%b7%d0%b0%d0%ba%d1%80%d0%b8%d0%b2%d0%b0-%d1%83%d1%82%d1%80%d0%b5-%d0%bf%d1%80%d0%b5%d0%b4%d0%b8%d0%b7%d0%b1%d0%be%d1%80%d0%bd%d0%b0%d1%82%d0%b0-%d1%81%d0%b8-%d0%ba%d0%b0/", "text": "На 24 октомври (четвъртък) от 18.30 ч. в София, в читалището на кв. „Враждебна“, ВМРО закрива официално предизборната си кампания си за местни избори-2019 г. На събитието ще присъстват кандидатът за кмет на София Ангел Джамбазки, вторият в листата за общински съветници Карлос Контрера и всички кандидати на ВМРО за районни кметове и съветници в столицата. Народно читалище „Св. св. Кирил и Методий – 1926“ се намира в центъра на кв. „Враждебна“ на ул. 8 № 47. Избори 2019. Платено съдържание. Купуването и продаването на гласове е престъпление.", "date": "2019.10.23", "title": " ВМРО закрива утре предизборната си кампания в София\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%bc%d0%be%d0%b6%d0%b5-%d0%b4%d0%b0-%d0%b7%d0%b0%d0%ba%d1%83%d0%bf%d0%b8-%d0%bd%d0%be%d0%b2%d0%b8-%d0%ba%d0%be%d0%bc%d0%bf%d0%bb%d0%b5%d0%ba%d1%81%d0%b8-%d1%81-4/", "text": "Турция обсъжда допълнителни покупки на противоракетната отбранителна система С-400 от Русия, според ръководителя на руската агенция за износ на оръжие Rosoboronexport, цитиран от В същото време той потвърди пред агенцията, че всички елементи на вече закупените системи С-400, включително самите ракети, са доставени в Турция. В началото на септември турският министър на външните работи Мевлют Чавушоглу заяви, че са възможни допълнителни покупки на С-400, ако САЩ откажат да предоставят на Анкара своите противоракетни системи „Пейтриът“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.23", "title": " Турция може да закупи нови комплекси С-400 от Русия"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bc%d0%b0%d1%80%d0%b8%d0%bd%d0%be%d0%b2-%d0%bd%d1%8f%d0%bc%d0%b0%d0%bc%d0%b5-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%b0-%d0%b8%d0%bd/", "text": "„Нямаме официална информация за инцидента с камион в графство Есекс, Вликобритания, нито пък по други канали до момента. Това коментира министърът на вътрешните работи Младен Маринов по отношение на информацията в британски медии, че са намерени телата на 39 души в камион дошъл от България. „Аз проведох разговор с полицейския представител на  България, който е във Вликобритания. Той ми обясни,че информацията, която има на този етап е на база публикации в местни медии. Той ще направи връзка с местната полиция и очакваме информация по отношение на камиона, неговото движение, дали е с български табели или регистрация, от къде идва, всичко. Но засега нямаме информация, в момента в който я получиме ще бъдете уведомени“, каза Маринов.", "date": "2019.10.23", "title": " Министър Маринов: Нямаме официална информация за инцидента във Великобритания"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d1%81%d0%b0-%d0%be%d1%81%d1%8a%d0%b4%d0%b5%d0%bd%d0%b8-%d0%b2-%d0%bb%d0%be%d0%bd%d0%b4%d0%be%d0%bd-%d0%b7%d0%b0-%d1%81%d0%b5/", "text": "На 17 октомври 2019 г. трима българи бяха осъдени от лондонски съд – съответно от 11, 10 и 3 г. лишаване от свобода, за участие в организирана престъпна група за трафик на жени и транс-сексуални български граждани с цел сексуална експлоатация във Великобритания. След близо едногодишна работа на съвместен екип за разследване на групата от служители на британските полицейски и съдебни органи, Сектор „Трафик на хора“ в ГДБОП и Следствения отдел на Специализираната прокуратура, с подкрепата на Европол и Евроджъст, тримата са задържани в Лондон и Бургас, съобщиха от държавното обвинение. По решение на екипа от разследващи материалите от българското разследване под надзора на на Специализираната прокуратура са трансферирани във Великобритания, за присъединяване към тамошното дело и провеждане на съдебния процес срещу групата в Лондон. Най-тежкото общо наказание от 11 г. затвор тамошният съд наложи на участничката в групата Елеонора В. за 4 престъпления – в т.ч. 8 г. за трафик на хора, 4 г. за контрол на проституция, 3 г. за разпространение на кокаин. Общото крайно наказание на ръководителя Илия М. е 10 г. лишаване от свобода – при постановени 5 г. за трафик на хора, 3 г. за контрол на проституция, 3 г. за разпространение на кокаин, 2 г. за кражба и закана с убийство и 8 месеца за притежание на незаконно оръжие. Мариан В. е осъден на общо 3 г. затвор за трафик на хора, контрол на проституция и разпространение на кокаин. На Василева и Михайлов е наложена и 15-годишна забрана за „купуване на самолетни билети за други лица, наемане на повече от едно жилище, транспортиране на лица, извън тяхното семейство, създаване на профили в сайтове за запознанства или рекламиране на сексуални услуги, директен или индиректен контакт с жертвите, свидетелствали срещу тях“. Доказателствата по делото сочат, че част от самите участници в групата преди години са били жертви на трафик с цел сексуална експлоатация. От 2017 г. те започнали да набират жени и транссексуални българи с обещания за работа и по-добър живот в Лондон. От летището ги транспортирали до наети от групата квартири, където да живеят по четирима или петима и да проституират без почивен ден. Жертвите трябвало да плащат от заработеното по 70 паунда седмичен наем за жилището, нямали право да напускат адресите и да ползват медицински услуги. Били принуждавани да предлагат и продават на клиентите си кокаин, а необходимите им консумативи трябвало да купуват на петорна цена единствено от Елеонора В. Тя отговаряла за набирането и транспортирането на жертвите, наемането на жилища за работа и публикуването на обяви в сайтове за сексуални услуги. На нея жертвите били длъжни да дадат и по 300 паунда депозит (като гаранция за еветнуални нанесени от тях щети), който обикновено не се връщал. Били принудени да работят за групата минимум два месеца, като при напускане трябвало да дадат двуседмично предизвестие. Илия М. бил отговорен за снабдяването на групата с кокаин, за налагането на глоби на „работещите“ – обикновето между 500 и 1000 британски лири, както и за държането им в подчинение чрез физическо насилие над тях или чрез заплахи с насилие над техните близки в България. Когато някоя от жертвите трябвало да бъде наказана физически, останалите били карани да присъстват и да гледат. Мариан В. осъществявал прекия контрол на проституиращите и събирането на заработените пари – по 2-3 пъти дневно от всеки. По договорка на „работещите„ се полагали 50 на сто от заработените пари и бакшишите, но заради налагани глоби и удръжки те получавали по-малка част от тях. Така групата придобила значителни средства, от които инвестирала в недвижими имоти в Несебър, Пазарджик и с. Кошарица (5 на брой), както и в луксозни автомобили във Великобритания. Регистрирала фирми в Лондон и в с. Кошарица (край Несебър), ползвала множество банкови сметки в Лондон. Само от сметка на Елеонора В. били направени над 200 плащания за обяви в сайтове за сексуални услуги. При задържането на Илия М. и Елеонора В. в ползвано от тях жилище са намерени и иззети тейзър, метален бокс и сгъваема метална палка, лична карта на една от жертвите, 5 г кокаин. Иззети са и два леки автомобила – BMW 520 DM Sport Auto и Porsche Cayenne. Показания по делото са снети от шест жертви на сексуална експлоатация от групата, част от които са разпитани по видеоконферентна връзка от съдебния състав по делото в Лондон. Установени са жертви и от трети страни, които не са намерени във Великобритания и България. След произнасяне на присъдите на участниците в групата британските власти са изпратили съобщение за откриване на процедура за депортиране на осъдените за изтърпяване на наказанията им в България.", "date": "2019.10.23", "title": " Трима българи са осъдени в Лондон за сексуална експлоатация\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%bf%d1%80%d0%b8%d0%b5%d0%bc%d0%b0%d0%bd%d0%b5%d1%82%d0%be-%d0%bd%d0%b0-%d1%81%d1%82%d0%b8%d1%85%d0%be%d0%b2%d0%b5-%d0%b7%d0%b0-%d0%ba%d0%be%d0%bd%d0%ba/", "text": "Започна приемането на произведения за седмото издание на Националния конкурс за поезия „Христо Фотев“, което ще се проведе през 2020 година. В него може да се включват стихосбирки, издадени през 2018 и 2019 година. Книгите трябва да се изпратят до 01.01.2020 г., съобщиха от общината в Бургас. Националният конкурс за поезия се посвещава на големия поет Христо Фотев. Той е учреден през 2006 година и се организира от Община Бургас, Министерството на културата, Съюза на българските писатели, Сдружението на българските писатели и Сдружение „Бургаска писателска общност“. По статут конкурсът се провежда на две години. Наградите се връчват в Бургас на рождения ден на Христо Фотев – 25 март. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.23", "title": " Започва приемането на стихове за конкурса „Христо Фотев“"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d1%88%d0%be%d1%84%d1%8c%d0%be%d1%80%d0%b0-%d0%be%d1%82-%d0%b1%d0%b0%d0%bd%d0%ba%d1%8f-%d0%bd%d0%b0%d1%80/", "text": "Наложиха мярка за неотклонение „задържане под стража“ за срок до 72 часа на шофьора, наръгал с друг в София, съобщават от МВР. 47-годишният мъж от Банкя бе задържан в Девето РУ за хулиганство. На 11 октомври, около 14.20 часа, в полицията постъпил сигнал, че на пътното платно на бул. „Царица Йоана“ е видян човек с порезна рана. Към местопроизшествието незабавно са изпратени екипи на полицията и спешна помощ, които установили на място и потърпевшия, и нападателя. В хода на процесуалните действия е установено, че двамата, като водачи на леки автомобили, влезли в пререкание в района на близкото кръстовище и един от тях – 47-годишен столичанин, нанесъл наранявания с нож на опонента си. Пострадалият е транспортиран към болнично заведение за оказване на медицинска помощ с рана в ръката, настанен за лечение без опасност за живота. Извършителят е задържан в Девето РУ с полицейска мярка до 24 часа. След доклад на събраните материали по образуваното досъдебно производство в Софийската районна прокуратура, задържаният е привлечен като обвиняем по чл. 325 от НК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.23", "title": " Оставиха в ареста шофьора от Банкя, наръгал друг след спор на пътя"}
{"url": "https://trud.bg/%d1%81%d1%82%d1%80%d0%be%d0%b8%d1%82%d0%b5%d0%bb%d0%b8-%d1%81%d0%ba%d1%8a%d1%81%d0%b0%d1%85%d0%b0-%d0%b5%d0%bb%d0%b5%d0%ba%d1%82%d1%80%d0%be%d0%bf%d1%80%d0%be%d0%b2%d0%be%d0%b4-%d0%b8-%d0%be%d1%81/", "text": "Екипи на ЧЕЗ Разпределение работят за отстраняване на повредите, нанесени от строителна фирма, която тази сутрин скъса кабели, собственост на дружеството в община Нови Искър, съобщиха от пресцентъра на дружеството. Засегнати бяха селата Подгумер, Локорско и Войнеговци, като в хода на работата дружеството установи, че прекъснатите кабели са два. Без електрозахранване все още остават около 600 клиенти, като служителите на компанията полагат усилия за възобновяване на услугата по най-бързия възможен начин. Работата за последните два трафопоста, засегнати от инцидента продължава вече 4 часа. Това е вторият подобен случай от началото на седмицата. Във вторник при изкопни работи на строителна фирма по същата причина без електрозахранване останаха 8, 9 и 10 част на столичния квартал „Люлин“. ЧЕЗ Разпределение България призовава фирмите да съгласуват с компанията поне две седмици предварително къде и кога ще извършват изкопни дейности, за да се намалят неудобствата за фирмите и домакинствата. Това може да става на телефон 0700 10 010 или на имейл кlienti@cez-rp.bg.", "date": "2019.10.23", "title": " Строители скъсаха електропровод и оставиха без ток три софийски села"}
{"url": "https://trud.bg/%d0%bc%d0%b1%d0%b0%d0%bf%d0%b5-%d0%b4%d0%b5%d1%82%d0%b5-%d1%80%d0%be%d0%b4%d0%b5%d0%bd%d0%be-%d0%b7%d0%b0-%d1%80%d0%b5%d0%ba%d0%be%d1%80%d0%b4%d0%b8/", "text": "Мнозина предричат, че Килиън Мбапе ще задмине Лионел Меси и Кристиано Роналдо. Вундеркиндът вече ги бие по различни показатели, а най-важният е, че е световен шампион! И след като „свали от трона“ Краля Пеле като най-млад голмайстор на мондиали, дойде ред и Меси да му диша пръхта. При победата на „Пари Сен Жермен“ с 5:0 като гост на „Брюж“ нападателят влезе като резерва и заби хеттрик, другите попадения бяха на Мауро Икарди и Анхел ди Мария. Но Мбапе е под светлините на прожектора. Французинът е най-младият футболист с 15 гола в Шампионската лига със своите 20 години и 306 дни. А Меси достигна до това постижение на 21 години и 288 дни. Раул пък остана трети, след като 15-ия си гол вкара на 22 години и 163 дни. Освен това Меси е първата резерва с хеттрик в турнира след Хосеба Йоренте („Виляреал“) през 2008 г. В другия мач от групата „Реал“ (Мадрид) взе глътка въздух с 1:0 като гост на „Галатасарай“. В юбилейния си двубой №100 в турнира Тони Кроос вкара гола в Истанбул. Когато играят за стотен път в Шампионската лига, се разписват само гиганти – Тиери Анри, Златан Ибрахимович, Андреа Пирло и Кристиано Роналдо. Испанецът Алваро Мората също влезе в историята на Шампионската лига. Нападателят стана единственият, разписвал се за „Атлетико“ и „Реал“ в турнира. Благодарение на неговото попадение „дюшекчиите“ биха „Байер“ с 1:0. В последните си пет домакинства срещу германци „Атлетико“ не е допуснал гол в евротурнирите. За последно „Борусия“ (Дортмунд) от Бундеслигата спечели срещу тима в Мадрид през октомври 1996 г.", "date": "2019.10.23", "title": " Мбапе – дете, родено за рекорди"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%be%d1%81%d0%b5%d0%bc-%d0%be%d0%b1%d0%b2%d0%b8%d0%bd%d0%b5%d0%bd%d0%b8-%d0%b7%d0%b0-%d1%83%d1%87%d0%b0/", "text": "На 22 октомври 2019 г. Апелативният Специализиран наказателен съд определи „Задържане под стража“ на шестима от обвинените общо 11 лица за участие в организирана престъпна група за разпространение на кокаин, амфетамини и марихуана в Стара Загора и региона. Така задържаните по досъдебното производство на Специализираната прокуратура (образувано през март 2019 г.) станаха осем, съобщават от Апелативната специализирана прокуратура. На 13 октомври 2019 г. Специализираният наказателен съд задържа двама от обвинените, отхвърляйки искането на обвинението за налагане на най-тежката мярка по отношение на други шестима от групата. Определението на съда бе протестирано пред втората съдебна инстанция. Обвинените бяха задържани на 11 октомври 2019 г. в Стара Загора и Габрово при действия по разследването на Специализираната прокуратура и  Териториална служба “БОП“ – Стара Загора. Събраните до момента доказателства сочат, че групата е действала от ноември 2016 г., като разпространявала наркотици в нощните заведения на Стара Загора, върху чиято физическа охрана участниците в групата имали фактически монопол. В тези заведения част от охранителите не само продавали, но и контролирали разпространението на дрога. Двамата ръководители на групата (които са братя) обикновено ги „зареждали“ с по 2 кг различни наркотици, които дилърите трябвало да пласират за определен  срок. В случай, че не успявали да спазят срока, били глобявани с по 200 лева. В хода на разследването е установена действаща високотехнологична оранжерия за отглеждане на канабис, ползвана от участниците в групата. На други два адреса е открито употребявано оборудване за производство на марихуана, както и голямо количество листна маса в процес на изсушаване. При извършените 79 претърсвания на жилища, автомобили и лични обиски са иззети големи количества наркотици и пари в лева и евро (с равностойност на приблизително 70 000 лв.), 65 боеприпаса, капсул-детонатор и други доказателства. Разпитани са близо 20 свидегели, много от които пред съдия. Част от обвинетите са с определени гаранции в пари, един от групата е без наложена мярка за неотклонение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.23", "title": " Оставиха в ареста осем обвинени за участие в група за разпространение на наркотици в Стара Загора"}
{"url": "https://trud.bg/%d0%b6%d0%b0%d0%bd%d0%b4%d0%b0%d1%80%d0%bc%d0%b5%d1%80%d0%b8%d1%8f-%d0%b8-%d0%be%d0%b3%d0%bd%d0%b5%d0%b1%d0%be%d1%80%d1%86%d0%b8-%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%b8%d0%b7%d1%87/", "text": "Полицаи и пожарникари от цяло денонощие издирват мистериозно изчезнало невръстно дете в стражишкото село Николаево. Момченцето на година и половина е в неизвестност от 19 часа във вторник. Хлапето последно е било в дома си, а родителите му щом забелязали, че от него няма и следа, подали сигнал на телефон 112. Незабавно били мобилизирани полицаи и огнеборци. На място пристигнали и два автомобила на Жандармерията. Предприети са издирвателни мероприятия, но до момента без резултат. Наложило се пожарникари да осветяват определени участъци в селото, които били претърсвани, както и кладенец. В издирването на детето са се включили и жители на селото. Разследването се провежда под наблюдението на Районната прокуратура в Горна Оряховица. По случая е образувано досъдебно производство по чл. 182, ал.1 за неупражнен контрол и неположени грижи за детето. Предвиденото от закона наказание е до 3 години затвор и обществено порицание.", "date": "2019.10.23", "title": " Жандармерия и огнеборци издирват изчезнало невръстно дете в Стражишко"}
{"url": "https://trud.bg/23-%d0%be%d0%ba%d1%82%d0%be%d0%bc%d0%b2%d1%80%d0%b8-%d0%b5-%d0%b4%d0%b5%d0%bd%d1%8f%d1%82-%d0%bd%d0%b0-%d1%81%d0%b8%d1%82%d0%b8/", "text": "Датата 23 октомври се превръща в маркова за „Манчестър Сити“. На този ден преди осем години „гражданите“ разгромиха „Манчестър Юнайтед“ с 6:1 на „Олд Трафорд“. Това си остана най-голямата загуба на сър Алекс Фъргюсън начело на „червените дяволи“. През 2019 година „Сити“ пак бие страшно – 5:1 над „Аталанта“ в Шампионската лига. В мача Рахим Стърлинг стана осмият англичанин с хеттрик в турнира след Майкъл Оуен, Анди Коул, Уейн Руни, Хари Кейн, Майк Нюуел, Алън Шийрър и Дани Уелбек. Треньорът Пеп Гуардиола пък вече има 9 победи и само една загуба от 14 дуела срещу италианци в Шампионската лига.", "date": "2019.10.23", "title": " 23 октомври е денят на „Сити“"}
{"url": "https://trud.bg/%d0%b0%d1%82%d0%b8%d0%bd%d0%b0-%d1%81%d0%b5-%d0%bf%d1%80%d0%b5%d0%b2%d1%8a%d1%80%d0%bd%d0%b0-%d0%b2-%d0%b0%d1%80%d0%b5%d0%bd%d0%b0-%d0%bd%d0%b0-%d0%ba%d1%8a%d1%80%d0%b2%d0%b0%d0%b2-%d1%81/", "text": "Шампионската лига вече е и „Кървав спорт“. Екшън като от филмите на Жан-Клод ван Дам беляза мача между младежките отбори на „Олимпиакос“ и „Байерн“. При 4:0 за баварците в ранния следобед група маскирани гръцки хулигани нахлуха на терена с железни пръти, бомбички и димки. Футболисти и треньори бягаха уплашени, а освен те мишена на „бойците“ бяха малцината германски запалянковци, дошли на мача от младежката Шампионска лига. Реферът веднага прибра отборите в съблекалнята и никой не смееше да се покаже в продължение на 25 минути. Петима фенове на „Байерн“ са приети в болница. „ Олимпиакос“ е заплашен със сериозно наказание от УЕФА. Гръцкият сайт „Спорт.24“ твърди, че вандалите са влезли през задна врата на стадиона в момента, когато са атакували терена. Няколко часа по-късно „Байерн“ за втори път победи „Олимпиакос“, но значително по-трудно – с 3:2 при мъжете. Завърналият се след шест мача при титулярите Томас Мюлер асистира за двата гола на Роберт Левандовски. Полската машина на „Байерн“ няма спирка. Нападателят е първият футболист на тима, вкарал в 12 поредни официални мача. Досегашният рекорд от 11 се държеше от Карстен Янкер, постигнал го през 2000 година. Мануел Нойер пък се изравни по мачове в Шампионската лига с легендарния страж на баварците и свой бъдещ шеф Оливер Кан. И двамата вече имат по 103 двубоя. Червената лампа отново засвети за „Байерн“. В пети пореден мач тимът допусна 2гола. А в 58-ата минута се контузи най-скъпият футболист в тима Лука Ернандес.", "date": "2019.10.23", "title": " Атина се превърна в арена на „Кървав спорт“"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%be%d1%82%d1%85%d0%b2%d1%8a%d1%80%d0%bb%d0%b8-%d1%82%d1%83%d1%80%d1%81%d0%ba%d0%b8%d1%8f-%d0%bf%d0%bb/", "text": "Европейският парламент готви резолюция, с която осъжда турската военна офанзива за създаване на „зона за сигурност“ в североизточна Сирия и обмисля налагането на нови финансови санкции срещу Анкара, съобщи Reuters. Очаква се в четвъртък евродепутатите да одобрят документа, подкрепен от всички политически групи, с който ще осъдят действията на Анкара и ще призоват за „подходящи и целенасочени икономически мерки срещу Турция“. Страните от ЕС протестираха срещу военната операция на Анкара, но са разединени по въпроса как общността да отвърне на действията на Турция. Евродепутатите нямат инструменти за директна намеса в определянето на външната политика на съюза, но могат да спрат европейското финансиране за Турция. „Настояваме Турция веднага да се оттегли от Сирия“, заяви германският евродепутат Михаел Галер от ЕНП. Текстът призовава за замразяване на преференциалното третиране спрямо внасяните в ЕС турски земеделски продукти. Като крайна мярка се предвижда отмяната на митническия съюз между ЕС и Анкара, мярка, която би засегнала търговията между 28-те държави от ЕС и Турция в размер на 200 милиарда евро годишно. ЕП също така може да блокира отпускането на нови средства на Анкара по споразумението за 3-те милиона сирийски бежанци на нейна територия, които турските власти планират да заселят в 440-километровата зона за сигурност в Северна Сирия. В резолюцията се настоява и за санкции срещу високопоставени турски представители, отговорни за предполагаемо нарушаване на човешките права в контролираните от кюрдите региони на Сирия. Документът призовава и за резолюция на Съвета за сигурност на ООН, с която да бъде установена зона за сигурност под мандата на Организацията на обединените нации.", "date": "2019.10.23", "title": " Европарламентът готви резолюция срещу турската „зона за сигурност“ в Сирия, обмисля санкции"}
{"url": "https://trud.bg/%d0%bf%d1%80%d0%be%d1%84-%d0%b7%d0%b4%d1%80%d0%b0%d0%b2%d0%ba%d0%be-%d0%ba%d0%b0%d0%bc%d0%b5%d0%bd%d0%be%d0%b2-%d0%b1%d0%bb%d0%b8%d0%b7%d0%be-40-%d0%be%d1%82-%d0%b2%d1%8a%d0%b7%d1%80%d0%b0%d1%81/", "text": "Динамиката на затлъстяването през последните три десетилетия е тревожна. То се увеличава в глобален мащаб. Близо 2 милиарда са хората над 18 г. по света, които имат наднормено тегло. От тях 13% или 650 млн. са със затлъстяване. На практика наднормено тегло имат близо 40% от хората над 18 години, като броят им ще се увеличава, показват данните на СЗО. За по-малко от век този проблем се е удвоил, като през 2025 г. се очаква всеки втори да е „извънгабаритен“. Проблемът е по-голям при жените. През 2008 г. мъжете със затлъстяване са били 200 млн. срещу 300 млн. жени. Тези данни съобщи по повод Световния ден за борба със затлъстяването проф. Здравко Каменов, началник на Клиниката по ендокринология и болести на обмяната в УСБАЛ „Александровска“. От догодина този ден ще се отбелязва не на 11 октомври, както беше досега, а на 4 март. Най-висока степен на затлъстяване има сред населението на Мексико, но Австралия, Канада и някои европейски държави също се тресат от излишна маса. По-малко е затлъстяването в Азия. Данните за Европа показват, че във всички държави има повишаване на затлъстяването. Най-високи са процентите на наличие на заболяването в Германия, Финландия, Обединеното кралство и Унгария. Най-ниски са в Норвегия, Италия и Швейцария. Най-големият проблем според проф. Каменов е, че има затлъстяване в ранната детска възраст, и че тенденцията е за увеличаване на честотата. Това са съответно момчетата и момичетата от Финландия, Франция и САЩ. България е на едно от най-предните места по излишни килограми в Европа и това е постепенна тенденция от 1975 г. досега. В момента със затлъстяване у нас са около 24% от жените, а общо със затлъстяване и наднормено тегло – 54%. Говорим за епидемия не само у нас, но и в развитите страни. Защо трупаме излишна телесна маса?  Защото нашите организми са създадени във време, когато е имало недостиг на храна, но пък много голяма физическа активност и те са програмирани така, че да съхраняват енергията по някакъв начин. Правят го под формата на мастна тъкан. Оттогава досега ситуацията около нас, а не толкова в нас, много се е променила. Нашият генетичен материал на практика е същият, само че условията, в които живеем, са много по-различни. Те се характеризират с излишък на храна и най-често тя не е такава, каквато би трябвало да бъде – здравословна, и с недостиг на физическа активност. Тоест, получава се дисбаланс, който води до натрупване на мастна тъкан. Други много мощни фактори са стресът и нездравословният като цяло начин на живот. Последствията от затлъстяването са формулирани още от Хипократ 410 години преди новата ера. Той казва, че внезапната смърт е по-честа при тези, които са природно дебели, отколкото при слабите.  Затлъстяването е болест и това трябва да се разбере ясно. Отричането на проблема води до подценяването му  и съответно до пренебрегване на всички медицински активности, свързани с неговото предотвратяване и лекуването му.  Затлъстяването отваря вратата на множество други заболявания. То убива 1 от 14 души – повече хора от пътно-транспортните злополуки, терористичните атаки и болестта на Алцхаймер, взети заедно. Най-общо казано, то води до метаболитни, механични и психични проблеми. При хората със затлъстяване се стига до много по-висока честота на захарния диабет тип 2 и предиабета. Индекс на телесна маса над 35 (тежко затлъстяване) увеличава 30 пъти риска за разболяване от диабет. Повишават се злокачествените заболявания (13 вида онкологични заболявания се свързват с наднорменото тегло и затлъстяването), бронхиалната астма, неалкохолната стеатоза и впоследствие цироза и рак на черния дроб, тромбоза, подагра, инсулт, дислипидемия (почти при 50% от хората със затлъстяване), артериална хипертония, сърдечна недостатъчност. Всъщност сърдечно-съдовите заболявания са убиец номер 1 във всички класации и затлъстяването увеличава значително риска за тях. Имайки предвид неблагоприятния демографски профил на нашата страна с намаляване и застаряване на населението, трябва да знаем, че затлъстяването влияе неблагоприятно на половите функции Специално при мъжете то води до намаляване на еректилната функция и на тестостерона. Получава се реално увреждане на спермограмата. При жените много пъти е свързано с една от най-честите патологии – синдром на поликистозните яйчници, които вървят ръка за ръка с инсулиновата резистентност и проблемите, възникващи с нея. В чисто механичен спектър от проблеми са артрозната болест, инконтиненцията, сънната апнея (с честота 45% при хората със затлъстяване), хроничните болки в гърба. Депресията, тревожността и лекарствата, които се приемат за тях, водят до покачване на теглото и съответно задълбочават депресията. Това е психичният аспект на проблема. Вного важно е да се намесим с всички сили на всички нива, което не е работа само на медиците, а на цялото общество, апелира проф. Каменов. Редукцията на теглото с 5 до 10 процента води до намаляване на риска за развитие на захарен диабет и сърдечно-съдовата смъртност, до подобряване на липидния профил и на артериалното налягане, намалена тежест на сънната апнея и подобрено качество на живот. Да спрем затлъстяването, преди то да ни е спряло!", "date": "2019.10.23", "title": " Проф. Здравко Каменов: Близо 40% от възрастните са с наднормено тегло\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0-%d0%be%d1%89%d0%b5-%d0%be%d1%81%d0%b5%d0%bc-%d1%84%d0%b5%d0%bd%d0%be%d0%b2%d0%b5-%d0%bd%d0%b0-%d0%bb%d0%b5%d0%b2%d1%81%d0%ba%d0%b8/", "text": "Общо осем фенове на „Левски“ са били задържани след акция на СДВР през седмицата. Причина за действията на полицията е непристойното поведение на част от „синята“ агитка по време на мача със „Славия“ на стадион „Овча Купел“ през септември. Тогава гостуващите привърженици, настанени в Сектор „В“, изпочупиха общо 863 седалки на полувремето. Така общият брой на задържаните към момента нарасна до 23-ма души. Очакват се други четирима да се явят в полицията. Дванадесет от тях са с наложена глоба в размер на 1000 лева и 2 години забрана за посещение на спортни мероприятия. На четирима са наложени забрани за посещение за срок от 2 години и по 60 часа общественополезен труд, а друг е с наложена глоба от 1000 лева и 1 година забрана за посещение на спортни събития. Още един е предаден на Комисията за борба с противообществени прояви на малолетни и непълнолетни.", "date": "2019.10.23", "title": " Задържаха още осем фенове на „Левски“"}
{"url": "https://trud.bg/%d0%b2%d0%bc%d1%80%d0%be-%d0%be%d1%82%d0%b1%d0%b5%d0%bb%d1%8f%d0%b7%d0%b0-126-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d0%be%d1%81%d0%bd%d0%be%d0%b2%d0%b0%d0%b2%d0%b0%d0%bd%d0%b5%d1%82%d0%be/", "text": "„На 23 октомври 2019 г. се навършват 126 години от създаването на родолюбивата организация ВМРО. Патриотите тържествено почетоха годишнината пред Паметника на загиналите революционери от Македония, Беломорска Тракия и Одринско в центъра на София. Присъстваха евродепутати, народни представители, министри, българи от историческите общности зад граница“, съобщават от партията. Днес е празник не само на ВМРО, днес е празник на българщината, празник на българите от Мизия, Тракия и Македония, отбеляза в словото си организационният секретар на ВМРО и народен представител Юлиан Ангелов. Преди 126 години шестима млади български интелектуалци основаха тази българска организация в Солун, за да защитят българите, останали под турско робство, а в последствие под сръбско и гръцко, в Македония и Одринско. Да ги освободят от чужд гнет. Ние, представителите на тази Организация, сме длъжни пред тяхната памет да продължим делото им, да не отстъпваме от българските национални интереси, каза Ангелов. Той призова българите да са единни, както е било и навремето в Мизия, Тракия и Македония. Тогава са били по-единни от днес, въпреки че са били под чужд гнет, но и духовно, и революционно са били единни. А днес виждаме, че и чужди фактори искат да разрушат всичко българско, българските традиции и обичаи. Ние от ВМРО обаче няма да допуснем това, категоричен бе Юлиан Ангелов. Той призова всички българи зад граница да продължават борбата и да пазят традициите, защото ще дойде времето, когато всички българи ще бъдат обединени и България ще бъде силна държава, убеден е Ангелов. Преди 126 години е продължено делото на Левски и Ботев. Продължават го основателите на ВМРО. Продължават го след това Дамян Груев, Георги Николов Делчев, Тодор Александров, Борис Сарафов, Владо Черноземски и цялата армия на Организацията, както и Македонският научен институт. Едните с оръжие, други с перо, заяви пред присъстващите на паметника евродепутатът, заместник-председател на ВМРО и кандидат за кмет на партията в София Ангел Джамбазки. Той обясни причината за основаването на родолюбивата организация и за какво се борят нейните наследници – за да се отстои историческата истина. А тя е, че населението в Македония и Одринско има български характер, корени, традиции и самосъзнание. 126 години се борим с чуждите пропаганди отвсякъде. Сърби, гърци, чужди сили извън този континент се опитват да разделят единното, неделимо, етническо българско землище. Измислят нации, фалшифицират историята, за да попречат на обединените на българската нация, каза Джамбазки и призова съратниците си: „Дръжте гордо знамената на Организацията високо във въздуха. Те ще се веят дотогава, докато не се развее трибагреника от Дунав до Черно море и от Охрид до Черно море, както трябва да бъде.“ Ще следваме навсякъде българската кауза. И в Народното събрание, и в Европейския парламент, и в общинските съвети по места. Българската кауза е защитима и защитавана от нас, от ВМРО, заяви в заключение Ангел Джамбазки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.23", "title": " ВМРО отбеляза 126 години от основаването си"}
{"url": "https://trud.bg/%d1%80%d0%b5%d0%ba%d0%be%d1%80%d0%b4%d0%b5%d0%bd-%d0%b4%d0%b6%d0%b0%d0%ba%d0%bf%d0%be%d1%82-%d1%81%d0%b5-%d0%be%d1%87%d0%b0%d0%ba%d0%b2%d0%b0-%d0%b4%d0%b0-%d0%b1%d1%8a%d0%b4%d0%b5-%d0%bd%d0%b0%d1%82/", "text": "През 2019 г. игрите на СПОРТ ТОТО не спират да раздават невероятни печалби. Феноменалните близо 90 милиона лева си спечелиха късметлиите от януари месец до този момент.  „ТОТО ДЖОКЕР“ се нарежда на челните позиции сред игрите, които най-много допринасят за забогатяването на българите. Сега отново, за пореден път от началото на годината, в играта се натрупа страхотен джакпот, след като в неделя нито един участник не успя да познае цялата комбинацията от позиции и цифри. За тиража в четвъртък, от тотото очакват джакпотът в „ТОТО ДЖОКЕР“ да достигне 132 000 лева. Ако един късметлия успее да прибере невероятната сума, той ще се превърне в абсолютен рекордьор с  най-голяма печалба от играта. Засега класацията за най-голяма единична печалба от тази игра се оглавява от Константин Петров от София. Късметлията прибра над 83 000 лева. От няколко години той е редовен участник в игрите на СПОРТ ТОТО и постоянството му се увенчава с успех. Определя „ТОТО ДЖОКЕР“ като любимата си тото игра, защото вече няколко пъти грабва многохилядни печалби от нея. Той смята, че формулата на успеха се крие в системите за пълно комбиниране, затова  винаги разчита на тях, когато попълва фишовете си. С печалбите от тотото Константин организира екзотични екскурзии за себе си и съпругата си. Ако и вие искате да се насладите на страхотни печалби от тотото, не пропускайте шанса си за четвъртъчния тираж. Само срещу 20 стотинки, колкото е  минималният залог в „ТОТО ДЖОКЕР“, можете да спечелите невероятния джакпот, който се очаква да достигне до 132 000 лв. Освен „ТОТО ДЖОКЕР“,  другите числови игри на тотото също са изключително щедри. Общата стойност на джакпотите ще надмине 7 787 000 лева. Само в „6 от 49“ ви очакват близо 4 000 000 лева.", "date": "2019.10.23", "title": " Рекорден джакпот се очаква да бъде натрупан в „ТОТО ДЖОКЕР“"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b3%d0%be%d1%80%d1%81%d0%ba%d0%b8-%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80-%d0%b7%d0%b0-%d0%bf%d0%be%d0%bb%d1%83%d1%87/", "text": "При провеждане на специализирана полицейска операция за противодействие на икономическата престъпност, в резултат на оперативно-издирвателни мероприятия, осъществени от служители на сектор „Противодействие на икономическата престъпност“ при Областна дирекция на МВР – Габрово са събрани достатъчно данни, от които е направено обосновано предположение за извършено тежко икономическо престъпление. При претърсване, извършено на 17 октомври в жилището на 43-годишен жител на Габрово – горски инспектор в „Регионална дирекция по горите“ град Велико Търново, разследващите са намерили и иззели веществени доказателства и пари, уличаващи го в приемане на парични средства, които не му се следват, за да не извършва действия по служба. От проведените под надзора на Окръжна прокуратура – Габрово процесуално-следствени действия по разследването, до момента е установено, че длъжностното лице е искал и приемал пари от представители на различни търговски дружества, занимаващи се с дърводобив на територията на общините Дряново и Трявна в периода от началото на 2016 до 17 октомври 2019 година, за което спрямо него е наложена полицейска мярка „задържане за срок до 24 часа“. След повдигнато обвинение, с постановление на Окръжна прокуратура – Габрово, на горският инспектор е наложена мярка „задържане до 72 часа“ по реда на НПК. След изясняване на цялостната престъпна дейност и приключване на разследването по досъдебното производство, материалите ще бъдат предадени на ГОП.", "date": "2019.10.23", "title": " Арестуваха горски инспектор за получени подкупи от фирми\t"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%81%d1%82%d1%80%d0%be%d0%b8%d1%82%d0%b5%d0%bb-%d0%bd%d0%b0%d1%81%d0%b8%d0%bb%d0%b8%d0%bb-%d0%b1%d0%be%d0%bb%d0%bd%d0%be-%d0%bc%d0%be%d0%bc%d0%b8%d1%87/", "text": "Присъда от 2 години затвор постанови съдът в Търговище за строител, изнасилил младо момиче с умерена умствена изостаналост и други заболявания. Престъплението мъжът извършил след употреба на алкохол, но много добре съзнавал, че жертвата е наивна като малко дете, че дори не би заподозряла какво може да й се случи. Посегателството е станало през април тази година. Една вечер строителят пиел бира пред магазин до квартирата си, а пострадалата била излязла да изхвърли боклука. Той я повикал да си говорят и  я подмамил в жилището си, където я насилил въпреки съпротивата и плача й.  Когато заспал, тя избягала плачешком. В това време ужасената й майка обикаляла улиците да я търси. Притиснат от доказателствата, мъжът признал направеното и наказанието било намалено с 1/3 от първоначално определените 3 години. Лишаването от свобода за 2 години трябва да бъде изтърпяно при общ режим. Мъжът трябва да плати 17 000 лв.  обезщетение на жертвата си. Осъден е да поеме също разноските за експертизи и такси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.23", "title": " Осъдиха строител, насилил болно момиче"}
{"url": "https://trud.bg/%d1%81%d0%bb%d0%b0%d0%b2%d0%b5%d1%8f-%d1%81%d0%b8%d1%80%d0%b0%d0%ba%d0%be%d0%b2%d0%b0-%d0%be%d1%82%d0%bb%d0%b0%d0%b3%d0%b0-%d1%81%d0%b2%d0%b0%d1%82%d0%b1%d0%b0%d1%82%d0%b0/", "text": "Щерката на Илиана Раева и Наско Сираков – Славея, която наскоро се сгоди, не бърза да се венчае, това обяви самата тя в Instagram, отговаряйки на въпроси на свои фенове. Най-вероятно сватбата може да има след две години, уточни Сиракова. На запитване кой е един от най-щастливите ѝ мигове в живота, Шайла, както я наричат приятелите ѝ, посочи раждането на нейната племенница Илиана – дъщеричката на сестра ѝ Виолета. Попитана колко татуировки има, Славея уточни че са 9 по различни места на тялото й. Славея не пропусна да коментира представянето на националния ни отбор срещу Англия. За нея играта на нашите е „още по-лоша работа“ и от глобалното затопляне, което е основен световен проблем. Славея Сиракова се сгоди малко преди сватбата на по-малката ѝ сестра, която се врече във вярност на своя любим Георги Коруджиев. На тържеството присъстваха както годеникът ѝ Иван, така и неговите родители, като бъдещата булка показа общите им снимки.", "date": "2019.10.23", "title": " Славея Сиракова отлага сватбата"}
{"url": "https://trud.bg/%d0%be%d0%b3%d1%80%d0%b0%d0%bd%d0%b8%d1%87%d0%b0%d0%b2%d0%b0%d1%82-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2-%d1%82%d1%83%d0%bd%d0%b5%d0%bb-%d1%82%d1%80%d0%b0%d1%8f-2/", "text": "На 24 октомври от 10,00 ч. до 15,30 ч. се ограничава движението в изпреварващата лента в тунел „Траянови врата“ на АМ „Тракия“ в посока Бургас поради ремонт на пожаро-известителната система. Това съобщиха от пресслужбата на АПИ. Трафикът ще се осъществява в активната лента. Агенция „Пътна инфраструктура“ съветва шофьорите да карат със съобразена скорост и повишено внимание, както и да спазват правилата за безопасност и движение по пътищата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.23", "title": " Ограничават движението в тунел „Траянови врата“ на магистрала „Тракия“ утре"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%bd-%d0%bc%d0%b0%d1%80%d0%b8%d0%bd%d0%be%d0%b2-%d0%b2-%d0%ba%d1%80%d0%b5%d1%81%d0%bd%d0%b0-170-%d0%b4%d1%83%d1%88%d0%b8-%d1%81%d0%b5-%d1%80%d0%b0%d0%b7%d1%81%d0%bb/", "text": "Разследваме всички сигнали, които идват във връзка с изборите. Такъв е и случая в Кресна. Там е установено, че от април 2018 година до април 2019 година са регистрирани над 600 новозаписани граждани. 170 от тях са  в хипотеза, че собствениците на адресите, на които са записани, не знаят за това и не е станало с тяхно съгласие, разказа министър Маринов. И допълни, че процедурата е такава, че администрацията регистрира на база декларация от собственика и договор за наем. В тези случаи явно става въпрос за фалшифициране на документи и затова е образувано съответно досъдебно производство в района прокуратурата Сандански. Според процедурата при доказване на тези нарушения , областния управитл ще трябва да извърши дерегистрацията на тези граждани. По отношение на купуването на гласове, министъра заяви, че има подадени сигнали голяма част от които са анонимни. При проверка се оказват недействителни или се правят с цел да се дискредитират определени политически партии. Но имало и истински сигнали, каза още министъра като посочи Несебър за пример.", "date": "2019.10.23", "title": " Младен Маринов: В Кресна 170 души се разследват за фалшива адресна регистрация"}
{"url": "https://trud.bg/%d1%81%d0%b8%d0%b4%d0%b5%d1%80%d0%be%d0%b2-%d1%81%d0%be%d1%84%d0%b8%d1%8f-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b5-%d1%86%d0%b5%d0%bd%d1%82%d1%8a%d1%80-%d0%bd%d0%b0-%d0%b1%d1%8a%d0%bb/", "text": "Най-важното за София е да има прозрачност и яснота в решенията на Общинския съвет. Това заяви четвъртата в листата за съветници на ПП АТАКА Силвия Дойчинова. Като успешен мениджър на българска фирма за производство на минерална вода, тя е категорична, че данъкоплатците трябва да знаят за какво се харчат парите им и напомни, че основно бизнесът пълни хазната на столицата. Според Дойчинова в Общинския съвет трябва да попадат хора с различни професии, защото решенията, които се взимат, не са само мениджърски. Тя благодари на АТАКА за доверието към нея. Дойчинова посрещна лидера на АТАКА и кандидат за кмет на София  Волен Сидеров в производствения цех на фирмата, която управлява. Работниците посрещнаха радушно Сидеров и заявиха, че подкрепят програмата му за управление на столицата. Сидеров раздаде книги с автограф и заяви, че с успешни мениджъри като Силвия Дойчинова управлението на  София ще се промени в по-добра посока. Това е едно българско предприятие и то е по системата на кооперативния съюз, работила много добре в България още преди 9 септември 1944 г. Тя е показвала как взаимопомощта може да развива нещата. Сега у нас сме пазарна икономика, която е в посока див и безконтролен капитализъм, а кооперативното движение и производство в България има традиции”, заяви Сидеров. „Много хубаво ще бъде, ако покажем, че с мениджър като Силвия ние заставаме зад подобен тип българско, наше производство, а не зад външен производител, който идва у нас и изнася печалбата зад граница. Радвам се, че един успешен непартиен човек се включи в листата на ПП АТАКА”, каза още Сидеров. Избори 2019. Платено съдържание. Купуването и продаването на гласове е престъпление.", "date": "2019.10.23", "title": " Сидеров: София трябва да е център на българския бизнес\t"}
{"url": "https://trud.bg/%d0%bc%d0%b5%d0%bd%d0%b8%d0%b4%d0%b6%d1%8a%d1%80%d1%8a%d1%82-%d0%bf%d1%83%d0%bb%d0%b5%d0%b2-e-%d0%b3%d0%be%d1%82%d0%be%d0%b2-%d0%b4%d0%b0-%d0%bd%d0%be%d0%ba%d0%b0%d1%83%d1%82%d0%b8%d1%80%d0%b0/", "text": "Кубрат Пулев е мотивиран да нокаутира Райдъл Букър – заяви Боб Аръм, мениджър на Кобрата преди мача с американеца на 9 ноември. – Той дори е готов да се бие за световната титла в тежка категория още днес, но ще трябва да направи последен тест преди това да стане реалност.  Двубоят ще бъде на 11-хилядния стадион по бейзбол „Чукчанси Парк“ в град Фресно, Калифорния, където тренира тимът на „Гризлис“. Българинът е заложил статута си на официален претендент за титлата на IBF. А битката бе официално потвърдена от „Top Rank“, мениджърската агенция, представляваща интересите на Кобрата.  „Този мач е много важен за мен, особено като се има предвид какво може да загубя, заложил съм всичко – обяви Пулев пред ESPN. – А след сблъсъка очаквам победителя от реванша между Анди Руис и Антъни Джошуа. За мен е без значение срещу кого ще се бия.“ За Кубрат това е втори двубой този сезон, след като през април победи румънеца Богдан Дину в САЩ.  Букър също обяви, че боят е много важен за него. Преди време той е обещаващ боксьор, но го хващат в опит да продаде кокаин за 35 паунда. И отива в затвора са 12 години, връщат се през 2018-а „Това е шанс да покажа на всички, че още ме бива“, каза американецът.", "date": "2019.10.23", "title": " Мениджърът: Пулев e готов да нокаутира"}
{"url": "https://trud.bg/%d0%b8-%d1%82%d0%b0%d0%b9%d1%81%d1%8a%d0%bd%d0%b0-%d0%be%d1%81%d1%82%d0%b0%d0%bd%d0%b0-%d0%b1%d0%b5%d0%b7-%d0%be%d1%82%d0%bb%d0%b8%d1%87%d0%b8e/", "text": "И Даниел Асенов-Тайсъна остана без медал на световните игри за военни в Китай. В решителния четвъртфинал талантът ни в бокса отстъпи на индиеца Чигар с 0:5 съдийски гласа в категория до 56 кг. При успех българинът си осигуряваше поне бронз. Преди това Станимира Петрова (57) също приключи участието си в тази фаза на надпреварата. В турнира по лека атлетика рускинята Мария Ласицкене отново бе без конкуренция в сектора за висок скок. Тя пак мина котата от 2 метра, като прелетя 201 см за златото.", "date": "2019.10.23", "title": " И Тайсъна остана без отличиe"}
{"url": "https://trud.bg/%d0%b2-%d1%8f%d0%bc%d0%b1%d0%be%d0%bb-%d1%89%d0%b5-%d1%81%d1%82%d1%80%d0%be%d1%8f%d1%82-%d0%bd%d0%be%d0%b2%d0%b0-%d0%b7%d0%b0%d0%bb%d0%b0-%d1%81-2000-%d0%bc%d0%b5%d1%81%d1%82%d0%b0/", "text": "В Ямбол ще има нова спортна зала, обяви министър Красен Кралев при посещението си в града. Тя ще бъде с 2000 зрителски места и ще е с топла връзка със старата.  „Разбира се, трябва да получив проект в рамките на 6 милиона лева от страна на новото ръководство на общината“, допълни той. И уточни, че министерството ще осигури средства за обновяването на залата по волейбол на местния стадион, както и за закупуване на настилки и тепих за двете зали по борба в комплекса. А за художествената гимнастика заедно с местната управа ще се търси подходящо помещение за тренировки.", "date": "2019.10.23", "title": " В Ямбол ще строят нова зала с 2000 места"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b6%d0%b4%d0%b0%d0%b2%d0%b0%d1%82-%d1%84%d0%b5%d0%bd-%d1%81-%d0%b4%d0%b2%d0%b0-%d0%b1%d0%b8%d0%bb%d0%b5%d1%82%d0%b0-%d0%b4%d0%be-%d0%b0%d0%bc%d1%81%d1%82%d0%b5%d1%80/", "text": "Фен ще спечели два двупосочни самолетни билета до Амстердам, родината на легендите в кикбока Петер Артс и Ернесто Хуст. Двамата ще са и сред зрителите на бойната галавечер „Сенши“ във Варна на 26 октомври. Късметлията ще бъде изтеглен чрез томбула преди последния 12-та битка. На ринга ще се качат и четирима от най-добрите състезатели на Артс. Двубоите ще са в кикбокса, стил К1 и карате киокушин. За първи път ще има и женски сблъсък между нашата Теодора Кирилова и състезаващата се за Русия киргизстанка Бегаим Какчеева.", "date": "2019.10.23", "title": " Награждават фен с два билета до Амстердам"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b7%d0%b0-%d0%b4%d0%be%d0%ba%d0%bb%d0%b0%d0%b4%d0%b0-%d0%bd%d0%b0-%d0%b5%d0%ba-%d0%be%d0%b1%d0%b5%d0%ba%d1%82%d0%b8/", "text": "Ръководството на Прокуратурата на Република България оценява   от 22.10.2019 г. като обективен и реалистичен. Този доклад отчита изпълнението на всички шест показатели, въведени при създаването на Механизма за сътрудничество и проверка през 2007 г., както и пълното изпълнение на седемнадесетте ключови препоръки, формулирани от ЕК през януари 2017 г. Това съобщиха от пресслужбата на държавното обвинение. Изключително положителен е крайният извод на Комисията – че „извършеният от България напредък по линия на Механизма за сътрудничество и проверка е достатъчен за изпълнението на ангажиментите на страната, поети към момента на присъединяването й към ЕС“. Така обективно и по достойнство са оценени усилията на законодателната, изпълнителната и съдебната власт в областта на съдебната реформа и противодействието на корупцията и организираната престъпност. В същото време, докладът на ЕК от 22.10.2019 г. ясно подчертава, че „за постигането на резултати в дългосрочен план ще бъдат необходими решимост и последващи действия“. Ръководството на българската прокуратура ще продължи да работи активно и в рамките на Националния механизъм за мониторинг, създаден с ПМС № 240/24.09.2019 г. Изразяваме институционална и експертна подкрепа на предложените от правителството последни изменения в Закона за съдебната власт, както и на поетия ангажимент за изпълнение на препоръките на Венецианската комисия в съответствие с установения конституционен ред. Намерението на следващата ЕК за въвеждане на „всеобхватен механизъм за върховенството на закона с общоевропейски обхват и обективно докладване на всички държави членки“ е най-силната гаранция за необратимост на реформите. Главният прокурор и неговите заместници изразяват своята благодарност към всички прокурори, следователи и служители, чийто труд в значителна степен допринесе за положителната оценка за напредъка на страната ни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.23", "title": " Прокуратурата за доклада на ЕК: Обективно и по достойнство са оценени усилията в областта на съдебната реформа"}
{"url": "https://trud.bg/%d0%b1%d0%b5%d1%80%d0%be%d0%b5-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d1%85%d0%b5%d1%80%d0%be/", "text": "Димитър Димитров-Херо се завръща в българския футбол! Шампионът с три различни отбора – „Литекс“, „Левски“ и „Лудогорец“, се разбра за личните условия с „Берое“. Старозагорци неочаквано трябваше да търсят варианти, след като Александър Томаш и щаба му напуснаха след домакинската загуба с 1:2 от „Славия“. Няколко пъти бившият защитник на ЦСКА бе „на ръба“, но получаваше доверие от ръководството. Явно този път чашата на търпението окончателно е преляла. Димитров ще бъде представен в четвъртък на пресконференция на стадион „Берое“. Неговите помощници ще бъдат Георги Чиликов и Петър Колев. Тримата са тандем от много време. За последно Херо работи начело на „Лудогорец“, с който стана шампион. Напусна, след като шефовете в Разград назначиха бразилеца Пауло Аутори за негов началник. В последните години Димитров най-много работи в казахстанския „Иртиш“. В началото на сезона в бившата съветска република Херо се скара с ръководството на отбора, което опита да изкара, че не ходи на работа и не си изпълнява задълженията. В момента вървят дела и ФИФА ще присъди кой е правият в казуса. Димитров се прочу през последното десетилетие на 90-те години като главен конструктор на проекта „Нефтохимик“. Два пъти спечели несъществуващата вече купа на лигата. Последваха титли с „Литекс“ и „Левски“, за да стигне до националния отбор. Като треньор на България специалистът направи две ремита с Англия. В България води също „Локомотив“ (Пд) и „Черноморец“. Херо е единственият с титли с три различни отбора у нас заедно с Георги Василев („Етър“, „Левски“ и ЦСКА).", "date": "2019.10.23", "title": " „Берое“ представи официално Херо"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%bf%d0%b8%d1%8f%d0%bd%d0%b0-%d0%ba%d1%8e%d1%81%d1%82%d0%b5%d0%bd%d0%b4%d0%b8%d0%bb%d0%ba%d0%b0-%d0%ba%d0%b0%d1%80%d0%b0%d0%bb%d0%b0/", "text": "Куриозна случка вдигна на крак полицията на Кюстендил и Благоевград. Органите на реда получили сигнал за движение в насрещното платно на АМ „Струма“. Веднага реагирали пътни патрули, които останали удивени, когато  установили,че зад волана била 30-годишна кюстендилка. Жената не само,че била неадекватна и пияна, но се оказало,че тя е откраднали такси от паркинг в Кюстендил. И поела към Благоевград. Малко преди Благоевград, тя спряла в насрещното движение на кръговото кръстовище около село Зелен дол. Там я открили и органите на реда. Жената седяла до автомобила и си търкала невъзмутимо лотарийни билети. Кюстендилката е арестувана.", "date": "2019.10.23", "title": " Арестуваха пияна кюстендилка, карала крадено такси в насрещното на магистрала “Струма“"}
{"url": "https://trud.bg/27-%d1%81%d1%8a%d0%b4%d0%b8%d0%b8-%d0%bf%d1%80%d0%be%d0%ba%d1%83%d1%80%d0%be%d1%80%d0%b8-%d0%b8-%d1%81%d0%bb%d0%b5%d0%b4%d0%be%d0%b2%d0%b0%d1%82%d0%b5%d0%bb%d0%b8-%d0%bd%d0%b5-%d1%81%d0%b0-%d0%b4/", "text": "На 23.10.2019 г., в 15.57 ч. в сайта actualno.com е публикувана статия със заглавие „Пере ли пари единственият кандидат за главен прокурор? (ДОКУМЕНТИ)“. Твърди се, че „скандални документи, свързани с подозрение за пране на пари“ от страна на заместник-главния прокурор Иван Гешев, са били изпратени на редакционния мейл. Публикувани са копия от два документа: писмо изх. № 473/2015 г./12.10.2015 г. от заместник главния прокурор Борислав Сарафов и писмо рег. № ФР-10-7326/04.11.2015 г. от директора на САД ФР – ДАНС до Борислав Сарафов. Според тях, прокурор Иван Гешев разполага с банкови сметки в Швейцария и Монако, към които са установени преводи и наличности на значителна стойност от сметки в Лихтенщайн, България и Руската федерация. Публикацията е възпроизведена в сайта mediapool.bg под заглавие „Анонимен сигнал срещу Гешев за необясними 4,7 млн. франка, скрити в Швейцария и Мароко“ и от други електронни медии. По повод на това, веднага е разпоредена проверка от главния прокурор. Установено е, че: – писмо рег. № ФР-10-7326/04.11.2015 г. от директора на САД ФР – ДАНС до заместник – главния прокурор Борислав Сарафов не съществува – такова писмо не е създавано и изпращано от ДАНС към прокуратурата; – писмо изх. № 473/2015 г./12.10.2015 г. от заместник главния прокурор Борислав Сарафов не съществува – под № 473/2015 г. във Върховната касационна прокуратура съществува преписка по повод касационна жалба срещу решение на Апелативен съд Велико Търново. Заместникът на главния прокурор по разследването и директор на Националната следствена служба Борислав Сарафов заявява, че никога и по никакъв повод не е изпращал, респ. получавал, публикуваните писма, както и че такава проверка нито му е била възлагана, нито е инициирана от него. Такова е и становището на ръководството на ДАНС. „Документите“ са очевидно неистински и целта на публикуването им определено е свързана с насроченото за утре, 24.10.2019 г., изслушване на кандидата за главен прокурор. Публикациите в actualno.com и mediapool.bg са повод Пресцентърът на ПРБ да представи и следната информация: На 13 май 2019 г. главният прокурор Сотир Цацаров изиска от Председателя на ДАНС цялата налична в агенцията информация /включително и от финансовото разузнаване/ относно банкови сметки, участие в офшорни компании, притежавани недвижими имоти в чужбина и други инвестиции от лица, заемащи висши публични длъжности, които не са декларирани от тях по съответния ред. Такава информация се изисква и за имущества, притежавани от посочените лица, както лично, така и чрез свързани или подставени лица. В изпълнение на разпоредената проверка, на 19.07.2019 г. до главния прокурор е постъпила справка от Председателя на ДАНС, в която се съдържа информация за това, че общо 11 лица, заемащи висши публични длъжности в органи на законодателната и изпълнителната власт, притежават лично или чрез свързани или подставени лица, банкови сметки в чужбина, недвижими имоти и/или друго имущество на значителна стойност в чужбина, участие в търговски дружества в чужбина, включително в офшорни компании, и са извършили разходи и инвестиции в чужбина, които не са декларирани по надлежния ред пред КПКОНПИ. Съгласно разпоредбата на чл. 35 от ЗПКОНПИ лицата, заемащи висши публични длъжности, са длъжни да декларират тези обстоятелства пред антикорупционната комисия. На 15.08.2019 г. от Председателя на ДАНС е постъпила информация и за магистрати, притежаващи банкови сметки и недвижими имоти в чужбина. От прокурори от ВКП е извършена допълнителна проверка на публикуваните от ИВСС декларации на посочените от ДАНС лица, за това дали тези обстоятелства са декларирани от магистратите по съответния ред пред ИВСС в изпълнение на изискванията на чл. 175а – чл. 175в от ЗСВ. Установено е, че общо 27 съдии, прокурори и следователи не са декларирали установените от ДАНС банкови сметки и имоти на магистратите в чужбина. Недекларираните от лицата банкови сметки в чужбина, недвижими имоти и/или друго имущество на значителна стойност в чужбина, участие в търговски дружества в чужбина, включително в офшорни компании, извършени разходи и инвестиции в чужбина, изисква извършване на проверка за спазването на данъчното законодателство на Република България. Поради това и на основание чл. 145 ал.1 т.3 от ЗСВ и чл. 110 от ДОПК,по разпореждане на главния прокурор Сотир Цацаров, Върховна касационна прокуратура възложи на изпълнителния директор на НАП извършване на данъчни проверки на общо 38 лица – заемащи публични длъжности в органи на законодателната и изпълнителната власт, както и магистрати. Указано е в рамките на данъчните проверки да се установи размерът на финансовите средства във влоговете/банковите сметки в чужбина, произхода на средствата, евентуално получаване на доходи от лихви и изпълнение на задълженията на лицето за деклариране и заплащане на данъци. След приключване на данъчните проверки, прокуратурата ще прецени наличието на предпоставки за образуване на наказателни производства срещу лицата за евентуално извършени данъчни престъпления. Прокурор Иван Гешев не е след магистратите, за които са установени притежавани и недекларирани по съответния ред банкови сметки или друго имущество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.23", "title": " 27 съдии, прокурори и следователи не са декларирали банкови сметки и имущество в чужбина\t"}
{"url": "https://trud.bg/%d0%b4%d0%be%d0%bc%d0%b0%d0%ba%d0%b8%d0%bd%d1%81%d1%82%d0%b2%d0%b0%d1%82%d0%b0-%d1%81%d0%bf%d0%b5%d1%81%d1%82%d0%b8%d1%85%d0%b0-%d0%bd%d0%b0%d0%b4-4-%d0%bc%d0%bb%d1%80%d0%b4-%d0%bb%d0%b2-%d0%b7-2/", "text": "Гражданите спестиха над 4 млрд. лв. за година като банковите им депозити се увеличиха с 8,2% и в края на септември достигнаха 53,887 млрд. лв., сочат данните на БНБ. Депозитите на нефинансовите предприятия също се увеличават, но с по-бавни темпове. За година те са нараснали с 6,4%, или с 1,5 млрд. лв., като в края на септември са 25,377 млрд. лв. Общият размер на отпуснатите от банките кредити за първи път преминава прага от 60 млрд. лв. За година банковите заеми нарастват със 7,1%, или с 4 млрд. лв., и в края на септември са 60,73 млрд. лв. Кредитите за домакинствата нарастват с 9,1% за година и в края на септември са на стойност 23,377 млрд. лв. Жилищните кредити са 10,358 млрд. лв., като нарастват с 13,6%, обявиха от БНБ. В същото време потребителските кредити се увеличават с 10,9% до 11,119 млрд. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.23", "title": " Домакинствата спестиха над 4 млрд. лв. за година\t"}
{"url": "https://trud.bg/%d0%bd%d0%b0%d0%b4-100-000-%d0%b4%d1%83%d1%88%d0%b8-%d0%b4%d0%b5%d0%bd%d0%be%d0%bd%d0%be%d1%89%d0%b8%d0%b5-%d0%b1%d0%b5%d0%b7-%d0%b2%d0%be%d0%b4%d0%b0/", "text": "Шумен, Велики Преслав и селата Дибич, Белокопитово и Панайот Волов са без вода цяло денонощие. Сухият режим дойде внезапно в 17 часа във вторник, а до това време в сряда вода все още нямаше. ВиК-Шумен обясни аварията с токов удар, настъпил след като частна фирма, скъсала кабел при изкопни дейности. След това започнало търсене на аварии по трасето. Следобяд в сряда от дружеството съобщиха, че са открили 5-та авария и започват отстраняването й. Междувременно шуменци извиха опашки по изворните чешми в града, за да се запасят с вода. Негодуват срещу внезапния режим. Аварии по стария водопровод, който довежда водата от язовир „Тича“ е имало, но те са траяли по няколко часа.", "date": "2019.10.23", "title": " Над 100 000 души денонощие без вода"}
{"url": "https://trud.bg/%d0%bf%d0%be%d0%b4%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d0%b1%d0%bd%d0%b1-%d0%ba%d0%b0%d0%bb%d0%b8%d0%bd-%d1%85%d1%80%d0%b8%d1%81%d1%82%d0%be%d0%b2-%d0%bd/", "text": "Централните банки са наложили данък върху спестяванията Съществуват зомби компании Отрицателните лихви на Европейската централна банка водят до различно поведение в зависимост от това, на кой етап от жизнения цикъл се намира човек, каза подуправителят на БНБ Калин Христов. Отрицателните лихви променят икономическата култура на младите, като ги лишават от стимула да спестяват, а ги насърчава да поемат дълг. Хората в напреднала възраст възприемат отрицателните лихви като заплаха за възможността след пенсиониране да запазят днешното ниво на потребление. Следователно отрицателните лихви принуждават тези домакинства да натрупват повече спестявания, за да разполагат със средства след време, обясни Христов. Затова ниските лихви не водят до ръст на потреблението, каквото цели ЕЦБ. Когато лихвите намаляват, се очаква фирмите да вземат повече заеми и да инвестират повече. Но когато процентите станат отрицателни, бизнесът започва да ги третира като сигнал за бъдеща несигурност, каза Христов. Ако бизнесът преценява рационално, той взема под внимание и застаряването на населението и разбира, че то в бъдеще няма да поддържа днешното потребление. Това понижава потенциала за възвращаемост от инвестициите. “Силно отрицателните лихви имат въздържащ ефект върху инвестициите”, заяви Калин Христов. По-високите лихви елиминират неефективните начинания, докато средата на много ниски лихви позволява съществуването на задлъжнели и нископроизводителни компании – т.нар. зомби компании, допълни той. Отрицателните лихви имат характеристика на данък върху спестяванията. Този данък обаче е наложен от централните банки, които не са избирани пряко от хората, каза Калин Христов. “Така се нарушава основен принцип в демокрацията – не трябва да има данъчно облагане без съответното политическо представителство”, допълни подуправителят на БНБ.   Домакинствата спестиха над 4 млрд. лв. за година Гражданите спестиха над 4 млрд. лв. за година като банковите им депозити се увеличиха с 8,2% и в края на септември достигнаха 53,887 млрд. лв., сочат данните на БНБ. Депозитите на нефинансовите предприятия също се увеличават, но с по-бавни темпове. За година те са нараснали с 6,4%, или с 1,5 млрд. лв., като в края на септември са 25,377 млрд. лв. Общият размер на отпуснатите от банките кредити за първи път преминава прага от 60 млрд. лв. За година банковите заеми нарастват със 7,1%, или с 4 млрд. лв., и в края на септември са 60,73 млрд. лв. Кредитите за домакинствата нарастват с 9,1% за година и в края на септември са на стойност 23,377 млрд. лв. Жилищните кредити са 10,358 млрд. лв., като нарастват с 13,6%, обявиха от БНБ. В същото време потребителските кредити се увеличават с 10,9% до 11,119 млрд. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.23", "title": " Подуправителят на БНБ Калин Христов: Ниските лихви променят поведението на младите"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%8f%d1%82-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%be%d0%bf%d0%b5%d1%80%d0%b0%d1%86%d0%b8%d1%8f%d1%82%d0%b0/", "text": "Турската военна офанзива „Извор на мира“ в Сирия е прекратена. Това заяви външният министър Мевлют Чавушоглу, пише БГНЕС. Вчера президентите на Русия и Турция – Владимир Путин и Реджеп Тайип Ердоган – постигнаха споразумение за уреждане на ситуацията в близкоизточната страна. Чавушоглу уточни, че операцията не е приключила и армията е готова да даде отпор на кюрдите „в случай на необходимост“. „Ако терористите някъде се проявят, нашите военни ще влязат в бой с тях. Останаха оръжия, скривалища, мини-капани – всичко това трябва да бъде изчистено. Има още много работа. Следователно ние оставаме на терена“, обясни външният министър в интервю за Анадолската агенция. Турското министерство на отбраната добави, че не виждат необходимостта от нова операция в Сирия във връзка с постигането на споразумението с Русия. „Споразумението от Сочи включва постановки, гарантиращи сигурността на турските граници и изтегляне на терористични елементи от Отрядите за защита на населението на 30 километра от нашата граница“, се казва в изявлението.", "date": "2019.10.23", "title": " Турският външен министър: Операцията в Сирия е прекратена"}
{"url": "https://trud.bg/%d1%81%d0%be%d1%84%d0%b8%d1%8f-%d1%81%d1%8a%d1%81-160-%d0%ba%d0%bc-%d0%b2%d0%b5%d0%bb%d0%be%d0%b0%d0%bb%d0%b5%d0%b8-%d0%b4%d0%be-2025-%d0%b3%d0%be%d0%b4%d0%b8%d0%bd%d0%b0/", "text": "Строят 25 км тротоари и ремонтират 40 улици годишно Завършват вътрешния ринг в “Лозенец” До 2025 г. велоалеите в София ще се увеличат на общо 160 км. Това планира кандидатът за кмет на столицата, издигнат от ГЕРБ и СДС, Йорданка Фандъкова. От Столичната община отговориха пред “Труд”, че в момента в града има над 60 км велоалеи. “Отваряме 5 веломаршрута”, пише в програмата на Фандъкова. Първият от тях е метростанция “Интер експо център” – кв. “Горубляне” – езерото в Панчарево. Вторият минава през метростанция “Люлин” – гр. Банкя и Божурище. Ще има и връзка от кв. “Княжево” по корекцията на р. Владайска със съществуващата велоалея по бул. “Цар Борис III” и велоалея по бул. “Рожен” към с. Мрамор и северните територии. Ще има и велоалея от НСА през кв. “Малинова долина” до Симеоновския лифт. Веломрежа ще свързва големите квартали с центъра и с парковете. Ще бъде развита и системата от електрически колела до Витоша. “Изграждаме нов линеен парк заедно с реконструкцията на трамвайното трасе по бул. “Македония” продължаване на “зеления” трамвай от Руски паметник и свързване на велосипедната алея от бул. “Тотлебен” до бул. “Хр. Ботев”, каза още Фандъкова. Отварят и два пешеходни и вело моста, които свързват Южен парк 1, 2 и 3-та част. “Осигуряваме веловръзка на “Люлин” с центъра през “Западен парк”. Откриваме 3 пешеходни моста на Южната дъга на Околовръстния път, още 2 са в процес на проектиране”, подчерта кандидатът на ГЕРБ и СДС. Въвеждат се и зони с ограничение на скоростта до 30 км/ч. Фандъкова планира и цялостен ремонт на между 35-40 квартални улици годишно и изграждане на 25 км нови тротоари на година. “Ремонтирахме и изградихме над 230 км нови тротоари”, напомни тя. През следващия мандат ще бъде завършен вътрешният транспортен ринг, който преминава през район Лозенец – бул. “Филип Кутев”. Новата отсечка на булеварда ще свързва бул.”Черни връх” със “Симеоновско шосе”, съобщи Фандъкова на среща с граждани в “Лозенец”. Тя планира и изграждането на трамвайна връзка между Семинарията и зоопарка. На дебат по Би Ти Ви Фандъкова напомни и идеите си за справяне с трафика в града. “Продължаваме строителството на метрото заедно с довеждащия транспорт. Довършваме околовръстния път и изграждаме на вътрешните рингове – освен “Т. Каблешков”, “Ф. Кутев”, пробивите на “ Славейков” и “Д. Николаев” и връзките със северните територии”, каза тя.   Владо Николов: Тя е първият кмет, подкрепил спорта  Бившият капитан на националния отбор по волейбол Владимир Николов подкрепи кандидатa за кмет на София, издигнат от ГЕРБ и СДС Йорданка Фандъкова. “Беше първият кмет на София който подкрепи спорта реално”, коментира Николов и изтъкна, че тя е свършила много за града, а много хора критикуват без да са свършили нищо. “Всяка година отделяме над половин милион лв. от общинския бюджет, за да подкрепим детско-юношеския спорт”, каза Фандъкова. Избори 2019. Платено съдържание. Купуването и продаването на гласове е престъпление.", "date": "2019.10.23", "title": " София със 160 км велоалеи до 2025 година\t"}
{"url": "https://trud.bg/%d1%84%d0%be%d0%bb%d0%ba%d1%81%d0%b2%d0%b0%d0%b3%d0%b5%d0%bd-%d0%b5-%d0%b7%d0%b0%d0%bc%d1%80%d0%b0%d0%b7%d0%b8%d0%bb-%d1%81%d1%82%d1%80%d0%be%d0%b5%d0%b6%d0%b0-%d0%bd%d0%b0-%d0%b1%d1%8a%d0%b4/", "text": "„Фолксваген“ е замразил строежа на бъдещия си завод в Турция, но не търси нова площадка, предава германската агенция ДПА, информира БНТ. „В момента не подготвяме никакви алтернативни планове“, заявява Андреас Тостман от Управителния съвет на концерна. Той не посочи времева рамка за вземане на съответно решение. Заради турската офанзива в Сирия компанията отложи окончателното си решение за изграждането на завод в Югоизточна Европа. Сред фаворитите за инвестицията е и България.", "date": "2019.10.23", "title": " „Фолксваген“ е замразил строежа на бъдещия завод в Турция"}
{"url": "https://trud.bg/%d0%bd%d0%b0%d0%b4-100-%d0%b4%d0%b6%d0%b8%d1%85%d0%b0%d0%b4%d0%b8%d1%81%d1%82%d0%b8-%d0%be%d1%82-%d0%b8%d0%b4%d0%b8%d0%bb-%d1%81%d0%b0-%d0%b8%d0%b7%d0%b1%d1%8f%d0%b3%d0%b0%d0%bb%d0%b8-%d0%be%d1%82/", "text": "Повече от сто души, членове на радикалната групировка „Ислямска държава“ са успели да избягат от затвори в Северна Сирия, след началото на турската военна операция в региона, заяви специалният представител на САЩ в страната Джеймс Джефри, съобщи AFP. „Бихме казали, че този брой сега е повече от сто. Не знаем къде се намират те“, заяви Джефри пред Комисията по външните работи в американския парламент, попитан за членовете на „Ислямска държава“ в кюрдските затвори в региона.", "date": "2019.10.23", "title": " Над 100 джихадисти от ИДИЛ са избягали от затвори в Северна Сирия"}
{"url": "https://trud.bg/%d1%82%d1%8a%d0%bf-%d0%ba%d0%be%d0%bc%d0%bf%d1%80%d0%be%d0%bc%d0%b0%d1%82-%d1%81%d1%80%d0%b5%d1%89%d1%83-%d0%b8%d0%b2%d0%b0%d0%bd-%d0%b3%d0%b5%d1%88%d0%b5%d0%b2-%d0%be%d0%b1%d0%b7%d0%be%d1%80/", "text": "Компроматната война срещу единствения кандидат за главен прокурор Иван Гешев стигна своето дъно. Днес следобед сайтът actualno.com публикува статия със заглавие “Пере ли пари единственият кандидат за главен прокурор?”. В нея се твърди, че Иван Гешев имал тайни сметки с 4,7 млн. франка в Швейцария и Мароко. Публикувани бяха и копия от два документа с входящи номера – уж кореспонденция между зам.-главния прокурор Борислав Сарафов и шефа на “Финансовото разузнаване” в ДАНС. , установила, че материалът е фалшива новина. Установено е, че цитираното от сайта писмо с рег. № ФР-10-7326/ 04.11.2015 г. от директора на “САД ФР” – ДАНС до зам.-главния прокурор Борислав Сарафов не съществува – не е било създавано и изпращано от ДАНС към прокуратурата. Второто цитирано писмо с изх. № 473/2015 г./ 12.10.2015 г. от Сарафов също не съществувало – под този номер във Върховната касационна прокуратура имало преписка по касационна жалба срещу решение на Апелативен съд Велико Търново. Самият Сарафов заяви, че никога и по никакъв повод не е изпращал или получавал публикуваните писма, както и че такава проверка нито му е била възлагана, нито е била инициирана от него. Такова е и становището на ръководството на ДАНС. “Документите” са очевидно неистински и целта на публикуването им определено е свързано с изслушването утре на кандидата за главен прокурор Иван Гешев. От прокуратурата съобщиха още, че след искане на Сотир Цацаров през май т. г., от ДАНС е постъпила информация за 11 лица, заемащи висши публични длъжности в законодателната и изпълнителната власт, които имат банкови сметки и имоти в чужбина, но не са ги декларирали. Има данни и за 27 съдии, прокурори и следователи със сметки и имоти зад граница. По разпореждане на Сотир Цацаров НАП започва проверка на тези 38 лица. Сред тях не е Иван Гешев, казаха от прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.23", "title": " Тъп компромат срещу Иван Гешев (обзор)\t"}
{"url": "https://trud.bg/%d1%82%d1%80%d0%b0%d1%84%d0%b8%d0%ba%d0%b0%d0%bd%d1%82%d0%b8-%d0%bd%d0%b0-%d1%82%d1%80%d0%b0%d0%b2%d0%b5%d1%81%d1%82%d0%b8%d1%82%d0%b8-%d0%be%d1%81%d1%8a%d0%b4%d0%b5%d0%bd%d0%b8-%d0%b2-%d0%bb%d0%be/", "text": "24 години затвор за трима сводници Депортират ги у нас Трима нашенци бяха осъдени от Лондонски съд на общо 24 г. затвор за трафик на жени и транссексуални българи във Великобритания. До присъдите се стигнало след едногодишна работа на британските служби, ГДБОП и спецпрокуратурата ти. Елеонора Василева, Илия Михайлов и Мариан Василев са арестувани в Лондон и Бургас. Елеонора е получила 11 г. затвор, Илия – 10 г., а Мариан – 3 г. На Василева и Михайлов е наложена и 15-годишна забрана за “купуване на самолетни билети за други лица, транспортиране на лица, извън тяхното семейство, създаване на профили в сайтове за запознанства или рекламиране на сексуални услуги”. Преди години тримата също били жертви на трафик. От 2017 г. те набирали у нас жени и травестити с обещания за работа и по-добър живот в Лондон. Жертвите обаче били принуждавани да проституират без почивен ден. Трябвало и да плащат по 70 паунда седмичен наем, нямали право да напускат адресите и да ползват медицински услуги, както и да предлагат кокаин на клиентите си. При провинение “работещите” били пребивани или глобявани. Със спечелените пари бандата купила имоти в Несебър, в близкото село Кошарица и в Пазарджик. Платили и за луксозни автомобил БМВ и Порше. Британските власти са започнали процедура за депортиране на тримата за изтърпяване на наказанията им в България.", "date": "2019.10.23", "title": " Трафиканти на травестити осъдени в Лондон (обзор)\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bf%d0%be%d1%89%d0%b8-%d1%89%d0%b5-%d1%80%d0%b0%d0%b7%d0%bf%d1%80%d0%be%d1%81%d1%82%d1%80%d0%b0%d0%bd%d1%8f%d0%b2%d0%b0/", "text": "Извънредна точка в дневния ред на заседанието “Български пощи” ЕАД ще разпространяват и продават вестници. Това реши Министерският съвет. Точката бе извънредна и влезе в дневния ред на заседанието в последния момент. “Това, което може да направи държавата в подкрепа на свободата, е разпространението на печатни издания да не остава от частници, а “Български пощи” да отговарят за него”, каза премиерът Бойко Борисов. “Преди няколко дни са били тук от “Репортери без граници”. Казали са, че не са се видели с мен. Би трябвало да знаят, че през тези два дни, когато са били тук, беше Европейският съвет”, каза Борисов. На заседанието кабинетът прие “Български пощи” ЕАД да извършва дейността по разпространение и продажба на печатни издания на територията на страната. Възложено е на министъра на транспорта, информационните технологии и съобщенията Росен Желязков да предприеме необходимите действия включително ако е необходимо да инициира законодателни изменения. Във връзка с решението на МС “Труд” изпрати въпроси до министерство на транспорта – в състояние ли е “Български пощи” да поеме разпространението на печата в страната, разполага ли дружество с достатъчно търговски обекти за продажба на краен клиент, и ще снабдява ли с вестници всеки търговски обект, който иска да продава вестници. На нашите въпроси беше изпратено официално прессъобщение, в което се посочва, че “Български пощи” ЕАД разполага с необходимата клонова мрежа и човешки ресурси, чрез които ще се осигури ефективното разпространение в цялата страна”. От ведомството твърдят, че държавата чрез своето дружество, което е със 100% държавно участие в капитала, ще бъде гарант, че достъпът до информация в печатните издания ще бъде своевременен и безпрепятствен. Според тях държавата осигурява възможност издателите на печатни произведения да имат достъп до крайния потребител, при предварително оповестени, ясни и точни условия за всеки един от тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.23", "title": " „Български пощи” ще разпространяват вестници (обзор)"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%be%d1%82%d0%bc%d0%b5%d0%bd%d1%8f%d0%bc%d0%b5-%d1%81%d0%b0%d0%bd%d0%ba%d1%86%d0%b8%d0%b8%d1%82%d0%b5-%d1%81%d1%80%d0%b5%d1%89/", "text": "Американските санкции срещу Турция ще бъдат отменени. Това обяви президентът Доналд Тръмп. Той приветства успеха на примирие по границата със Сирия. „Тази сутрин правителството на Турция информира моята администрация, че ще спре боевете и настъплението си в Сирия и ще направи примирието постоянно”, каза той в телевизионно обръщение от Белия дом, предаде БГНЕС. “Ето защо, възложих на министъра на финансите да отмени всички санкции, наложени на 14 октомври в отговор на първоначалните офанзивни действия на Турция срещу кюрдите в североизточния граничен регион на Сирия”, каза тръмп. Президентът обаче отбеляза, че Белият дом ще възстанови санкциите, ако турските сили нарушат задълженията си. Следващото не по-малко важно съобщение на президента е, че “малък брой” американски войски ще останат в петролната зона на Сирия“. “Ние сме обезпечили добива на нефт и следователно малък брой американски войски ще останат в райони, където разполагат с нефт”, каза Тръмп. По-рано днес външният министър на Турция, Мевлют Чавушоглу,  , че турската военна офанзива в Сирия е прекратена.", "date": "2019.10.23", "title": " Доналд Тръмп: Отменяме санкциите срещу Турция\t"}
{"url": "https://trud.bg/%d1%85%d0%bb%d0%b0%d0%b4%d0%b8%d0%bb%d0%bd%d0%be%d1%82%d0%be-%d1%80%d0%b5%d0%bc%d0%b0%d1%80%d0%ba%d0%b5-%d1%81-39-%d1%82%d1%80%d1%83%d0%bf%d0%b0-%d0%b2%d0%bb%d1%8f%d0%b7%d0%bb%d0%be-%d0%b2%d1%8a%d0%b2/", "text": ", в който бяха открити мъртви 39 души, е влязъл във Великобритания през Белгия. С кораб, потеглил от белгийското пристанище Зеебрюге, е пристигнало около полунощ снощи злокобното хладилно ремарке, в което към 1:40 ч. сутринта днес откриха телата, а шофьорът бе задържан, пише „Дейли Мейл“. Изданието съобщава също, че 25-годишният шофьор Мо Робинзън от Северна Ирландия е взел товара на пристанище Пъфлийт. След това със своя камион „Скания“ с българска регистрация е докарал ремаркето в индустриалната зона „Уотърглейд Индъстриал Парк“ на около 30 км източно от Лондон. Още няма информация откъде е пристигнал в Зеебрюге контейнерът. Мо Робинзън обича да пуска снимки във Фейсбук и Инстаграм на своята регистрирана през 2017 г. във Варна червена шведска „Скания“, която галено нарича „Скандинавски Експрес“ и „Полярен Експрес“. От постовете на шофьора в социалните мрежи става ясно, че той често пътува до Дания и Швеция.", "date": "2019.10.23", "title": " Хладилното ремарке с 39 трупа влязло във Великобритания през Белгия"}
{"url": "https://trud.bg/%d0%bc%d0%b2%d0%bd%d1%80-%d0%be%d0%ba%d0%b0%d0%b7%d0%b2%d0%b0%d0%bc%d0%b5-%d0%bc%d0%b0%d0%ba%d1%81%d0%b8%d0%bc%d0%b0%d0%bb%d0%bd%d0%be-%d1%81%d1%8a%d0%b4%d0%b5%d0%b9%d1%81%d1%82%d0%b2%d0%b8%d0%b5/", "text": "Министерството на външните работи категорично осъжда трафика на хора като сериозно нарушение на правата на човека и тежко престъпление против личността, личната свобода и достойнство. Той за съжаление се нарежда сред най-доходоносните форми на организираната престъпност. Tова се казва в изявление на външното ни министерство след като във Великобритания   камион с българска регистрация с 39 трупа. „Борбата с трафика на хора е приоритет за българското правителство. Министерството на външните работи в рамките на своите компетенции оказва максимално съдействие на британските власти във връзка с изясняването на шокиращия и трагичен случай в град Грейс, графство Есекс, заявяват от МВнР. „Придаваме голямо значение на борбата срещу трафика на хора, която следва да се осъществява чрез засилено международно сътрудничество и обмен на информация, включително със страните на произход и в страните – крайни дестинации, както и чрез предприемане на действия срещу националните и транснационални престъпни мрежи“, подчертават от ведомството. Трансграничният характер на престъплението изисква фокусирано сътрудничество с международните организации на глобално и регионално равнище и е задължително условие за осигуряване на координирани усилия и общо зачитане на правата на човека и достойнството на най-уязвимите, се казва в позицията.", "date": "2019.10.23", "title": " МВнР: Оказваме максимално съдействие на британските власти във връзка с трагедията в Есекс"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%82%d0%b0%d0%bd%d0%b5%d0%b2%d0%b0-%d0%bd%d0%b0%d0%b4-600-%d1%80%d0%b0%d0%b1%d0%be%d1%82%d0%bd%d0%b8-%d0%bc%d0%b5%d1%81%d1%82%d0%b0-%d1%89%d0%b5/", "text": "Над 600 работни места ще бъдат създадени чрез реализиране на проектите по подхода ЛИДЕР “Водено от общностите местно развитие“ (ВОМР)  в края на настоящия програмен период по Програмата за развитие на селските райони (ПРСР) 2014-2020 г. Това заяви министърът на земеделието, храните и горите Десислава Танева по време на шестата Международна конференция „Сътрудничество-инструмент за промотиране на местното развитие“, която се провежда в Разлог, съобщиха от МЗХГ. Тя допълни, че в България по подхода са обхванати двойно повече общини и населени места  в тези общини. „За първи път в този програмен период прилагаме многофондово финансиране за Местните инициативни групи (МИГ), които са разработили и имат одобрена стратегия с такова финансиране. Общо 39 от одобрените 64 МИГ-ове изпълняват многофондови стратегии.  Разковничето за успеха на този подход е сътрудничеството между местната власт, жителите, предприемачите и неправителствените организации“, поясни министър Танева. Над два пъти е увеличено финансирането на подхода- от 77 млн. евро през предишния период на 186 млн. евро през настоящия. „Предвид успеха на България в този подход, за следващия програмен период може да се дебатира увеличаване обема на средствата, които ще се управляват чрез него. Всичко това като възможност трябва да ни го покажат и трите SWOT-анализа, които трябва да бъдат готови до края на годината. По тях ще продължим работата по новата Обща селскостопанска политика (ОСП)“, каза още Десислава Танева. Тя бе категорична, че е предизвикателство как да направим по-ефективно управлението на МИГ-овете чрез стратегия за многофондово финансиране. „Най-успешната подкрепа за даден регион би била тогава, когато има симбиоза между отделни инструменти и таргети на подкрепа. Именно така ще се получи максималният ефект за една местна общност. Трябва да отстраним всички забавяния и пречки в административната процедура, за да подобрим подхода, така че да стане лесноприложим за Местните инициативни групи. Този модел на практика ще се мултиплицира в други европейски програми и ние ще можем да предаваме опит“, допълни още министър Танева. Десислава Танева съобщи, че към момента има подадени над 1300 проектни предложения по подхода ЛИДЕР. Тя уточни, че броят на МИГ-овете в настоящия програмен период е двойно по-голям. „С този подход управляваме всички ресурси за подкрепа на регионите и местните общности. Трябва да продължим в посока надграждането му“, каза в заключение министърът.", "date": "2019.10.23", "title": " Министър Танева: Над 600 работни места ще бъдат създадени чрез проекти по подхода ЛИДЕР"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-509/", "text": "„Капитал” изкара ЕК палач на магистрала “Струма” Източници на “Труд” в Брюксел опровергаха манипулациите в изданието за строителството на трасето Крупник – Кресна.           Регистрация по ДДС при реклами във фейсбук Данъчен консулт на „Труд“.           IV. Специална прогноза за вота на астролога Алена за “Труд” Какви шансове дават звездите на водещите кандидат-кметовете в Стара Загора, Търговище, Хасково, Шумен, Ямбол и Бургас.           Социологията – наука или магия? Дори и гадателките на боб са по-смели – коментар на Иван Стамболов-Сула.           Местните избори са извор на забавление Хората забравят, че всъщност 90% от живота им е в общината и едва десетина – в държавата, казва Любен Дилов-син в интервю за „Труд“.           Доклад като Слънце Механизмът на ЕС си остана инструмент за политически натиск – анализ на Благовест Бенишев.               Космополитът Силует на Дейвид Хъдълстоун. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.23", "title": " Вижте акцентите в броя на вестник „Труд“ в четвъртък, 24 октомври 2019"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d0%b8%d1%85%d0%b0-%d0%bd%d0%b0-%d0%be%d0%b1%d0%b2%d0%b8%d0%bd%d1%8f%d0%b5%d0%bc-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%b4%d0%b0-%d0%bf/", "text": "Окръжният съд в Монтана наложи забрана на обвиняем за убийство мъж да посещава квартал в града, където живеят близките на жертвата. Мярката за защита е предприета след жалба на пострадалото семейство. Преди една година. 17- годишният Гошо Боянов бе застрелян с ловна пушка в главата в местността „Билото“ край Монтана, където с дядо му отишли да събират дърва. Дядото, станал свидетел на убийството, посочи като стрелец 38-годишния Г. Р. Р. Мъжът бе задържан и след извършването на разпити и експертизи бе обвинен в убийство, а Софийският апелативен съд му взе мярка за неотклонение „парична гаранция“. В началото на този месец майката на убитото момче изпратила до главния прокурор Цацаров жалба. Според почернената жена обвиняемият обикалял с други мъже квартала и къщата на семейството и се заканвал с жестове на дядото. „Страх ни е да не посегне и на друг човек от семейството. Не смеем да пуснем децата вън от дома, на училище и детска градина“, твърди в жалбата жената и настоява да бъде осигурена защита на семейството й. След като изслуша показанията на пострадалата и на обвиняемия, окръжният съд наложи забрана на Г. Р. Р. да посещава района на квартал „Огоста“ и улицата, където живее семейството на убития младеж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.23", "title": " Забраниха на обвиняем за убийство да посещава квартал в Монтана"}
{"url": "https://trud.bg/%d0%ba%d0%b0%d0%bb%d0%b8-%d0%b8%d0%b7%d1%80%d0%b0%d1%81%d0%bd%d0%b0%d0%bb%d0%b0-%d0%bd%d0%b0-%d1%81%d0%b5%d0%bb%d0%be/", "text": "Кали е родена в София, но е израснала на село и е щастлива, че е имала тази възможност, сподели певицата в предаването „От моето детство“. „Детство, в което съм виждала светулки, играла съм на народна топка, детство с много сняг, пързаляли сме се със шейни, правили сме истински снежни човеци, замеряли сме се със снежни топки – разказва пред зрителите Кали и допълва – това е един изключително специален период, който ме е оформил като личността, която съм днес и с която изключително много се гордея.“ Затова много ценни и важни хора за певицата са нейните баба и дядо, родителите на майка й, които я научили да бъде добра. Звездата на телевизия “Планета“ сподели, че винаги е знаела, че иска да пее: “Не е нужно един талант да бъде открит в едно дете, смятам, че хората сами намират изкуството вътре в себе си и ако всеки човек успее да се разгърне и отпусне, може да открие изкуство в себе си, разнородно във всякакви форми. Така аз открих, че моето е музиката. Винаги съм знаела, че искам да пея, че искам да стана певица и винаги музиката е била част от моя живот. Музика има във всеки, аз просто открих, че моят начин на комуникация с музиката е да пея“, каза Кали.", "date": "2019.10.23", "title": " Кали израснала на село"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%80%d0%b8%d1%82%d0%b5-%d0%bd%d0%b0-%d0%b2%d1%8a%d1%82%d1%80%d0%b5%d1%88%d0%bd%d0%b8%d1%82%d0%b5-%d1%80%d0%b0%d0%b1%d0%be%d1%82%d0%b8-%d0%bd%d0%b0-%d0%b1%d1%8a/", "text": "Министрите на вътрешните работи на България и Северна Македония Младен Маринов и Оливер Спасовски раздадоха вчера от двете страни на границата при ГКПП-Станке Лисичково флаери и рекламни материали, които призовават гражданите от двете страни да кажат не на корупцията. Те лично разясниха на преминаващи, че очакват ако станат жертви на корупционна схема или имат информация, да подадат сигнал на активни телефони създадени за целта. Срещата на двамата министри бе по линия на проекта на Дирекция „Вътрешна сигурност“ под надслов „Остани чист, кажи НЕ на корупцията“. Проектът се реализира в партньорство между България, Северна Македония, Гърция, Сърбия и Румъния, а целта му е пресичане на корупционно поведение, информиране на гражданите за техните права, начини за реакция и повишаване на доверието у гражданите към дейността на държавните структури. „Ефекта от проекта ще проличи, когато на телефонната линия почнат да се обаждат все повече граждани. Надяваме се да създадем такъв канал на комуникация с гражданите, който да бъде надграден с доверие, каза министър Маринов. Оливер Спасовски също изрази задоволство от пратньорството по тази линия, като обяви,че за престъпниците и корупцията граници няма и заедно трябва да се справяме. Целта е да спечелим доверието на хората и да подават сигнали по линия на корупцията, каза още министър Маринов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.10.23", "title": " Министрите на вътрешните работи на България и Северна Македония раздаваха флаери срещу корупцията на ГКПП-Станке Лисичково"}
