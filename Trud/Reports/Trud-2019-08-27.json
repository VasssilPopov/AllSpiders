{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d0%b8-%d0%bf%d1%80%d0%be%d0%b2%d0%b5%d1%80%d0%b8%d1%85%d0%b0-%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d1%83%d0%bc%d1%80%d1%8f%d0%bb%d0%b0-%d1%80/", "text": "Експерти от РИОСВ съвместно с Регионалната лаборатория – Велико Търново при ИАОС извършиха незабавна проверка във връзка с получен във вторник сигнал за умряла риба в река Янтра при бента на ул. „Крайбрежна“ и при моста под крепостта „Царевец“ в града. В участъка на реката от бента до моста под Царевец се установи умряла риба от различни видове с различни размери. Жители на района рано сутринта са забелязали умряла риба в силно замътената река. Водата в този участък е застояла и с голямо количество утайки, поради наличието на изграден бент от преди 40 години. На място са измерени показателите: рН -7,65; Разтворен кислород – 3,01 mg/l и Електропроводимост – 456µS/сm. При извършения оглед на р. Янтра в участъка преди бента до моста на кв. „Чолаковци“ и след моста под Царевец не беше установена измряла риба. Умрелите екземпляри са повлечени с водата до моста под Царевец. На място са измерени физикохимични показатели на водата на р. Янтра, в следните пунктове: – при моста за ж.п. гара Велико Търново, по показателите: рН -7,79; Разтворен кислород – 4,47 mg/l и Електропроводимост – 462µS/cm; – при моста под Царевец, по пътя за ж.к. „Света гора“, по показателите: рН -7,72; Разтворен кислород – 5,47 mg/l и Електропроводимост – 454µS/сm. И в трите пункта измерените стойности на показателя рН и електропроводимост показват, че няма химическо замърсяване на водата от промишлени източници. Анализът на получените резултати за показателя разтворен кислород показват, че на мястото с умрялата риба до бента стойността на разтворения кислород е ниска – под 4 mg/l, което е вероятната причина за измирането на определени видове риби. Причината за изчерпването на кислорода във водата на река Янтра в този участък може да се обясни с наличието на голямо количество задържани утайки/наноси до бента, маловодието, високите температури и ниската скорост на реката, както и силното замътване на водата от обилния дъжд вчера вечерта. В участъка на реката при Велико Търново няма промишлени източници, директно заустващи отпадъчни води.  При проверката беше извършен оглед на дъждопреливната шахта до Южния пътен възел на канализационния колектор на гр. Велико Търново и не беше установено изтичане на отпадъчни води при сухо време. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Експерти провериха сигнал за умряла риба в река Янтра във Велико Търново"}
{"url": "https://trud.bg/15-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5-%d1%81%d0%b5-%d1%83%d0%b4%d0%b0%d0%b2%d0%b8-%d0%b2-%d0%bc%d0%be%d1%80%d0%b5%d1%82%d0%be-%d0%ba%d1%80%d0%b0%d0%b9-%d1%86/", "text": "15-годишно момче се е удавило в морето край Царево малко след 14 ч. днес, съобщи пред   говорителят на полицията в Бургас Цветелина Рандева. Фаталният инцидент станал в местността Боруна. По първоначална информация загиналото момче скачали от скали, заедно със свои приятели. Единият от тях бил изваден от водата. И жертвата, и пострадалото момче са от Царево. Полицията прави оглед на място. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " 15-годишно момче се удави в морето край Царево"}
{"url": "https://trud.bg/%d1%82%d0%be%d0%bf%d0%bb%d0%b8%d0%bd%d0%b5%d0%bd-%d1%83%d0%b4%d0%b0%d1%80-%d0%bd%d0%b0-%d0%bf%d0%bb%d0%b0%d0%b6%d0%b0-%d0%bc%d1%8a%d1%80%d1%82%d0%b2%d0%b0-%d1%85%d0%b2%d0%b0%d1%82%d0%ba%d0%b0-%d0%b2/", "text": "Вадят по 5-6 на ден неразумни плувци Спасиха майка и дете от удавяне край Бургас Топлинен удар мори летовниците на плажа във Варна и близките курорти. Само за ден трима пострадали с високо кръвно са откарани в болница “Св.Анна”, каза за “Труд” д-р Иван Иванов, управител на ДКЦ “Св.Климентина” и шеф на плажните медици. Докато доктори дават първа помощ на слънчасали на брега, спасители вадят по 5-6 на ден неразумни плувци от мъртвата хватка на морето. Тях ги откарват в УМБАЛ “Св.Марина”. Флагът на повечето плажове край Варна е жълт и предупреждава за коварни течения, да не се влиза с надуваеми дюшеци и топки, а за малките деца без придружител къпането е напълно забранено. Нощем водата ляга, сутрин морето е като тава, но задуха ли бриз, вдига голяма вълна, обясни шефът на спасителите на централния плаж във Варна Георги Есов. Затова след обед на повечето вишки започва да се вее червен флаг. Мъртво вълнение има от четири дни на Бургаския плаж. Флагът е червен и предотвратихме много инциденти, защото хората се лъжат, че времето е горещо и на повърхността не се виждат гребени на вълни. Влизат да се къпят, отдолу обаче дебнат подводни ями. Това съобщи пред “Труд” старшият спасител Петър Русев от плажа на Бургас. Във вторник стражите са спасили давещи се майка и дете. В неделя мъж започнал да вика за помощ в района на моста и също бил изваден невредим от спасителите. Две деца – от Омуртаг и Търговище, са се изгубили и ги търсили дори с жандармерия по ивицата, но ги откприли в района на Северния плаж. От началото на септември постовете на плажа ще намалеят с четири. От 15 септември спасителите ще бъдат редуцирани още и към края на месеца ще останат само обходни двойки по ивицата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Топлинен удар на плажа, мъртва хватка в морето (обзор)"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%ba%d1%83%d0%b9%d0%be%d0%b2%d0%b8%d1%87-%d0%b4%d0%b0-%d0%ba%d0%b0%d1%80%d0%b0-%d1%81-%d1%84%d0%b0%d0%bb%d1%88%d0%b8%d0%b2%d0%b0-%d0%ba/", "text": "Наркотрафикантът спипан на магистрала “Тракия” с португалски документ Черногорският наркотрафикант Будимир Куйович е бил арестуван в понеделник, докато карал “Ауди А6” на магистрала “Тракия” с фалшива шофьорска книжка. Той пътувал към Пловдив с млада жена и възрастен мъж. Куйович, който излежава 16-годишна присъда за наркотрафик от Близкия Изток през България за Западна Европа, превишил скоростта и бил спрян от катаджии. На полицаите представил португалска шофьорска книжка, но полицаите се усъмнили, че е фалшива и го задържали. Черногорецът е с криминално досие и за него може да се направи сериал. От 1997 г. той се подвизава из България с фалшиви документи и върти на малкия се пръст спецслужбите. За неговия случай по време на Тройната коалиция бе създадена нарочна парламентарна комисия, която заключи, че над него не е имало чадър от МВР. Оказа се обаче, че докато нашите власти мислят, че са го изгонили от страната през 2005 г., той успявал да влиза в страната 14 пъти. Направил си два фалшиви паспорта на името на Цветослав Захариев и на Владимир Вуйович. През 2006 г. дори се оженил за българката Валерия и им се родила дъщеря. Заради неговите фалшиви самоличности на съд бяха пратени трима полицаи, които му издали паспорт на името на съществуващ българин. Година по-късно Куйович бе спипан с 60 кг хероин на Капитан Андреево и осъден на 16 г. затвор. Към момента от тях са му останали да лежи още 3 години, защото е работил зад решетките. Последните си дни зад решетките той изкарва в общежитието в Казичане, където осъдените живеят почти като в Студентския град. В неделя Куйович е бил пуснат за една седмица в отпуск от Казичане и на следващия ден го спипали заради фалшивата книжка. Точно преди година опасният бандит поиска да бъде пуснат на предсрочно, но съдът го остави зад решетките с мотива, че е още не е превъзпитан.", "date": "2019.08.27", "title": " Арестуваха Куйович да кара с фалшива книжка"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%bf%d0%be%d0%b7%d0%b4%d1%80%d0%b0%d0%b2%d0%b8%d0%bb-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be/", "text": "Изключително доброто сътрудничество в сферата на сигурността беше основна тема на телефонния разговор между министър-председателя Бойко Борисов и премиера на Обединеното Кралство Великобритания и Северна Ирландия Борис Джонсън. В рамките на разговора, който се проведе по искане на британския премиер, беше поставен акцент върху големия брой успешни съвместни операции в борбата срещу престъпността и наркотрафика. Трябва да продължим да работим в тези области, заяви премиерът Борисов. По думите му друга важна сфера на сътрудничество, която трябва да се развива усилено, е образованието. Двамата премиери се обединиха и около значението на опазването на външните граници на Европа. По темата Брекзит министър-председателят Борисов изтъкна, че страната ни ще направи всичко възможно да се стигне до сделка, което според българския премиер ще бъде добре за всички. Премиерът Борисов отбеляза, че има много български граждани, които живеят в Обединеното Кралство и същевременно много британци живеят в нашата страна. Това по думите му обогатява двете общества. В рамките на разговора министър-председателят Борисов акцентира върху значението на Балканите и Югоизточна Европа. Българският премиер изтъкна, че догодина предстои страната ни и Република Северна Македония да председателстват съвместно Берлинския процес, за което събитие британският премиер ще получи покана. Британският премиер Борис Джонсън от своя страна поздрави министър-председателя Бойко Борисов за управлението на държавата и за резултатите от европейските избори. Джонсън отправи покана към премиера Борисов да посети Обединеното кралство. Българският министър-председател също покани британския си колега да посети страната ни.", "date": "2019.08.27", "title": " Борис Джонсън поздравил Бойко Борисов за управлението на държавата и за резултатите от евроизборите"}
{"url": "https://trud.bg/%d1%81%d1%82%d0%b5%d1%84%d0%b0%d0%bd-%d0%b4%d0%b0%d0%bd%d0%b0%d0%b8%d0%bb%d0%be%d0%b2-%d0%b5-%d0%b2-%d0%b4%d0%be%d0%b1%d1%80%d0%be-%d0%bf%d1%81%d0%b8%d1%85%d0%b8%d1%87%d0%b5%d1%81%d0%ba%d0%be-%d0%b8/", "text": "Процесът по възстановяването на пациента протича по предварителен план. Стефан Данаилов е изправен и прави самостоятелни крачки. Това съобщиха от болничното заведение. В края на седмицата, след преценка на състоянието му, се обсъжда вариант да продължи процеса на рехабилитация в УМБАЛ „Софиямед“. На този етап Стефан Данаилов е в добро психическо и физическо състояние и е мотивиран да продължи рехабилитацията си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Стефан Данаилов е в добро психическо и физическо състояние"}
{"url": "https://trud.bg/%d0%bc%d1%8a%d0%b6%d1%8a%d1%82-%d0%b8-%d0%b6%d0%b5%d0%bd%d0%b0%d1%82%d0%b0-%d0%bd%d0%b0%d0%bc%d0%b5%d1%80%d0%b5%d0%bd%d0%b8-%d0%bc%d1%8a%d1%80%d1%82%d0%b2%d0%b8-%d0%b2-%d0%bd%d0%b5%d0%b3%d0%be%d0%b2/", "text": "Във връзка с разследването на тежко криминално престъпление, извършено на територията на Негован, МВР продължава да търси съдействие за установяването на самоличността на жена, на предполагаема възраст 45-55 години и мъж на възраст между 65 – 75 години. Те са притежавали автомобил – марка „Пежо“ или „Рено“, произведен между 1996 и 2004 г., и на бяло куче, съобщават от вътрешното министерство. МВР отново публикува снимки на намерени на мястото части от дрехи. От полицията призовават ако гражданите свързват предоставените данни със свои познати или близки, които не са виждали в последните месеци, могат да сигнализират на тел. 112 или в най-близкото поделение на МВР. Анонимността им е гарантирана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Мъжът и жената, намерени мъртви в Негован, са имали „Пежо“ или „Рено“ и бяло куче"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2-33/", "text": "Редовното правителствено заседание ще се проведе както обикновено – в сряда, 28 август, от 10 часа при следния предварителен дневен ред: 1. ПРОЕКТ НА РЕШЕНИЕ ЗА ИЗМЕНЕНИЕ И ДОПЪЛНЕНИЕ НА РЕШЕНИЕ № 849 НА МИНИСТЕРСКИЯ СЪВЕТ ОТ 2018 Г. ЗА СФОРМИРАНЕ НА МЕЖДУ¬ВЕДОМСТВЕНА РАБОТНА ГРУПА ЗА ИЗВЪРШВАНЕ НА АНАЛИЗ С ЦЕЛ ПРО¬МЯНА И ОПТИМИЗИРАНЕ НА НОРМАТИВНАТА БАЗА, РЕГЛАМЕНТИРАЩА КОМПЛЕКСА ОТ ДЕЙНОСТИ, СВЪРЗАНИ С БОЕПРИПАСИТЕ, И ИЗВЪРШВА¬НЕ НА АНАЛИЗ НА НЕОБХОДИМОСТТА, УСЛОВИЯТА И ВЪЗМОЖНОСТИТЕ ЗА СЪЗДАВАНЕ, ФИНАНСИРАНЕ И ФУНКЦИОНИРАНЕ НА ЦЕНТЪР ЗА УТИЛИЗАЦИЯ НА БОЕПРИПАСИ.  Внася: заместник министър-председателят по обществения ред и сигурността и министър на отбраната 2. ПРОЕКТ НА РЕШЕНИЕ ЗА ПРИЕМАНЕ НА ПРОГРАМА ЗА ДЕЙНОСТТА НА ЦЕНТЪРА ЗА ОБРАЗОВАТЕЛНА ИНТЕГРАЦИЯ НА ДЕЦАТА И УЧЕНИЦИТЕ ОТ ЕТНИЧЕСКИТЕ МАЛЦИНСТВА ЗА ПЕРИОДА 2019-2021 Г.  Внася: министърът на образованието и науката 3. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗ¬ХОДИ ПО БЮДЖЕТА НА МИНИСТЕРСТВОТО НА КУЛТУРАТА ЗА 2019 Г. ЗА ИЗПЛАЩАНЕ НА МИНИМАЛНИ ДИФЕРЕНЦИРАНИ РАЗМЕРИ НА ПАРИЧНИ¬ТЕ СРЕДСТВА ЗА ФИЗИЧЕСКО ВЪЗПИТАНИЕ И СПОРТ.  Внася: министърът на културата 4. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ/ТРАНСФЕРИ ЗА 2019 Г. ЗА ИЗПЛАЩАНЕ НА СТИПЕНДИИ И НА ЕДНО¬КРАТНО ФИНАНСОВО ПОДПОМАГАНЕ ПО ПРОГРАМАТА НА МЕРКИТЕ ЗА ЗАКРИЛА НА ДЕЦА С ИЗЯВЕНИ ДАРБИ ОТ ДЪРЖАВНИ, ОБЩИНСКИ И ЧАСТ¬НИ УЧИЛИЩА ПРЕЗ 2019 Г., ПРИЕТА С ПОСТАНОВЛЕНИЕ № 97 НА МИНИС¬ТЕРСКИЯ СЪВЕТ ОТ 2019 Г.  Внася: министърът на културата 5. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОГОДБА ЗА СЪТРУД¬НИЧЕСТВО В ОБЛАСТТА НА ОБРАЗОВАНИЕТО, НАУКАТА, КУЛТУРАТА, МЛА¬ДЕЖТА И СПОРТА МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА ПАЛЕСТИНА.  Внася: заместник министър-председателят по правосъдната реформа и министър на външните работи АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Вижте какво ще решава Министерски съвет утре, 28 август 2019"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8-%d1%81-2-%d1%81%d0%be%d1%84%d0%b8%d0%b9%d1%81%d0%ba%d0%b8-%d1%82%d1%80%d0%be%d1%82%d0%b8/", "text": "Пловдивчани бяха задържани при опит да задигнат две тротинетки от даваните под наем за разходки из София. Снимката на уличените в кражба бе качена във фейсбук, а от полицията казаха, че работят по изясняване на случая. Миналия четвъртък – 22 август, официално бе пусната първата фирма за даване на тротинетки под наем в София. Тя е американска на име “Лайм” и предлага 150 дъски на колела с кормило и електрически двигател. Клиентите им уж трябва да се карат само по велоалеи, но те карат, където си искат. От фирмата “Лайм” опровергаха пред “Труд” информацията в софийски сайтове, че вече са откраднати 15 тротинетки. Случаят бил само с въпросните две, които са върнати и са пуснати отново за каране из столицата.", "date": "2019.08.27", "title": " Хванаха пловдивчани с 2 софийски тротинетки в багажника"}
{"url": "https://trud.bg/%d0%b7%d0%b0%d1%89%d0%be-%d1%83%d1%87%d0%b8%d1%82%d0%b5%d0%bb%d0%b8%d1%82%d0%b5-%d1%81%d0%b0-%d0%b8%d0%b7%d1%87%d0%b5%d0%b7%d0%b2%d0%b0%d1%89-%d0%b2%d0%b8%d0%b4/", "text": "На прага на учебната година стои страхът, че няма кой да влезе в клас На прага на новата учебна година у нас окачиха обява:   за трите най-големи града – София, Пловдив и Варна. За малките градове не се търсят – причината е, че там броят им е намалял драстично, обаче все пак по-малко драстично, отколкото броят на децата. Развеселява ли ви тази новина? Или ви натъжава? Ако ви развеселява, то е вероятно, защото сте я чули не от някой си, а от г-жа Ваня Кастрева. Радостните усмивки, с която началничката на столичното управление по образованието я съобщава и разяснява по телевизиите тия дни, въздействат на зрителите почти като кинопрегледите за успехите в родината по времето на Живков. „Свободните места за педагогически специалисти в столицата са над 600 – радва се тя заразително. – Търсят се начални и детски учители, преподаватели по информатика, математика, чужди езици…“. Защо се търсят? Не стигат ли? А като се търсят, намират ли се? Познанието по тези въпроси носи тъга. Ама не и на г-жа Кастрева. „Разчитаме на хора от резерва“ – усмихва се тя, като тинейджърка, която е срещнала взаимност от хубавец. Мисълта u е, че „те“ (седящите по бюрата) очакват пенсионерите и пенсионерките да стърчат до откат над чиновете и пред дъската. Те и без друго го правят. Средната възраст на учителите у нас е много висока – 58 години и още расте. Миналата година трябваше да се пенсионират 10 хиляди, а по-миналата 5 хиляди. Но доста от тях приеха предложението да останат – някои и на 66, 67 и 70-годишна възраст преподават… В България има около 91 000 учители и директори на училища и школи. Хиляди от тях ежегодно излизат в заслужен отдих. По телевизиите повтарят новината за увеличението на учителските заплати по-често от прогнозата за времето и човек остава с убеждението, че местата на пенсионерите се заемат тутакси от мотивирани младежи. Да, но нещата не са, като на екрана. На конкурсите за овакантените места преобладават зрелите дами. Очевидно е, че младите жени нямат мерак да учителстват. И младите мъже педагогическата професия не ги привлича. Не и със заплатата – тя и след увеличението е 920 лв., а всеки, които кара такси, продава онлайн дрехи или дреме в канцелария на кметството взема 1000 лв. месечно; Не и с работното време – то стига до 59 часа седмично; Не със социалните придобивки, като в други държави – рехабилитация, компенсации за натовареност; Не и със свободата – в училищните дела нея я няма, изисква се спазване на тъпи програми, а на един даскал се падат трима от инспектората. Не е чудно, че 90% от малцината млади учители се разочароват и напускат. Не получават обществено признание, което да компенсира унизителното заплащане. Постиженията им остават без внимание, а всяка грешка се показва през лупата на телевизията, дори когато я има само в очите на някой родител. Спомняте ли си учителя, който разтърва със сила две ученички? Едната, нестабилна психически, влачеше другата за косите…. Майката на първата го нарече „насилник“. Майката на втората заяви, че е „спасител“, без който дъщеря u нямаше да е жива. Той изглеждаше съсипан. Виновен ли беше? Ако прокуратурата го е установила, то ние още не сме чули. Затова пък миналата пролет полицията побърза да го арестува. Учителите у нас са изчезващ вид, който има нужда от защита, коментираха тогава синдикалисти. Тях не само ги арестуват като нищо, а ги и бият – шамаросват ги родители, ритат ги батковци на двойкаджии, бабаитчета ги правят в час на маймуни… От синдикат „Образование“ към КТ „Подкрепа“ от преди 3 години предупреждават, че кризата за учители ще нараства, заедно със страха, че скоро няма да има достатъчно преподаватели, които да влязат в клас. Какво се случи оттогава? Нищо, от което страховете да се разбягат. За заплати, дори и двойни да станат след 2 години, както се обещава, няма да се нареди опашка от кандидат-преподаватели. Не и преди занаятът да заеме престижното място, което по традиция му се полага. Не и докато учителят се товари като магаре с писарски задачи и „стратегически“ планове, които предвиждат той сам да извади от блатото на невежеството децата, родителите им, бабите, дядовците и управниците им даже. Щели да изследват Бърнауд ефекта (професионалното изчерпване и прегаряне) на съсловието в европейски мащаб. Това определено е възможност да заемем 1-во място. Българският учител стене под административния си товар. Той постоянно е с наведена глава – сочен за виновник и оправдаващ се. Виновен е, че учениците се сбили в междучасие в класната стая – нищо, че е задължен да стои в коридора тогава и че охранителна фирма е наета да пази реда; Виновен е, че не е разработил стратегия за охрана и за антитероризъм, макар за тия дейности да се плаща на други; Виновен е, че не успява да превъзпита учениците, научени у дома, че най-лесният начин да се сдобиеш с нещо, е да го откраднеш; Виновен е и когато напише ниска оценка или гласува в педагогическия съвет за наказанието на потомъка на някой олигарх, министър, депутат или университетски преподавател; Виновен е пред родителските организации, повечето от които са създадени за борба с учителите на децата им; Виновен се оказва и когато някоя майка даде училището на съд за „липса на информация“ – и затова, защото не може, като нея, да си позволи адвокат с 2000 лв. хонорар. Една дама от Министерството на образованието обяви по БНТ, че кратък курс е достатъчен за някоя счетоводителка, за да стане учителка по математика. Шегуваше ли се тая жена? Ни най-малко. Учител се става с висше образование и специалност. Дефицитът на кадри налага да се наблегне на друг фактор – желанието. На желаещите се предлага „бърза писта“, по която която човек с професия, различна от педагогическата, може за 3 месеца да я придобие. Сто висшисти уж щяха да минат по тая писта…Може и да са минали, може и да не са и да е открадната субсидията. Тъй или инак, 100 учители не стигат… Защо няма повече? „Защото учителите са подложени на терор“ – отсича шефът на учителския синдикат към КТ „Подкрепа“ д-р Илиян Петров.. Не е лъжа. Разследват ги за щяло и нещяло, унижават ги и ги бият изнервени татковци и нехранимайковци, снимат гаврите на клипове и забавляват от публиката. В министерството са регистрирани такива 10 000 случая на вербално и физическо насилие. „Оттам трябва по-категорично да защитават учителството, особено когато медиите го атакуват“ – смята д-р Петров. Но мълчанието е основният инструмент на чиновниците. Те мълчат или гледат на угодят на репортерките, нежели да защитят колегите! Да не говорим за позицията на партийните кадри, каквито са някои директори на училища. Те гонят до дупка някоя млада учителка, само заради неблагоразумието u да открие в учебника някоя глупост… Има необходимост от Закон за защита на учителя, или от Агенция за целта, смятат хора от бранша. Тези идеи трябва да се обмислят, макар че ако съдим по резултата от Закона за защита на детето и Агенцията по пътната безопасност, той предварително е ясен. „По-рано се считаше за панацея инкриминирането на посегателствата над учители. И то се случи. Но не създаде съдебна практика и политика. У нас неефективните закони са вече традиция. Помните ли пребития с кол учител? Осъдиха условно ученика!“ – казва синдикалния лидер. Ами тогава? Все нещо може да се направи. 10 мерки предлагат от синдиката: 1500 лв. учителска заплата, 100 лв. за класно ръководство, в паралелката – до 26 ученици, не повече, рехабилитация на преподавателите и т.н. Въпросът е да се започне отнякъде. Откъде? Ето едно нестандартно предложение: най-напред да се признае от компетентните власти, че има проблем и че той е такъв, какъвто е.", "date": "2019.08.27", "title": " Защо учителите са изчезващ вид\t"}
{"url": "https://trud.bg/%d1%80%d1%83%d0%bc%d1%8a%d0%bd%d1%81%d0%ba%d0%b8-%d1%88%d0%be%d1%84%d1%8c%d0%be%d1%80-%d0%bd%d0%b0-%d0%bc%d0%b0%d1%80%d1%88%d1%80%d1%83%d1%82%d0%ba%d0%b0-%d0%ba%d0%b0%d1%87%d0%b8-%d0%b1%d0%bb%d0%b8/", "text": "Румънски шофьор беше арестуван, след като качи в маршрутката си близо 50 души. Полицията спряла превозното средство за рутинна проверка. За минута и половина от него слезли общо 48 пътника. Шофьорът признал, че качил всички тях от малко село в Трансилвания, за да ги откара на работа в съседен град, информира БТВ. Наложена му е глоба и забрана да кара маршрутката в следващите шест месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Румънски шофьор на маршрутка качи близо 50 души, арестуваха го"}
{"url": "https://trud.bg/%d0%b1%d1%81%d0%bf-%d0%bf%d0%be%d1%80%d1%8a%d1%87%d0%b0%d0%bb%d0%b8-%d0%b4%d0%be%d1%81%d0%b8%d0%b5%d1%82%d0%b0%d1%82%d0%b0-%d0%bd%d0%b0-46-%d0%be%d1%82%d1%81%d0%b5%d1%87%d0%ba%d0%b8-%d0%bd%d0%b5/", "text": "В агенцията ги чакала стая пълна с хартия близо месец  Близо 780 кашона с папки и документи относно 46 пътни обекта изготвили от пътната агенция в отговор на искането на БСП за инспекция на част от участъците у нас. По график в стая във ведомството можело да се разглеждат проектите, техническите параметри и количествените сметки за трасетата, посочени от червените, като проблемни. В период от близо месец – 30 май – 27 юни, обаче, нито един представител на политическата сила, която е в опозиция, не се явил в институцията, за да прегледа, предоставените им по Закона за обществената информация документи. Това заяви заместник министърът на регионалното развитие Николай Нанков на брифинг в отговор на обвинения, отправени по-рано през деня от представителя на БСП Георги Свиленски. „Не сме отказвали достъп до информация, това е поредната доза спекулация, лъжа и манипулация от страна на БСП. В този случай бих перифразирал „Георги бре, чети, Георги не чете“. На обвиненията му, че се возя с премиера, ще отговоря, че се возя там, където ме поканят. Него няма къде да го поканят да се вози, защото няма нищо за отчитане“, заяви Нанков. „Не обичам да се връщам назад, но на духовитата реплика на Георги Свиленски, че „Асфалтът не се яде, но се краде“, ще припомня, че през 2007-ма година по време на тройната коалиция е обявен търг за осем отсечки с обща дължина около 170 км по ОПРР в последствие са скючени договори на стойност 113 млн. лв. Тези контракти са прекратени от първия кабинет Борисов и през 2010-2011 са сключени договори за тях, като са добавени още 10 км за общата сума от 63 млн. лв. При това при по-скъпи цени на строителство и инфлация“, „Ние приемаме фактът, че никой от БСП не погледна приготвените документи, като подигравка с институцията и труда на всички онези, които събираха и подготвяха по 17-18 кашона за проект, при условия, че бяха общо 46“, заяви членът на УС на АПИ инж. Иван Досев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " БСП поръчали досиетата на 46 отсечки, не прочели нито ред\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f-%d0%bf%d0%be-%d1%82%d0%b5%d0%bb%d0%b5%d1%84-2/", "text": "Министър-председателят Бойко Борисов проведе телефонен разговор с генералния секретар на Организацията за икономическо сътрудничество и развитие (ОИСР) Анхел Гурия, съобщават от МС. В рамките на разговора, който се проведе по искане на Гурия, двамата обсъдиха напредъка по предприсъединителния процес и стъпките, които България реализира, за да задълбочи и структурира сътрудничеството си с ОИСР. Премиерът Борисов и генералния секретар Гурия се обединиха около разбирането, че е налице нова динамика в отношенията, което и двамата одобряват. Телефонният разговор на министър-председателят Бойко Борисов с генералния секретар на ОИСР Анхел Гурия е продължение на срещата им през юли тази година в Познан, Полша. В рамките на Срещата на върха на Берлинския процес за Западните Балкани премиерът Борисов връчи на Анхел Гурия Плана за действие на Република България за периода 2019-2020г. Планът отразява решимостта и готовността на българското правителство да ускори действията си по покриване на стандартите и изпълняване на критериите за членство в ОИСР. Генералния секретар на ОИСР Анхел Гурия отбеляза, че страната ни има добри шансове и с положителна нагласа очаква представянето на плана от министъра на икономиката Емил Караниколов на заседанието на Съвета на ОИСР в Париж през септември месец. Премиерът Борисов потвърди, че България продължава активната работа по изпълнение на включените в Плана конкретни дейности. Българският министър-председател подчерта, че след като страната ни получи покана за започване на преговори за членство в ОИСР, сме готови да ускорим още повече работата по покриването на конкретните стандарти и критерии на Организацията. Премиерът Борисов също така обърна внимание, че като член на ЕС, България е изпълнила огромна част от тези критерии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Премиерът Борисов разговаря по телефона с генералния секретар на Организацията за икономическо сътрудничество и развитие"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2%d1%82%d0%be%d1%80%d0%b0-%d0%bf%d0%be-%d0%b5%d0%b2%d1%82%d0%b8%d0%bd%d0%be-%d0%bc%d0%b5%d1%81%d0%be-%d0%b2-%d0%b5%d1%81/", "text": "Търговци вдигнаха цените на свинското с 2 лева от началото на седмицата  Цената на месото у нас е една от най-ниските в Европейския съюз, показват данните на Евростат. Страната ни е втора по този показател, като българите плащат за месо 64% от средната цена за съюза. След нас е единствено Литва, където цената е била 71% от средноевропейската. Малко по-скъпо плащат за пържола в Полша и Румъния, където цената е 63% от средната. Данните на Евростат включват говеждо, телешко, свинско, агнешко, козе и пилешко месо и месни продукти. Най-скъпо е излизало барбекюто в Австрия със 146% над средното равнище в ЕС, следвана от Люксембург със 142%, Франция със 131% и Белгия със 126%. От началото на тази седмица цената на свинското у нас тръгна нагоре. В Благоевград най-евтиното месо досега се продаваше по 6,70 лв. за кг, а сега вече няма под 8 лева за килограм. С над 2 лева е повишението на кило свинско и продуктите от него в магазините в Пазарджишко. Така килограм кайма на един от местните производители от около 7 лева на места вече се предлага за 9,35 до 9,75 лева. Суровите колбаси струват 9,20 лева при предишна цена 7-7,50 лева. Месото за готвене също е близо 9 лева. Евростат отчита още, че цените на храната и безалкохолните напитки в България са се увеличили до 74,8% от средното в ЕС през миналата година. Така страната ни се нарежда на 26 от 28 държави, като в Полша (68%) и Румъния (65%) е по-евтино. Най-скъпо е в Дания – със 130% цени над средните. За поредна година алкохолът и цигарите са най-евтини в България (58% от средното за ЕС), а на предпоследните места са Румъния и Унгария с над 10% разлика. Тези стоки са най-скъпи в Ирландия (178%) и Великобритания (157%), следвани от Финландия (145%) и Швеция (127%). Заведенията и хотелите у нас също излизат най-евтино. Цените в тях са 47% от средните за ЕС. За сравнение рекордьор са Дания – със 152% над средните цени и Швеция – със 139%. В останалите сектори, в които България е на последно място, са разходите за дрехи и обувки, за обзавеждане на дома, транспортните услуги, както и режийните разходи.", "date": "2019.08.27", "title": " България втора по евтино месо в ЕС\t"}
{"url": "https://trud.bg/150-%d0%bb%d0%b2-%d0%b3%d0%bb%d0%be%d0%b1%d0%b0-%d0%b7%d0%b0-%d1%82%d1%83%d1%80%d1%87%d0%b8%d0%bd-%d1%88%d0%be%d1%84%d0%b8%d1%80%d0%b0%d0%bb-%d0%bf%d0%be-%d0%bf%d0%b5%d1%88%d0%b5%d1%85%d0%be%d0%b4/", "text": "Издирен и санкциониран е чужд гражданин, шофирал в Пловдив в нарушение на правилата за движение, съобщиха от МВР. Полицейска проверка е предприета от служители на Четвърто РУ в Пловдив във връзка с информация за драстично неправомерно шофиране. Според предоставения снимков материал, водач на лек автомобил „Ситроен“ с турски регистрационен номер преминал по ул. „Патриарх Евтимий“, като пресякъл обявената за пешеходна зона улица „Княз Александър І“ в грубо нарушение на правилата за движение и създавайки реална опасност за преминаващите хора. Установена е самоличността на извършителя – 30-годишен чужд гражданин. Съставен му е акт по Закона за движение по пътищата и определената глоба в случая е в размер на 150 лева.", "date": "2019.08.27", "title": " 150 лв. глоба за турчин, шофирал по пешеходна улица в центъра на Пловдив"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b8%d0%b7%d0%b4%d0%b8%d1%80%d0%b2%d0%b0-28-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b7%d0%b0-%d0%bf%d0%be%d1%81/", "text": "ОДМВР-Варна издирва Иван Йорданов Йорданов. Той е на 28 години, за последно е забелязан в гориста местност край с. Любен Каравелово, общ. Аксаково, където е бил на палатка с приятели. Съобщението за изчезването му е подадено в полицията на 25.08.2019 г. в 19,40 ч., а по данни на близки, е в неизвестност от около 04:00 ч. на 25.08.2019 г. Описание: Иван Йорданов е около 180 см. със слабо телосложение, къса кестенява  коса и брада. Лицето му е продълговато, очите – кафяви. Облекло: Бил е облечен със синя тениска и къси панталони, зелено горнище, обут с маратонки. На 26.08.2019 г. служители на ОД МВР – Варна, с помощта на служебно куче, служители от РД ПБЗН и служители то горското стопанство в с. Любен Каравелово са претърсваха района, в който за последно е забелязано лицето. В момента, 27.08.2019 г., група от над 40 служители на ОДМВР, служители от горското стопанство и граждани отново извършват претърсване в района. До момента Иван Йорданов не е установен. От полицията апелират гражданите, които имат информация за местонахождението на Иван Йорданов Йорданов, да позвънят на телефон 112 или да подадат сигнал в най-близкото поделение на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Полицията издирва 28-годишен мъж, за последно е забелязан в гориста местност край Варна"}
{"url": "https://trud.bg/%d0%bd%d0%b0%d0%b4-2000-%d1%81%d1%82%d0%be%d0%bf%d0%b0%d0%bd%d0%b8-%d0%be%d1%82-%d0%b2%d0%b5%d0%bb%d0%b8%d0%ba%d0%be%d1%82%d1%8a%d1%80%d0%bd%d0%be%d0%b2%d1%81%d0%ba%d0%b0-%d0%be%d0%b1%d0%bb%d0%b0/", "text": "Областната епизоотична комисия във Велико Търново проведе редовното си заседание във връзка със заболяването Африканска чума по свинете. Повече от 2000 стопани на доброволно усвоени прасета от стопанства тип „заден двор“ в област Велико Търново ще получат еднократна помощ от 300 лв., реши комисията. Документацията вече е изпратена от областния управител проф. д-р Любомира Попова до МЗХГ, както бе разпоредено от министър Десислава Танева. От утре служители на Областната дирекции по безопасност на храните започват проверки по населените места за коректно подадена информация за отглеждани прасета в стопанства тип „заден двор“, ако подадената от стопаните информация не бъде потвърдена от последващата проверка, средствата няма да бъдат изплащани. За да се възползва от помощта всеки собственик трябва да е извършил почистване и дезинфекция. Той трябва да е заявил, че няма да отглежда прасета в стопанството си за период най-малко от 12 месеца след последната дезинфекция. Кметовете имат ангажимент да публикуват на публично място списъците със стопаните, които следва да получат помощ. В следващите дни  ще стане ясно и как ще се изплащат средствата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Над 2000 стопани от Великотърновска област ще получат помощ от 300 лева заради Африканската чума"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b7%d0%b0%d1%82%d1%80%d1%83%d0%b4%d0%bd%d1%8f%d0%b2%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d1%80-3/", "text": "Движението при км 55 на АМ „Тракия“ в посока София се осъществява в активната лента поради възникнала катастрофа, съобщиха от АПИ. Шофьорите да се движат с повишено внимание и съобразена скорост, като спазват указанията на „Пътна полиция“. Според БТВ са се ударили микробус и камион. При инцидента има пострадал.  ", "date": "2019.08.27", "title": " Катастрофа затруднява движението при км 55 на магистрала „Тракия“"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%81%d1%82%d0%b2%d0%b0-%d0%bf%d0%be-%d0%bf/", "text": "Община Благоевград подаде проектно предложение по ОП „Региони в растеж“ за поставяне на мобилни центрове за отпадъци. Предвижда се да бъдат закупени модерни и атрактивни съоръжения за разделно събиране. С оглед мобилността на съдовете, те ще могат да бъдат позиционирани на различни места на територията на общината. По този начин ще бъде осигурена възможност за предаване на отпадъци от домакинствата, които могат да се рециклират и използват повторно.  В рамките на предложението са предвидени и  мерки за популяризиране на ползите от разделното събиране на отпадъци от опаковки. Подаденият проект е с наименование „Изпълнение на демонстрационен проект за разделно събиране на отпадъци от домакинствата на територията на гр. Благоевград“, а стойността е 390 844,35 лв., изцяло безвъзмездна финансова помощ от ОПОС 2014-2020 г. Индикативният срок за изпълнение е 14 месеца. Предложението е по Процедура № BG16M1OP002-2.009 „Изпълнение на демонстрационни проекти в областта на управлението на отпадъците“ по Оперативна програма „Околна среда 2014-2020 г.“, АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Община Благоевград кандидатства по проект за поставяне на мобилни центрове за отпадъци"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d1%83%d1%80%d0%b3%d0%b0%d1%81-%d0%ba%d1%83%d0%bf%d1%83%d0%b2%d0%b0-%d0%bd%d0%be%d0%b2-%d0%ba%d0%be%d1%80%d0%b0%d0%b1-%d0%b7%d0%b0-%d0%bc%d0%be%d1%80%d1%81/", "text": "Община Бургас ще закупи нов кораб за да развие морския транспорт в акваторията на залива. Той ще плава по маршрут, свързващ петте пристанища – Сарафово, Бургас, Крайморие, Ченгене скеле и остров „Света Анастасия“. „Все още се уточняват параметрите на плавателния съд, но ще бъде по-бърз от сегашния ни „Анастасия“. Подготвяме проекта за него и очакваме параметри от Морска администрация“, каза на извънреден брифинг кметът на Община Бургас Димитър Николов. Корабът ще плава по нов морски маршрут и ще спира на пристанищата, които са изградени по проекти на Общината, за които е спечелила европейско финансиране. По този начин бе закупен и общинския кораб „Анастасия“. Той беше построен в корабостроителницата в Царево и вече няколко години плава от Бургас до Острова. Новият кораб също ще бъде закупен с европейски средства. Той е включен в един от проектите на Общината, който е на финалната права и за който ще се търси финансиране. Преди дни Министерски съвет предостави на Общината право да строи на морското дъно до Острова, като по този начин ще се разшири пристана там. На финалния етап е завършването на пристанището в Крайморие, предстои да бъде изграден нов пристан в Ченгене скеле отново по проект. „Искаме от Министерството на транспорта опростяване на процедурите за вътрешно плавателни връзки с хидробуси, както и по-бързо сертифициране на пристанищата, които изграждаме“, каза кметът Димитър Николов в присъствието на министъра на транспорта Росен Желязков и на директора на Изпълнителна дирекция „Морска администрация“ капитан Живко Петров. Тримата са дискутирали темата в Бургас. „Ще бъдат направени промени в две Наредби, които регламентират движението на малки плавателни съдове. Става въпрос за нов сигмент. Настоящото ни законодателство касае само търговското морско плаване. Затова сме взели опита на Дания и Швеция, където един от основните начини за предвижване става чрез водни таксита. Ще обсъдим промените с бранша, заащото се появиха нови малки плавателни съдове и смятам, че до началото на следващия сезон ще сме готови с промените в нормативната уредба“, каза капитан Петров.", "date": "2019.08.27", "title": " Община Бургас купува нов кораб за морски транспорт\t"}
{"url": "https://trud.bg/%d1%81%d1%8a%d1%81%d1%82%d0%b0%d0%b2%d1%8f%d1%82-%d0%b0%d0%ba%d1%82%d0%be%d0%b2%d0%b5-%d0%bd%d0%b0-15-%d1%81%d1%82%d0%be%d0%bf%d0%b0%d0%bd%d1%81%d1%82%d0%b2%d0%b0-%d0%b7%d0%b0-%d0%b4%d0%be%d0%bc%d0%b0/", "text": "В 15 домашни стопанства, попадащи в 20-километровите зони около промишлените свинеферми в област Сливен, и към момента се отглеждат свине. На собствениците им ще бъдат съставени предупредителни протоколи и актове за административни нарушения, съобщиха от Областната епизоотична комисия. От там припомниха, че според указаните от Националния епизоотичен съвет мерки срещу разпространението на африканска чума по свинете, ако собствениците доброволно умъртвят прасетата в обектите от типа „заден двор“, ще могат да усвоят месото им. В противен случай животните ще бъдат евтаназирани. По данни на ОДБХ, 98 процента от отглежданите животни домашните кочини в 20-километровите зони в областта са доброволно заколени. През миналата седмица са били отстреляни 4 диви прасета, пробите за африканска чума по свинете са отрицателни. Изградени са още 7 селективни капана. Продължава дезинфекцията на местата за смет около пътищата от републиканската мрежа и автомагистрала „Тракия“. Земеделският министър е бил запознат с направеното от сливенските ловджии предложение част от средствата, които внасят като отчисления в държавата, да се върнат при тях за изпълнения на мероприятия срещу разпространението на острата зараза по свинете. В 20 области в страната са регистрирани случаи на африканска чума по свинете. Сливен е една от 8-те области, в които засега няма открито огнище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Съставят актове на 15 стопанства за домашни свине"}
{"url": "https://trud.bg/%d0%bc%d0%b2%d1%80-%d0%bf%d1%83%d1%81%d0%bd%d0%b0-%d0%bd%d0%be%d0%b2%d0%b8-%d1%81%d0%bd%d0%b8%d0%bc%d0%ba%d0%b8-%d0%bd%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b8%d1%82%d0%b5-%d0%bc/", "text": "ГД “Национална полиция“ продължава издирването на молдовските граждани, избягали от затворническо общежитие в Стара Загора – Василе Морару (25 г.) и Александр Хаджи (31 г.). Това съобщиха от пресцентъра на МВР. Двамата са изтърпявали наказание за престъпление, извършено на територията на България. Василе Морару е с ръст 176 см, нормално телосложение, пъстри очи, бяло лице, светла коса и правилен нос. В момента на бягството си е бил с къси панталони, бял потник и сини маратонки. Александр Хаджи е с ръст от 173 см, нормално телосложение, кестенява коса, бяло овално лице, кафяви очи и правилен нос. Има белег от срязване под долната устна. Бил е облечен с къси панталони и черна тениска. Двамата мъже са обявени за общодържавно издирване. Умоляват се гражданите, които имат информация за тях, да сигнализират на тел. 112 или в най-близкото управление на МВР. Анонимността им е гарантирана.", "date": "2019.08.27", "title": " МВР пусна нови снимки на издирваните молдовци"}
{"url": "https://trud.bg/21-%d0%b7%d0%b0%d1%80%d0%b0%d0%b7%d0%b5%d0%bd%d0%b8-%d1%81%d1%8a%d1%81-%d0%b7%d0%b0%d0%bf%d0%b0%d0%b4%d0%bd%d0%be%d0%bd%d0%b8%d0%bb%d1%81%d0%ba%d0%b0-%d1%82%d1%80%d0%b5%d1%81%d0%ba%d0%b0-%d0%b2-%d1%80/", "text": "21 са официално регистрираните случаи на заразени с вируса на западнонилска треска в района на Ксанти, съобщава „Ксанти Неа“. По данни на гръцката медия 13 от тези 21 случая засягат пациенти със смущения в централната нервна система, а местни хора твърдят, че двама души са били убити от вируса. Според изданието най-много случаи са регистрирани в Община Топирос – осем, следвани от Община Абдера със седем случая и Община Ксанти с шест. Гражданите трябва да предприемат предпазни мерки, призова Атинската медицинска асоциация. В същото време вирусът се е разпространил и в други райони на Тракия, а присъствието му в Кавала е особено забележимо, пише още „Ксанти Неа“, като допълва, че в Комотини има три случая, един е регистриран в Еврос, като общият брой на вирусни случаи в Тракия е 25. В Кавала общо 22 души са заразени с вируса досега, като повечето са в общината Нестос.", "date": "2019.08.27", "title": " 21 заразени със западнонилска треска в района на Ксанти"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d0%bd-%d0%b2-%d0%b1%d0%b5%d0%bb%d0%b3%d0%b8%d1%8f-%d0%bc%d0%b8%d0%ba%d1%80%d0%be%d0%b1%d1%83%d1%81-%d1%81%d0%b5-%d0%bf%d0%be%d1%8f%d0%b2%d0%b8-%d0%b2-%d1%88/", "text": "Микробус, откраднат в Блегия и обявен за издирване, изненадващо се появи в Шумен. Возилото „Фолксваген Транспортер“ било засечено в сектор „Пътна полиция“ в понеделник. Мъж го докарал и представил за регистрация. Специалистите бързо установили, че същият е обявен за издирване от Кралство Белгия, съобщават от пресцентъра на ОДМВР-Шумен. По случая е образувана преписка. Притежателят не подозирал, че колата се издирва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Издирван в Белгия микробус се появи в Шумен"}
{"url": "https://trud.bg/%d0%bc%d0%be%d1%81%d0%b2-%d0%b4%d0%b0%d0%b2%d0%b0-300-%d0%bc%d0%bb%d0%bd-%d0%bb%d0%b2-%d0%b7%d0%b0-%d1%80%d0%b5%d0%ba%d1%83%d0%bb%d1%82%d0%b8%d0%b2%d0%b0%d1%86%d0%b8%d1%8f-%d0%bd%d0%b0-%d0%b7%d0%b0/", "text": "Министерство на околната среда и водите подпомага общините в изпълнение на задълженията им за закриване и рекултивация на старите общински депа, които не отговарят на нрмативните изисквания, както и за изграждане на нови регионални системи за управление на отпадъците. През последните пет години са изградени и въведени в експлоатация по-голямата част от 52-те нови регионални системи за управление на отпадъците, които отговарят на нормативните изисквания. Това даде възможност да се прекрати експлоатацията на неотговарящите на изискванията депа, съобщиха от пресцентъра на ведомството. МОСВ поетапно осигурява необходимите средства за изпълнение на проектите за рекултивация. До момента са отпуснати над 100 млн. лв. от Оперативна програма „Околна среда 2007-2013 г.“ и Предприятието за управление на дейностите по опазване на околната среда (ПУДООС), с които е осигурена рекултивацията на част от депата. В допълнение на тези средства за 2019 г. за рекултивация чрез ПУДООС от държавния бюджет са осигурени 70 млн. лв. С цел осигуряване на целия финансов ресурс за всички депа през 2019 г. беше направена промяна в Оперативна програма „Околна среда 2014-2020 г.“, с която се осигуряват допълнително 120 млн. лв., с които ще бъдат финансирани и останалите депа, чиято техническа рекултивация трябва да приключи през 2020 г. Приоритетни за финансиране са всички общински депа, които не отговарят на нормативните изисквания и са част от списък на общински депа, включени в наказателната процедура на Европейския съюз, които подлежат на закриване и рекултивация. Общият брой на тези депа за България е малко над 110. Към настоящия момент е изпълнена рекултивацията на някои от тях, като само в рамките на 2019 г. до настоящия момент са финансирани 31 закрити общински депа. Процесът на закриване на съществуващи депа за отпадъци включва изпълнението на два процеса: техническа и биологична рекултивация. Изпълнението на техническата рекултивация е съобразено с нормативните изисквания на националното законодателство. Техническата рекултивация на съществуващи депа за отпадъци представлява система за повърхностно запечатване на депото. Проектните решения за извършване на техническата рекултивация при закриване на депата са разнообразни, като минималните изисквания са изграждане на газоотвеждаща система и полагане на горен изолационен пласт от земни маси или бентонитови хидроизолации в комбинация с минералния запечатващ пласт. Горният изолиращ екран трябва да е така проектиран и изпълнен, че да изключва емисията на вредни вещества към компонентите на околната среда; да предотвратява инфилтрацията на атмосферни води през тялото на депото и да създава условия за безопасно отделяне на газовете от него. След изпълнението на техническата рекултивация се изпълнява и биологична и тя включва комплекс от агротехнически и агрохимически мероприятия за създаване на условия за затревяване, засаждане на храстова растителност и залесяване, в зависимост от бъдещото използване на депото. МОСВ предоставя финансиране за закриване и рекултивация само на регламентирани общински депа. Проектите се изготвят от общините, на чиято територия са закритите сметища. Колкото по-кратък е срокът от момента на закриване на депото до физическото изпълнение на рекултивация, толкова по-малка е вероятността да се увеличи обемът на натрупани отпадъци поради нерегламентирано изхвърляне. Отговорност на общините е да контролират и да не позволяват да се натрупват допълнителни количества отпадък във вече закритото депо, тъй като те са собственици на имота и те са оператори на депото по време на експлоатацията му.", "date": "2019.08.27", "title": " МОСВ дава 300 млн. лв. за рекултивация на закритите общински депа"}
{"url": "https://trud.bg/%d0%bc%d1%8a%d1%80%d1%82%d0%b2%d0%be-%d0%b2%d1%8a%d0%bb%d0%bd%d0%b5%d0%bd%d0%b8%d0%b5-%d0%b2%d1%80%d1%8a%d1%85%d0%bb%d0%b5%d1%82%d1%8f-%d0%bf%d0%bb%d0%b0%d0%b6%d0%be%d0%b2%d0%b5%d1%82%d0%b5-%d1%84/", "text": "Мъртво вълнение има от четири дни на Бургаския плаж. Флагът е червен и предотвратихме много инциденти, защото хората се лъжат, че времето е горещо и на повърхността не се виждат гребени на вълни. Влизат да се къпят, отдолу обаче дебнат подводни ями. Това съобщи пред „Труд“ старшият спасител Петър Русев от плажа на Бургас. Във вторник стражите са спасили давещи се майка и дете. В неделя мъж започнал да вика за помощ в района на моста и също бил изваден невредим от спасителите. Две деца – от Омуртаг и Търговище са се изгубили и ги търсили дори с жандармерия по ивицата, но ги открили в района на Северния плаж. От началото на септември постовете на плажа ще намалеят с четири. От 15-ти септември спасителите ще бъдат редуцирани още и към края на месеца ще останат само обходни двойки по ивицата. Мъртвото вълнение се появява по принцип в началото на август, но от две-три години то е постоянно явление заради климатичните промени. През юли и август връхлиташе непрекъснато и изправяше „на нокти“ туристи и спасители. Попаднал в лапите му, и най-добрият плувец може да се паникьоса. Правилото е за излизане от него е да се плува успоредно на брега, а не фронтално срещу него. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Мъртво вълнение връхлетя плажовете, флагът е червен\t"}
{"url": "https://trud.bg/%d0%b8%d0%b7%d0%bf%d0%bb%d0%b0%d1%89%d0%b0%d1%82-%d0%bb%d0%b8-%d1%81%d0%b5-%d0%b2%d0%b0%d1%83%d1%87%d0%b5%d1%80%d0%b8%d1%82%d0%b5-%d0%b7%d0%b0-%d1%85%d1%80%d0%b0%d0%bd%d0%b0-%d0%bf%d1%80%d0%b8-%d0%bf/", "text": "В ъпрос: Уважаеми д-р Капитанов, Следва ли при прекратяване на трудовото правоотношение да се изплатят по някаква форма на работника или служителя ваучерите за храна, за времето отработено от работника или служителя. Г. Костадинова, гр. Шумен Отговор:  Предоставените на работниците и служителите средства за храна от работодателя под формата на ваучери за храна, не са елемент от трудовото им възнаграждение и следователно не влизат в основата за изчисляване на обезщетенията при прекратяване на трудовото правоотношение. В чл. 294, т. 1 от КТ е регламентирано, че в рамките на социално-битовото и културно обслужване в предприятието, работодателят може самостоятелно или съвместно с други органи и организации да осигурява на работниците и служителите организирано хранене съобразно рационалните норми и специфичните условия на труд, като тук се включва и възможността работодателят да предоставя ваучери за храна.  Съгласно чл. 2, ал. 1 от Наредба ? 7 от 9.07.2003 г. за условията и реда за издаване и отнемане на разрешение за извършване на дейност като оператор на ваучери за храна и осъществяване дейност като оператор, работодателите, чрез ваучерите за храна, предоставят на лица, работещи по трудови правоотношения и по договори за управление, средства за храна отделно от възнаграждението им. В ал. 2 на чл. 2 от посочената наредба е определено, че предоставяните ваучери за храна са средство за замяна, посредством което ползвателите получават храна и хранителни продукти срещу номиналната стойност на ваучерите в ресторанти, заведения за бързо обслужване, както и в обекти за търговия с храни, включително магазини за хранителни стоки, супермаркети, хипермаркети и др., осъществяващи дейност в съответствие с изискванията на Закона за храните. Следователно не е възможно изплащане на средства (номиналната стойност на ваучера), а се използва тяхната равностойност в храна/хранителни продукти. Д-р Тодор Капитанов, юрист, Национален секретар на КНСБ, консултант и специалист по публични лекции в областта на трудовите и социални въпроси, комуникациите и публичния сектор АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Изплащат ли се ваучерите за храна при прекратяване на работа?"}
{"url": "https://trud.bg/%d0%bd%d0%b0%d0%b4-900-%d1%81%d1%82%d0%be%d0%bf%d0%b0%d0%bd%d0%b8-%d0%be%d1%82-%d1%88%d1%83%d0%bc%d0%b5%d0%bd%d1%81%d0%ba%d0%be-%d0%bf%d0%be%d0%bb%d1%83%d1%87%d0%b0%d0%b2%d0%b0%d1%82-%d0%bf%d0%be-300/", "text": "Общо 917 стопани от Шуменско, отглеждали прасета в 20-километровата зона около големи ферми, които ги ликвидираха, ще получат по 300 лв. за дезинфекция. Това бе оповестено на заседание на областната епизоотична комисия във вторник. В региона превантивно от кочините във фризера посред лято попаднаха 1 686 прасета. Изплащането на средствата започва след 1 септември. В община Шумен ще бъдат подпомогнати 238 лични стопанства, в община Велики Преслав – 188, в Смядово – 194, в Каспичан- 134, в Никола Козлево- 77, в Нови пазар- 43, в община Каолиново – 26, в община Върбица- 10 и в община Хитрино-7 стопанства.  Всички стопани са подписали декларации, че няма да отглеждат свине в следващите 12 месеца. След този срок, ако те искат да възстановят стопанствата си, ще трябва да се съобразят с новите изисквания. В лично стопанство ще могат да се отглеждат до 3 прасета само за угояване, без майки и нерези. Животните от тези малки стопанства няма да могат да се местят на друго място. Само при спазване на тези условия стопанството ще може да бъде регистрирано. Епизоотичната комисия реши да се удължи до 8 октомври забраната за добив на дървесина от местността „Елешница“ в община Върбица, където бе констатиран случай на АЧС при диво прасе. Извозването на складираните дърва е разрешено. В Шуменско няма случай на чума по домашни прасета, непрекъснато се вземат проби за изследвания. Последно са изпратени 8 проби от отстреляни диви свине и 5 от свиневъдни комплекси, като се очакват резултатите.", "date": "2019.08.27", "title": " Над 900 стопани от Шуменско получават по 300 лв."}
{"url": "https://trud.bg/%d1%87%d1%83%d0%b4%d0%be%d1%82%d0%b2%d0%be%d1%80%d0%bd%d0%b0-%d0%b8%d0%ba%d0%be%d0%bd%d0%b0-%d0%bd%d0%b0-xiii-%d0%b2%d0%b5%d0%ba-%d1%89%d0%b5-%d0%b1%d1%8a%d0%b4%d0%b5-%d0%b8%d0%b7%d0%bb%d0%be%d0%b6/", "text": "Чудотворна икона на света Богородица от XIII век от храм в Несебър ще бъде изложена за поклонение в храм „Св. св. Кирил и Методий“ в Приморско навръх християнския празник Рождеството на света Богородица. Освен тази светиня местните ще могат да се поклонят и пред чудотворната икона на свети Йоан Богослов от Карнобат и пред мощите на свети Теодор Тирон и свети Тодор Стратилат. Иконата на света Богородица от Несебър датира от XIII век. Тя е една от най-старите чудотворни икони у нас. Безбройни са чудесата, които са ставали пред нейния лик. Според предание от уста на уста, иконата е намерена преди два века, закачена на най-старото дърво в Несебър. Сваляли я за поклонение в черквите и после пак я окачвали на дървото. Една нощ, обаче, местна девица сънувала Богородица, която й казва, че иска постоянен дом, на мястото на дървото. Именно на това място днес се намира църквата „Св. Успение Богородично“. Легендата разказва още, че парите, с които била съградена църквата, били намерени в корените на дървото, под формата на злато. Богородица сякаш сама платила дома си, но за благодарност към хората, които чули молбата й, на това място започнали да се случват чудодейни неща: болни се изцерявали, жени зачевали… Така славата на църквата, дървото и иконата започнала да се разпространява из цяла България. Чудотворната икона на свети Йоан Богослов датира от 1843 г. В годините на османското робство, когато  турците изпепеляват храма в Карнобат, тя останала непокътната. До момента иконата не е напускала своя дом в Карнобат. Сега за първи път излиза извън храма, за да се покаже на хората в Приморско. Своите молитви за  здраве и благоденствие, както и за просперитета на Приморско жители и гости на морския град ще могат да отправят пред гостуващите чудотворни икони и частици от мощите на свети Теодор Тирон и свети Тодор Стратилат на 8 септември от 9 до 17 часа в храм „Св. св. Kирил и Методий“. Света божествената литургия ще бъде отслужена същия ден от негово преосвещенство Агатополски епископ Йеротей – викарий на Сливенския митрополит Йоаникий, в съслужения със свещеници от сливенската епархия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Чудотворна икона на XIII век ще бъде изложена за поклонение в Приморско\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b8-%d0%b5%d1%80%d0%b4%d0%be%d0%b3%d0%b0%d0%bd-%d1%80%d0%b0%d0%b7%d0%b3%d0%bb%d0%b5%d0%b4%d0%b0%d1%85%d0%b0-%d0%bd%d0%b0%d0%b9-%d0%bd%d0%be%d0%b2%d0%b8%d1%8f-%d1%80/", "text": "Президентите на Русия и Турция Владимир Путин и Реджеп Таийп Ердоган огледаха най-новия руски изтребител Су-57, който е представен на авиоизложението МАКС-2019, съобщава ТАСС. Държавните глави се качиха до кабината на самолета и я разгледаха. След това към президентите се присъединиха министрите на отбраната на Русия и Турция Сергей Шойгу и Хулуси Акар и всички заедно продължиха обсъждането на видяното. По-рано двамата президенти откриха МАКС-2019. „Радвам се да приветствам участниците и гостите на Международното авио-космическо изложение. И преди всичко, нашият скъп приятел, президентът на Турската Република Реджеп Таийп Ердоган“, заяви руският лидер. „Сред иновациите на МАКС тази година, които ще бъдат интересни на специалистите и зрителите са актуалните и перспективните разработки за безпилотни системи, за малка и делова авиация, както и такива пробивни проекти в сферата на гражданската авиация, като магистралният самолет МС-21 и вертолетите Ми-38 и Ка-62“, отбеляза Путин. „С мотото „Бъдещето е в небето“ Турция направи пробив в областта на авиацията през последния период“, каза Ердоган, позовавайки се на известния цитат на основателя на републиката Мустафа Кемал Ататюрк. Той каза, че износът на отбрана и авиация на Турция е достигнал 2,5 милиарда долара през 2018 г. Подчертавайки, че МАКС 2019 е сред водещите изложения в света в своята област, Ердоган спомена Международния панаир на отбранителната индустрия (IDEF’19), който се провежда за 14-ти път, като видно събитие в Турция. Ердоган покани Путин и руските хора на “Технофест“, най-големият фестивал в аерокосмическото и технологичното пространство в Турция, който ще се проведе между 17 и 22 септември на летище Истанбул с очакване за милион присъстващи. Той също така отбеляза, че новооткритото летище ще обслужва 200 милиона пътници, когато всички фази приключат.", "date": "2019.08.27", "title": " Путин и Ердоган разгледаха най-новия руски изтребител Су-57 (ВИДЕО)"}
{"url": "https://trud.bg/%d1%88%d1%83%d0%bc%d0%bb%d0%b0-%d1%81%d1%8a%d0%b1%d0%b8%d1%80%d0%b0-%d0%b2-%d1%88%d1%83%d0%bc%d0%b5%d0%bd-%d1%82%d0%b0%d0%bd%d1%86%d1%8c%d0%be%d1%80%d0%b8-%d0%be%d1%82-4-%d0%b4%d1%8a%d1%80%d0%b6/", "text": "Почитатели и пазители на фолклора от четири държави се събират за първото издание на международния фестивал „Шумла“ в Шумен. На 6 и 7 септември градът ще приема освен наши изпълнители и виртуози от Гърция, Румъния и Северна Македония. Фестивалът ще се проведе на Шуменското плато над града. И в двата дни гостите ще могат да наблюдават занаятчии, които ще демонстрират майсторството си пред очите им. Тъкач от Враца пристига със стана си, ще гостува и сириец, специалист по художествена обработка на кожи, издаде Албена Стоянова, шеф на шуменската занаятчийска камара. Тя пък ще извади своята лична колекция от автентични носии на повече от век, за да я видят повече ценители. Надпяването и надиграването в първия ден стартира с изяви на 35 пенсионерски клуба. Вечерта публиката ще се наслади на нестинарски танц в изпълнение на Жулиета и Румен Иванови от Разград. Във втория ден гостува ансамбъл „Пирин“-Благоевград. Идеята на фестивала е два дни участници и публика да не свалят носиите и усмивките от лицата си, каза хореографът Красимир Савов, който е от организаторите на феста. „Шумла“ ще се провежда на всяка нечетна година, планират от Община Шумен.", "date": "2019.08.27", "title": " „Шумла“ събира в Шумен танцьори от 4 държави"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%81%d0%be%d1%84%d0%b8%d1%8f-%d0%b5-%d0%b6%d0%b8%d0%b2-%d0%b8-%d0%b0%d0%ba%d1%82%d0%b8%d0%b2%d0%b5%d0%bd-%d0%b3%d1%80%d0%b0%d0%b4-%d0%b7/", "text": "София е жив и активен град, където хората обичат да спортуват, и нашата задача е да осигуряваме условия за това, както и да подкрепяме и организираме събития, свързани с активния начин на живот и да продължим да изграждаме спортна инфраструктура. Това каза кметът на София Йорданка Фандъкова на пресконференция за програмата и приоритетите на Фондация „София – европейска столица на спорта“ през 2020 г. По думите й София беше избрана за европейска столица на спорта, след като успешно проведе всички събития през 2018 г. и това е голямо признание за града.  През четирите години, откакто работи фондация „София – европейска столица на спорта“, са проведени близо 600 събития, уточни столичният кмет. Това е факт с много сериозната работа на фондацията. Освен многото събития, които са насочени към привличане и стимулиране на всички, но особено на децата – наш приоритет, имаме все по-активен спортен живот в града. Само в проведената тази година програма „Ваканция“ за една седмица се включиха около 1400 деца, заяви Фандъкова. Тя уточни, че за нея детският и ученическият спорт са много важна задача, защото тогава се възпитава интересът към спорта и активния начин на живот. „За 10 години ще завършим изграждането на 20 нови физкултурни салона и училищни спортни зали. В детските градини, които построихме, имаме 78 нови физкултурни салона и 15 плувни басейна. Друг приоритет за активен и масов спорт е изграждането на стрийт фитнесите, които са особено атрактивни за всички хора. В София ще има над 60 такива и около 30 игрища на открито със свободен достъп до тях“, заяви кметът на София. Тя обяви и новите идеи за града, които включват завършване на проектирането на 6 нови спортни зали и подготвянето на проекти за още 5 спортни зали в партньорства. „Публично-частното партньорство е много перспективно, за да увеличаваме местата за спорт в целия град. Очаквам да нараства броят на събитията, тази година те са около 200 само в София“, каза още Фандъкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Фандъкова: София е жив и активен град, задачата ни е да осигуряваме условия за спорт"}
{"url": "https://trud.bg/%d0%b1%d0%b0%d0%bb%d1%8a%d0%ba%d0%be%d0%b2-%d0%bd%d0%b0%d1%80%d1%83%d1%88%d0%b8-%d0%bf%d1%80%d0%b8%d0%bd%d1%86%d0%b8%d0%bf-%d0%b8%d0%b7%d0%b2%d0%b8%d0%ba%d0%b0-%d0%b1%d0%be%d0%b4%d1%83%d1%80%d0%be/", "text": "Николай Бодуров е зачеркнат за ЦСКА, но ще бъде национал на България за мачовете с Англия (европейска квалификация) и Ейре (контрола). „ Наясно съм, че наруших правилото, което сам поставих – коментира селекционерът Красимир Балъков. – Казах, че ще разчитам само на футболисти, които играят редовно в клубовете си. Считам обаче, че с огромния си опит и влияние в съблекалнята Бодуров е незаменима част от националния отбор. Решението за него е мое и нося цялата отговорност за него.“ Бодуров се превърна в ябълка на раздора в ЦСКА през последните седмици. Люпко Петрович, треньор на „червените“, го извади от отбора заедно с Рубен Пинто и го прати да тренира с резервите. Причината е, че защитникът не се държал като капитан на ЦСКА и си тръгвал първи от тренировка. Дори когато собственикът Гриша Ганчев настоявал да остане. След 1:1 срещу „Дунав“ в неделя Петрович каза, че ако зависи само от него, Бодуров и Пинто никога повече няма да играят за ЦСКА. Балъков зачеркна от състава вратаря Николай Михайлов. Доскорошният национал още няма мач за „Левски“ през сезона. Заради нелепа контузи в подготовката синът на президента на футболната централа Борислав Михайлов загуби титулярния пост за сметка на черногореца Милан Миятович. За двата мача Балъков извика трима вратари – Пламен Илиев („Лудоорец“), Мартин Луков („Локомотив“-Пд) и Христо Иванов („Етър“). В състава се завръща и бразилецът с български паспорт Марселиньо от „Лудогорец“. Неговият звезден миг бе победният гол при 1:0 над Португалия в контрола, малко преди Кристиано Роналдо и компания да станат шампиони на Евро 2016. В групата е и още един бразилец от Разград – Вандерсон.", "date": "2019.08.27", "title": " Балъков наруши принцип – извика Бодуров"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%bf%d0%be%d0%bb%d1%83%d1%87%d0%b8-%d0%be%d1%82-%d1%80%d1%83%d1%81%d0%b8%d1%8f-%d0%b2%d1%82%d0%be%d1%80%d0%b0%d1%82%d0%b0-%d0%b1%d0%b0%d1%82%d0%b0%d1%80%d0%b5/", "text": "Турция стартира получаването на втората батарея системи за противовъздушна отбрана, произведени от Русия, С-400. Руски транспортен самолет, превозващ части за системата, е кацнал на летище Мюртед в Анкара, пише  . През юли турското министерство на отбраната съобщи, че първата партида руски компоненти на системата за противоракетна отбрана С-400 е доставена, изцяло в съответствие с договора, подписан между двете страни през 2017 г.", "date": "2019.08.27", "title": " Турция получи от Русия втората батарея С-400 (ВИДЕО)"}
{"url": "https://trud.bg/37-%d0%b3%d0%be%d0%b4%d0%b8%d1%88%d0%b5%d0%bd-%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b7%d0%b0%d0%ba%d0%bb%d0%b0%d0%bd-%d0%bd%d0%b0-%d0%be%d1%81%d1%82%d1%80%d0%be%d0%b2-%d1%80%d0%be%d0%b4/", "text": "37-годишен българин е починал снощи, прободен с нож при скандал в таверна на остров Родос. Жертвата е българският емигрант Росен Георгиев Тодоров, заселил се преди 10 години на острова. Според полицията, инцидентът е станал между 53-годишен гръцки гражданин, 52-годишен украинец, 38-годишен поляк и 37-годишния българин в село Ниохори на остров Родос. Компанията от четиримата мъже, според информация на свидетели се събрала традиционно на вечерен запой. В някакъв момент обаче бирите свършили. Украинецът започнал да чука на вратата на магазина, искал да нахлуе за напитки. Българинът се опитал да му попречи да счупи вратата. Между четиримата мъже възникнала ожесточена схватка. Тогава украинец намушкал българина с нож и го убил. Полякът, който бил приятел на българина, получил също много удари от 53-годишния грък, но успял да избяга на улица „Грива“, където се скрил. Гъркът тръгнал да го гони, но е хванат от патрулиращите в района полицаи. Открити и конфискувани са две импровизирани бухалки, както и сгъваем джобен нож, притежаван и използван от гърка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Украинец наръга и уби българин за една бира\t"}
{"url": "https://trud.bg/%d0%b5%d0%bd%d0%b5%d1%80%d0%b3%d0%be-%d0%bf%d1%80%d0%be-%d0%bc%d0%be%d0%b4%d0%b5%d1%80%d0%bd%d0%b8%d0%b7%d0%b8%d1%80%d0%b0-%d0%ba%d0%bb%d1%8e%d1%87%d0%be%d0%b2%d0%b8-%d0%b5%d0%bb%d0%b5%d0%ba%d1%82/", "text": "Електроразпределение Север инвестира 85 хиляди лева в модернизация на оборудването в подстанциите „Абритус“ и „Тетово“, и възлова станция „Разград“ в областния град. Обновените съоръжения ще повишат сигурността и качество-то на електрозахранването на близо 32 000 домакинства и фирми в Разград и близките населени места.  В подстанция Абритус е извършена подмяна на прекъсвач 110 kV на силов тран-сформатор с нов съвременен елегазов. Във възлова станция Разград са монти-рани нови релейни защити и вторичната комутация на изводи средно напреже-ние. В подстанция Тетово са сменени токоизправител и акумулаторна батерия. Инсталираното съвременно оборудване осигурява значително по-висока чувст-вителност и бързодействие и гарантира безаварийна работа на съоръженията.  Подстанциите и възловите станции имат стратегическо значение за надеждното функциониране на електроразпределителната мрежа. Подстанциите трансфор-мират напрежението от високо към средно напрежение. Възловите станции раз-пределят електрическата енергия по електропроводите. Съвременното оборуд-ване позволява прехвърляне и преразпределяне на електрическите товари – при изключване на един от електропроводите, другите се използват за алтернативно захранване, което предотвратява неудобството на клиентите от изключване.  Електроразпределение Север е част от групата ЕНЕРГО-ПРО Варна. Дружест-вото управлява и поддържа електроразпределителна мрежа с обща дължина от 42 626 км. на територия от близо 30 000 кв. км и обхваща 9 административни области в Североизточна България – Варна, Велико Търново, Габрово, Добрич, Разград, Русе, Силистра, Търговище и Шумен.", "date": "2019.08.27", "title": " Енерго-про модернизира ключови електроразпределителни съоръжения в Разград"}
{"url": "https://trud.bg/%d1%85%d0%b8%d1%80%d1%83%d1%80%d0%b3-%d0%bc%d0%be%d0%b4%d0%b8%d1%84%d0%b8%d1%86%d0%b8%d1%80%d0%b0%d0%bd%d0%b8-%d1%81%d0%b2%d0%b8%d0%bd%d1%81%d0%ba%d0%b8-%d1%81%d1%8a%d1%80%d1%86%d0%b0-%d0%bc%d0%be/", "text": "Модифицирани свински сърца могат да бъдат трансплантирани на хора само след няколко години, казва хирургът, извършил първата успешна трансплантация преди 40 години във Великобритания, предава  Говорейки по повод 40-годишнината от революционната си хирургия, сър Терънс Инглиш каза, че бившият му асистент от 1979 г. ще се опита да замени човешки със свински бъбрек по-късно тази година. Експертите смятат, че това може да положи основите за по-сложни трансплантации на животински органи в човешкото тяло в процес, наречен ксенотрансплантация. “Ако резултатът от трансплантация на бъбрек от прасе на човешко същество бъде задоволителен, много вероятно е само след няколко години да можем да направим същото със сърцето”, каза 87-годишният англичанин пред Съндей телеграф. “Ако това “работи” с бъбреците, ще “сработи” и със сърцето… Това щ промени всичко, що се отнася до трансплантациите”, обясни той. Свинското сърце има много подобна анатомия с човешкото сърце, така че се използва като модел за разработване на нови лечения. Сърдечните заболявания в момента се считат за глобален проблем, прераснал в пандемия, засягаща най-малко 26 милиона души по света. Учените се надяват, че използването на свински сърца би могло да допринесе за разработването на революционен метод за човечеството за справяне със сърдечно-съдовите заболявания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Хирург: Модифицирани свински сърца могат да бъдат трансплантирани на хора след няколко години"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b4%d0%b0%d0%b2%d0%b0-%d1%80%d0%b5%d1%81%d1%82%d0%b0%d1%80%d1%82-%d0%bd%d0%b0-%d0%ba%d0%be%d0%bb%d0%b5%d0%b6%d0%b0/", "text": "Премиерът Бойко Борисов ще даде официален рестарт на ремотните дейности на стадиона на „Ботев“ (Пловдив). Ръководството на „жълто-черните“ организира специална церемония, на която ще присъстват още областният управител Здравко Димитров и кметът на града Иван Тотев. „Дългоочакваният от всички нас момент настъпи – се казва в съобщението. – Ръководството кани всички привърженици на клуба на събитието“.  Още преди два дни пристигнаха кранове и строителна техника на „Колежа“, като ремонтите ще започнат от Трибуна Север. Съоръжението трябва да е готово до 18 месеца. Снимка: plovdivderby.com", "date": "2019.08.27", "title": " Бойко Борисов дава рестарт на „Колежа“"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b8-%d0%b2%d0%b7%d0%b5%d1%85%d0%b0-%d1%81%d0%bd%d0%b0%d1%80%d1%8f%d0%b4%d0%b0-%d0%be%d1%82%d0%ba%d1%80%d0%b8%d1%82-%d0%ba%d1%80%d0%b0%d0%b9-%d0%b0%d0%b2%d1%82%d0%be/", "text": "Специализиран екип от военно формирование 28 610 – Горна баня от състава на Сухопътните войски, беше задействан за обезвреждане на боеприпаса,   в тревните площи срещу автогара „Юг“ в София, съобщиха от Министерство на отбраната. При първоначалния оглед е установено, че това е корозирал снаряд. Военнослужещите извършиха разузнаване и транспортиране на боеприпаса. Унищожаването на снаряда ще се извърши в обезопасен район извън населени места при спазване на мерките за безопасност. Ръководител на специализирания екип е старши лейтенант Александър Цветков. Военнослужещите действат на основание отправено искане от главния секретар на МВР и по разпореждане на заместник-командира на Сухопътните войски бригаден генерал Валери Цолов.", "date": "2019.08.27", "title": " Военни взеха снаряда, открит край Автогара Юг в София\t"}
{"url": "https://trud.bg/%d1%81%d0%bb%d0%b8%d0%b2%d0%b5%d0%bd-%d0%b8-%d1%8f%d0%bc%d0%b1%d0%be%d0%bb-%d1%89%d0%b5-%d0%b1%d1%8a%d0%b4%d0%b0%d1%82-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b5%d0%bd%d0%b8-%d0%ba%d0%b0/", "text": "Сливен и Ямбол ще бъдат представени като обща дестинация за инвестиции на международна среща в началото на септември, съобщи кметът на Сливен Стефан Радев.  В срещата ще участват представители на местното управление и на бизнеса от полския град Бидгошч и сръбския Ниш. Целта е общината в Сливен да подпише договори за сътрудничество с тях.  По време на форума за първи път официално ще бъде представен новият каталог „Инвестиционна дестинация Сливен и Ямбол“. В подготовката на изданието е залегнала иновативната идея на двата съседни областни града те да формират общ регион за привличането на предприемачески интерес. „Като под „регион“  трябва да се разбират населените места, от които се стига до Сливен или до Ямбол за не повече от 45 минути. Включват се общините Нова Загора, Елхово, Тунджа “, обясни кметът. Проектът е първи по рода си в страната.  Освен предстоящата презентация на международната среща в Града под Сините камъни, се очаква да има и презентация в Ямбол. „Много се надявам да сме заедно и на двете събития. В тези отношения трябва да внимаваме да търсим баланса, за да не почувства някой, че единият град е по-важен от другия. Трябва да вървим заедно напред, за да имаме успех“, допълни кметът Радев. Идеята за формирането на обща инвестиционна дестинация възникна преди повече от година.  На територията на страната няма съседни областни градове, които да се намират на толкова малко разстояние един от друг, изминава се за 20-30 минути с автомобил. Част от жителите на единия работят в другия град и обратно. Между градовете се намира голям общински терен, който заедно с бившето селскостопанско летище е изключително подходящ за създаването на индустриална зона.", "date": "2019.08.27", "title": " Сливен и Ямбол ще бъдат представени като обща дестинация за инвестиции"}
{"url": "https://trud.bg/%d1%81%d0%bb%d0%b0%d0%b2%d0%b5%d0%bd%d0%b0-%d0%b2%d1%8a%d1%82%d0%be%d0%b2%d0%b0-%d0%bf%d0%b5%d1%80%d1%84%d0%b5%d0%ba%d1%82%d0%bd%d0%b0-%d0%bd%d0%b0-%d0%bf%d0%bb%d0%b0%d0%b6%d0%b0-%d1%81%d0%bd%d0%b8/", "text": "Мис България 2006 Славена Вътова публикува снимки в своя инстаграм профил, на които показва свръхстегнати форми, докато е на почивка със семейството си на плаж „Аргата“. Към една от снимките Вътова е написала: „Запечатвам един много красив ден на това вълшебно място!“ А това вълшебно място е плаж, на който почиват предимно богатите българи – в близост до Топола и в пределите на комплекс от затворен тип. На кадрите Славена носи златист бански от две половини, който чудесно кореспондира със златистия ѝ тен. По-наблюдателните коментатори с право отбелязват, че красавицата е изваяла доста мускулесто и стегнато тяло, макар че е родила две деца. Други пък посочват, че бюстът на Мис България 2006 сякаш е пораснал. Едно и сигурно – Славена Вътова изглежда перфектно и никой не може да конкурира тена ѝ и дългите бедра.", "date": "2019.08.27", "title": " Славена Вътова перфектна на плажа (СНИМКИ)"}
{"url": "https://trud.bg/%d1%82%d1%80%d0%b0%d0%ba%d0%b8-%d1%81%d0%bb%d0%b0%d0%b2%d1%8f%d0%bd%d0%b8-%d0%b8-%d0%bf%d1%80%d0%b0%d0%b1%d1%8a%d0%bb%d0%b3%d0%b0%d1%80%d0%b8-%d0%b2-%d0%b8%d0%b3%d1%80%d0%b8-%d0%bd%d0%b0-%d0%b2/", "text": "Не на отбори, а на племена ще бъдат разделени участниците в “Игри на волята: България”. Трите племена, формирали уникалната българска народност – траки, славяни и прабългари, ще бъдат представени със свои отличителни участници и в най-новото приключенско състезание. Това стана ясно на терен вчера, след “битката” с медии. Български журналисти се сблъскаха с част от изпитанията на участниците. Те преминаха през Номинационна битка, срещнаха се с консултанти на предаването, посетиха локациите на снимки и имаха възможността да наблюдават Битка за оцеляване. Знамената на трите племена, които зрителите ще виждат във всеки епизод на телевизионното състезание, издадоха неговата племенна структура. “Красивите славяни, силните прабългари и умните траки – така ги наричаме в предаването. Участниците минават през страхотни трансформации… Имаме такива, които след шоуто ще бъдат напълно различни, защото ще променят мисленето и възгледите си, което за нас е огромна победа. Освен това сме свидетели и на изпитания в редакторските екипи, защото редакторите ни са плътно с племената и живеят в същите условия като тях. Адски интересно е да наблюдаваме и тяхната амбиция отборите им да се справят добре, за да имат и те по–добър живот по време на снимките”, разкри Александър Недялков, продуцент в “Игри на волята: България”. Въпреки тежкия си график, водещата Александра Сърчаджиева дълго разговаря с медиите.Актрисата сподели, че не е очаквала да види толкова силни и мотивирани жени, които не само че не отстъпват на мъжете, но и доста често ги превъзхождат. “Никога няма да забравя първата ни Номинационна битка… След драматичния й край, и двамата участница плачеха – единият от радост, другият – от мъка. Още тогава разбрах, че предаването е специално и че щом още на петия ден ни обземат такива емоции, няма как да не е интересно докрая!”, сподели още Алекс.", "date": "2019.08.27", "title": " Траки, славяни и прабългари в „Игри на волята: България“.\t"}
{"url": "https://trud.bg/%d1%87%d0%bb%d0%b5%d0%bd%d0%be%d0%b2%d0%b5%d1%82%d0%b5-%d0%bd%d0%b0-%d1%81%d0%b8%d0%ba-%d0%b2-%d0%b1%d1%83%d1%80%d0%b3%d0%b0%d1%81-%d1%81-%d0%bf%d0%be-%d0%b2%d0%b8%d1%81%d0%be%d0%ba%d0%b8-%d0%b2%d1%8a/", "text": "Членовете на СИК в Бургас ще получат по-високи възнаграждения на местните избори, които са насрочени за 27-ми октомври. Тази година ще се заплаща допълнително дори на лицата, които са присъствали на обученията, както и на тези, които са участвали в подреждането на секцията и в предаването на изборните книжа на общинските избирателни комисии, съобщиха от ОИК – Бургас. Възнагражденията са – за председател – 100 лева, за заместник-председател/секретар – 90 лева, за член – 80 лева. За участие в обучението – допълнително възнаграждение в размер по 10 лева на всеки участвал в обучението.  За получаването на бюлетините и другите изборни книжа и материали, както и за подреждане на помещението за гласуване  – допълнително възнаграждение в размер по 15 лева на всеки участвал.  За предаването на протоколите на СИК/ПСИК и другите изборни книжа и материали в ОИК, съответно в общинската администрация, получават допълнително възнаграждение –  допълнително възнаграждение в размер на 25 лева за всяко лице. Членовете на СИК/ПСИК за деня преди изборния ден, за изборния ден и за следващия ден се осигуряват като лица, упражняващи трудова дейност на изборна длъжност. Осигурителните вноски по Кодекса за социално осигуряване и Закона за здравното осигуряване на членовете на СИК/ПСИК са за сметка на републиканския бюджет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Членовете на СИК в Бургас с по-високи възнаграждения\t"}
{"url": "https://trud.bg/%d0%ba%d0%be%d0%b3%d0%b0%d1%82%d0%be-%d0%b8%d0%b2%d0%b0%d0%bd-%d0%ba%d0%be%d1%81%d1%82%d0%be%d0%b2-%d0%b7%d0%b0%d0%bf%d0%be%d1%87%d0%bd%d0%b5-%d0%b4%d0%b0-%d0%bc%d0%b5%d0%bd%d1%82%d0%be%d1%80%d1%81/", "text": "Явно номинацията на Иван Гешев за главен прокурор е стреснала сериозно родното задкулисие, щом и самия Иван Костов изпълзя в ефира и то, както сам твърди, след тежко заболяване. За да каже на цялото общество кое е право и кое криво (обществото трябва да е просветено), а и още някои свои размисли по злободневни теми. Така между другото, в удобно предоставеното му без опоненти ефирно време в отдавна превзетата от олигархично – соросоидното задкулисие телевизия бТВ. Какво ни каза Иван Костов от телевизионния ефир. Каза ни, че НАП и прокуратурата били лоши – данъчните, защото го проверявали, а прокуратурата, защото вероятно щяла да го проверява. А той – Костов, бил толкова чист и спретнат, че чак му е обидно как лошата НАП му проверявала доходите. Защото Костов не е като другите български граждани, които данъчните могат да проверяват. Проверките срещу Костов били политически и ако недай си боже нещо бъде открито – някои друг скрит доход или неплатен данък, то това със сигурност е или поръчка или провокация. Заради наближаващите местни избори например. Какво се получава на практика. Ако българският гражданин Петко има данъчна ревизия и се окаже, че е спестил някой друг лев от данъци, никой няма да му предостави половин час ефирно време в национална телевизия, за да обяснява колко са лоши данъчните, но на гражданина Костов му се дава ефирно време. Да се жалва от данъчните и да им размахва пръст как точно трябва да постъпят, за да не „уронват“ повече престижа на институцията, а и да не загубят бъдещите съдебни дела в завладения от същото това олигархично задкулисие български съд. И ако първото ще ни вбеси – как си позволява да указва на данъчната администрация как трябва да решава, то последното може да мине за един добър и практичен съвет, защото Костов знае, че НАП ще загуби делата. Кой съдия от скандално известния и зависим „Съюз на съдиите в България“ ще осъди ментора си Костов – никой разбира се. Излиза, че което за нито един български гражданин не е позволено, е позволено на Иван Костов. Няма да се спираме на сълзливата драматургия, как скромните „спестявания“ на Костов от 400 хиляди лева, които той с упорит труд е управлявал и множил през годините, сега били оспорени от данъчните. С тях той, скромният инвеститор, си бил купил 500 декара земя в Добруджа да добива шистов газ. Преди много време Елена Костова също заяви, че няма пари за хляб и мляко и „разплака“ състрадателната българска душа. Нищо, че забрави за милионите в „Сапио“ и във фондация „Бъдеще за България“. Драмата на семейство Костови, тези бедни народни хора, и тогава и сега е толкова истинска. От интервюто разбрахме също, че всички, които говорили срещу прокуратурата, били считани за престъпници. Какво мракобесие в една иначе демократична държава. Парадокс, защото в нашата държава по-скоро всички обвинени в престъпления са считани за „жертви“ на системата и като такива обикалят от сутрин до вечер медиите да обясняват, че не са виновни. А иначе Костов, като основен рупор в говоренето срещу прокуратурата, бил против начина на функциониране и структурата на същата. Излиза, че менторът от Драгалевци е против Конституцията, защото функциите и структурата на прокуратурата са разписани в основния закон, приет от Велико народно събрание. Казано без заобикалки, никакво функциониране или структура не са му проблем на Костов. Проблем му е единствено евентуалното разследване на прокуратурата по данъчните му тегоби. И днес в телевизионното си интервю Костов превантивно размаха пръст на прокуратурата да си опича акъла, че ако му потърси отговорност – на него, създателя и ментора на ДСБ и „Да, България“, това щяло да бъде политически акт. А иначе Костов нямал нищо общо с политиката, бил просто един избирател. Като всички, само че не съвсем. И пак парадокс – хем си такъв, хем не съвсем. А какъв проблем имат обикновените хора с правата си, които прокуратурата уж била нарушавала, съвсем не стана ясно. И накрая за капак се оказва, че разграбването на държавата в периода на Прехода било просто един мит, който Костов бил развенчал в станалата според него бестселър книга „Свидетелства за Прехода“. Стига бе, без майтап. Значи родените през шейсетте и седемдесетте години на миналия век, които помним добре годините на Прехода, сме живели в паралелен и илюзорен свят. Чак сега ни просветна. Ами да – всичко е само един мит, и българската икономика не бе приватизирана и разграбена на безценица и буквално нарязана за скрап, и сега цъфти, а българският народ просперира. Мит е, че „Кремиковци“ и „БГА Балкан“ бяха продадени за смешни суми („Кремиковци“ за 1 лев) и после умишлено фалирани. Че „Нефтохим“ бе продаден много под стойността на активите в предприятието, а после Костов опрости и 170 млн. лева дългове към държавата, че монополистът на каолинова суровина „Каолин“ премина в ръцете на разградския „приватизатор“ Иво Прокопиев за жълти стотинки, а и те бяха платени с компенсаторни записи. Че от приватизираните по време на управлението на Костов стотици предприятия днес няма и спомен – всичките са превърнати в руини, а близките до него „приватизатори“ сега са мултимилионери, притежават медии и финансират политически партии. Те са днешните олигарси. Че в държавната хазна вместо очакваните 30 млрд. лева от приватизационни продажби постъпиха едва 2 млрд. и че икономическият министър от кабинета „Костов“ получи скромното прозвище „Мистър 10 процента“. Да, явно всичко това е било само един мит. Ще отворим очи и реалността ще е друга. Да, ама не, както казваше покойния вече журналист Петко Бочаров. Разграбването на българската икономика и бандитската приватизация са факт, който не може да бъде заличен с една книга, в която главния виновник за грабежа разказва своята скалъпена и изкривена история. Факт е и друго – до момента няма потърсена отговорност за бандитския Преход и явно точно това плаши най- много Костов и олигархичния кръг около него. И затова впрягат всички сили срещу номинирания за главен прокурор Иван Гешев. Защото Гешев показва ежедневно, че може да действа, а не само да говори. И проблемът не е във функционирането или структурата на прокуратурата или в номинацията на Гешев, проблемът е в това, че виновниците за бандитския Преход виждат как делата им могат да бъдат осветени и извадени от забвението. Затова на тях работеща прокуратура не им трябва.", "date": "2019.08.27", "title": " Когато Иван Костов започне да менторства от ефира на бТВ, всички трябва да си „водим записки“ – оракулът проговори, да живее оракулът"}
{"url": "https://trud.bg/%d0%b7%d0%b0%d0%bf%d0%b0%d0%bb%d0%b8-%d1%81%d0%b5-%d0%bb%d0%be%d0%ba%d0%be%d0%bc%d0%be%d1%82%d0%b8%d0%b2-%d0%bd%d0%b0-%d0%bf%d1%8a%d1%82%d0%bd%d0%b8%d1%87%d0%b5%d1%81%d0%ba%d0%b8-%d0%b2%d0%bb%d0%b0/", "text": "Запалил се е локомотив на пътнически влак Бургас-Сливен. Няма пострадали пътници, съобщи  . Композицията е на гара „Зимница“. От Сливен са изпратили друг локомотив, който да превози хората. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Запали се локомотив на пътнически влак Бургас-Сливен"}
{"url": "https://trud.bg/%d0%b4%d0%b5%d1%82%d0%b5-%d0%b2-%d1%82%d0%b5%d0%b6%d0%ba%d0%be-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5-%d0%b8%d0%bc%d0%b0-%d1%81%d1%8a%d0%bc%d0%bd%d0%b5%d0%bd%d0%b8%d1%8f-%d0%b7%d0%b0/", "text": "6-годишно момченце е в безсъзнание в реанимацията на търговищката болница с работна диагноза менингоенцефалит. Към момента тя е не е била потвърдена при лабораторните тестове на местно ниво и се чакат резултати от националната референтна лаборатория. Детето е прието по спешност на 22 август, след като получило гърч. Преди това имало червено гърло и висока температура, съобщиха от Регионалната здравна инспекция. Родителите, които са от Омуртаг, но живеят в Белгия, съобщили, че детето е тук за ваканцията. Преди влошаване на състоянието не е имало травми, следи от ухапвания от кърлежи или други, които да са евентуални причини за състоянието му. Имало и пълен имунизационен статус. За детето е викан консултант от Варна, който е потвърдил назначеното лечение и всички предприети мерки за малкия пациент в болницата. Към момента нямало промяна в състоянието на детето. Сред близките на детето и обкръжението му няма други със сходни симптоми или картина на заболяването. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Дете в тежко състояние, има съмнения за менингоенцефалит"}
{"url": "https://trud.bg/%d0%b9%d0%be%d1%81%d0%b8%d1%84-%d0%bc%d0%b8%d0%bb%d0%b0%d0%b4%d0%b8%d0%bd%d0%be%d0%b2-%d0%bd%d0%b5-%d0%b2%d1%8f%d1%80%d0%b2%d1%8f%d1%85-%d1%87%d0%b5-%d1%89%d0%b5-%d0%bf%d0%bb%d1%83%d0%b2%d0%b0%d0%bc/", "text": "Не вярвах, че ще плувам толкова бързо – заяви Йосиф Миладинов, бронзов медалист на 50 м бътерфлай от световното за юноши. – Отидох с амбиция да се класирам напред, а покрих норматив за олимиадата. И с треньора си казахме, че започваме да се готвим за игрите в Токио. 16-годишният пловдивчанин стана първият българин, който слезе под 52 сек на 100 м бътерфлай – 51,96 сек, което му донесе и сигурно участие на олимпиадата догодина. Той се класира 4-ти в дисциплината и призна, че последните 15 метра силите не са му стигнали. „Стартирах прекалено бързо, но за следващото голямо първенство ще си знам“, продължи той. От година Миладинов живее и тренира в Швейцария, а преди това 4 г. прекара в Германия. Преди големите състезания се подготвя и у нас.“ Можеш добре да се подготвиш и в България – казва още младият талант. – Но някои състезатели нямат психика. Иначе всичко зависи от теб и треньора ти.“ Йосиф допълни, че от германската система се е научил на издръжливост, а от швейцарската и българската – да работи върху детайлите. И допълни, че вече е имал предложение да се състезава за Германия, но го е отхвърлил. „Роден съм тук и искам да се състезавам за България“, категоричен е той. Следващият старт за Миладинов ще бъде европейското в Глазгоу през декември. „Плувам за себе си и не се сравнявам с никого“, казва още младият талант, който започва с футбол, но по-късно „синият“ спорт го грабва. Снимка sportsgallery.eu", "date": "2019.08.27", "title": " Йосиф Миладинов: Не вярвях, че ще плувам толкова бързо"}
{"url": "https://trud.bg/3304671-2/", "text": "Ивелина Илиева постигна най-големият си успех до момента на голям форум по джудо. Българската завърши пета в категория до 57 кг на световното в Токио, с което направи сериозна заявка за олимпийска квота. Досега тя имаше призови класирания от европейски първенства, но не и от мондиали. Българката в момента е 28-а в ранглистата, а с натрупаните 700 точки ще се изкачи поне до топ 15. Класацията ще бъде обновена след първенството.  Илиева стартира с 4 победи – над унгарката Хедвиг Каракаш, после се справи с Уилса Гомеш от Португалия, срази и силната корейка Жису Ким. А в четвъртфиналите надделя и над Нора Гякова (Косово), европейска шампионка и трета в световната ранглиста. В следващия кръг обаче нашето момиче загуби от бъдещата №1 в света Криста Дегучи (Канада), а за бронза падна с ипон от 21-годишната полякиня Юлия Ковалчук. Утре на татамито излиза най-голямата ни надежда за отличие Ивайло Иванов (81). В момента той е 8-и в олимпийската ранглиста и вече си гарантира участие в Токио 2020.", "date": "2019.08.27", "title": " Ивелина пета, посяга към квота в джудото"}
{"url": "https://trud.bg/%d0%b5%d0%b2%d1%80%d0%be%d0%bf%d1%80%d0%be%d0%b5%d0%ba%d1%82-%d1%81%d1%8a%d0%b1%d0%b8%d1%80%d0%b0-%d1%80%d1%83%d0%bc%d1%8a%d0%bd%d1%86%d0%b8-%d0%b3%d1%8a%d1%80%d1%86%d0%b8-%d0%b8-%d0%bc%d0%b0%d0%ba/", "text": "Проект „Гражданите за Европа“ ще бъде реализиран в Шумен в началото на септември, градът събира 105 участници от Браила, Ксанти и Струмица. Домакини и гости ще проведат дискусии за евроскептицизма и оптимизма, ще има среща между представители на общините партньори, споделяне на добри практики и обсъждане на бъдещо сътрудничество. Включени са и фолклорни групи, които ще участват в Международния фолклорен фестивал „Шумла“ и ще представят културното многообразие на Европа. Шумен ще бъде домакин и на Туристическо изложение, на което гостите ще популяризира мащабните културни събития и туристическия си ресурс. Целите на проекта са обединяване на гражданите, насърчаване на тяхната социална и междукултурна ангажираност, опознаване на културното многообразие и ценностите на ЕС, задълбочаване на контактите с побратимения град на Шумен – Браила и ползотворно сътрудничество с другите партньори. Събитията ще бъдат реализирани с 16 630 евро. Изпълнението на проекта ще се координира от отдел „Култура, младежки дейности и спорт“ в Община Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Европроект събира румънци, гърци и македонци в Шумен"}
{"url": "https://trud.bg/%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82-%d0%bd%d0%be%d0%b2-%d1%81%d0%b2%d0%b5%d1%82%d0%be%d1%84%d0%b0%d1%80-%d0%b2-%d0%bf%d0%b0%d0%b2%d0%bb%d0%b8%d0%ba%d0%b5%d0%bd%d0%b8/", "text": "Нова светофарна уредба ще бъде изградена в Павликени. Започна работата по изграждане на новата регулация на движението на кръстовището между бул.“Руски“, ул.“Трети март“, ул.“Г.С.Раковски“ и ул.“В.Петлешков“, което е едно от най-натоварените в града. Там преминават два републикански пътя, свързващи Добромирка със Свищов и Павликени със с.Самоводене. Кръстовището е със сложна конфигурация (пет лъчево), което затруднява водачите на МПС. Създават се предпоставки за възникване на пътно-транспортни произшествия. Кметът на община Павликени инж.Емануил Манолов се срещна с изпълнителите на обекта. Проектът е изготвен от ЕТ „Ниел-С-Николай Савов“ Велико Търново. Изпълнител на обекта е „Сикстрой“ ООД Велико Търново, с управител Стефан Коцев. Строителен надзор ще упражнява фирма „Експерт Дисижънс“ ООД София с представител инж. Мариета Шолева.  Строително-монтажните работи възлизат на 50 000 лв. Изпълнението на проекта ще подобри организацията на движението в района на кръстовището и като цяло в града. Ще се повиши степента на безопасност на движението, което е един от важните приоритети за Общината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Изграждат нов светофар в Павликени"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b1%d1%81%d0%bf-%d0%b7%d0%b0%d0%bf%d0%b0%d0%b7%d0%b2%d0%b0-%d0%bc%d1%8a%d0%bb%d1%87%d0%b0%d0%bd%d0%b8%d0%b5-%d0%b7%d0%b0-%d0%ba%d0%b0%d0%bd%d0%b4%d0%b8%d0%b4/", "text": "Лидерът на социалистите Корнелия Нинова заяви, че БСП запазва мълчание за кандидатурата си за кметските избори наесен, като този ход „изнервя премиера Борисов“. „По-спокойно, да му кажа. Кампанията е още на старта. Ще трябват много сили до края на кампанията. Да си запази силите, защото пилците се броят наесен, както е казал народът. Струва ми се, че премиерът тича доста пред вятъра. Ние още не сме обявили кандидат за София, още не сме приели платформата си за София, а той вече ни определи като „популисти“, без да знае какво предлагаме в платформата“. На 3 септември пленум на социалистите ще определи първите 100 кандидати за кметове, издигнати от областните и общинските структури. Заседание на градската организация в София след приемането на устав и правила ще определи по какъв начин ще бъде номиниран кандидатът на социалистите за столицата. Нинова не изключи и двата варианта – БСП да издигне свой кандидат или да подкрепи омбудсмана Мая Манолова, информира БНР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Нинова: БСП запазва мълчание за кандидатурата си за кметските избори и това изнервя Борисов"}
{"url": "https://trud.bg/%d0%b2%d0%b5%d0%bd%d1%86%d0%b8-%d1%81%d1%82%d0%b5%d1%84%d0%b0%d0%bd%d0%be%d0%b2-%d0%b1%d0%b5%d1%81%d0%b5%d0%bd-%d0%b7%d0%b0-%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d0%b5/", "text": "Венцеслав Стефанов, президент на „Славия“, изригна срещу БФС заради наложена глоба от 5000 лева. „Белият вожд“ избълва огън и жупел срещу съдията Стефан Апосполов, който опорочи гостуването на тима срещу „Лудогорец“, завършило 0:0. Реферът, който е и депутат от ГЕРБ, изгони без право вратаря Антонис Стериакис, а после отмени гол на разградчани. „ За какво ме глобяват? Че казах истината ли – попита Стефанов, който е член на изпълкома на БФС. – Да не би да съм излъгал? Този съдия е абсолютен некадърник. Нали помните какви дузпи даваше в Европа (б.а. – за игра с глава). Срам и позор е. Докато такива хора са служители на БФС, нищо добро не ни чака. Този съдия опорочи мача и за двата отбора. Разбрахме, че не може да чете, а сега – че не може и да свири. Просто е некадърен. Мен ме глобяват, а на некадърниците им се разминава. Президентът Борислав Михайлов трябва да вземе мерки.“ Преди вечното дерби в неделя дисциплинарната комисия глоби и Петър Хубчев, треньорът на „Левски“. Санкцията е скромна – 200 лева. А причината е доста странна – Хубчев нямал служебен паспорт, издаден от администриращият орган на БФС. По време на двубоя треньорът носил необходимия бадж, но в последствие го свалил от врата си.", "date": "2019.08.27", "title": " Венци Стефанов бесен за наказание"}
{"url": "https://trud.bg/%d0%bd%d0%b0-%d0%b5%d1%81%d0%b5%d0%bd%d0%bd%d0%b8%d1%8f-%d1%82%d0%b5%d0%b0%d1%82%d1%80%d0%b0%d0%bb%d0%b5%d0%bd-%d1%81%d0%b0%d0%bb%d0%be%d0%bd-%d0%b2-%d1%81%d0%bb%d0%b8%d0%b2%d0%b5%d0%bd-%d0%bf%d0%be/", "text": "Есенният театрален салон в Сливен тази година ще предложи разнообразие от заглавия, съобщи директорката на Драматичен театър „Стефан Киров“ – Сливен Радост Костова.  Шестнадесетото издание на фестивала започва на 12 септември с премиера на домакините – „Бог“ от Уди Алън. Постановката е на режисьора Веселин Петров, който е направил вече своя дебют на местната сцена. Очаква се на 18 септември голям интерес да предизвика авторският моноспектакъл на Ива Тодорова „Приятно ми е, Ива“.  Авторката е и драматург, и актриса в главната роля. Спектакълът е отличен с две от тазгодишните награди „Икар“ – за драматургичен текст и водеща женска роля, както и  „Кукерикон“ за индивидуално театрално постижение.  Ива е била отличена и с награди от Министерството на културата.  На 24 септември публиката ще види  „Самотни персонажи“ на Васил Дуев. Младият и талантлив режисьор е работил в сливенския театър. Спектакълът е бил номиниран за наградите  „Аскеер“, за полет в изкуството „Стоян Камбарев“ и „Икар“ за изгряваща звезда. На сцената на театъра на 2 октомври ще бъде представен и „Портретът на Дориан Грей“ по романа на Оскар Уайлд. Спектакълът е на един от водещите български режисьори Стайко Мурджев, с номинация за композитор на Петър Дундаков. Според Радост Костова, представлението ще бъде изключително интересно за зрителите с по-адекватно на времето послание и силни  визуални ефекти. Следва постановката „Иванов“ на Стефан Мавродиев, на 4 октомври, като сред звездния актьорски състав ще бъде видян и проф.Ивайло Христов. „Богът на касапницата“ ще сложи финал на театралния салон на 8 октомври. Режисьор е Антон Угринов, участват актьорите Владимир Карамазов, Радена Вълканова, Юлиан Вергов и Александра Василева. Постановката е с номинации за „Аскеер“ за най-добро представление, за водеща мъжка роля на Владимир Карамазов и водещи женски роли на Александра Василева и Радена Вълканова. Есенният театрален салон в Сливен ще се проведе за 16-ти пореден път, под патронажа на кмета на общината Стефан Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " На Есенния театрален салон в Сливен: полет на звезди в нашумели спектакли"}
{"url": "https://trud.bg/%d1%81%d0%b5%d1%80%d0%b8%d0%bd%d0%b0-%d0%b1%d0%b8%d0%b5-%d0%bc%d0%b0%d1%88%d0%b0-%d0%bc%d1%8a%d0%b6%d1%8a%d1%82-%d0%b9-%d0%b7%d0%bb%d0%be%d1%80%d0%b0%d0%b4%d1%81%d1%82%d0%b2%d0%b0/", "text": "Серина Уилямс разби с 6:1, 6:1 Мария Шарапова в най-очаквания мач от първия кръг на Ю Ес оупън. Американката не даде никакъв шанс на съперничката си да се противопостави, а масло в огъня наля й съпругът й Алексис Оханян. Той се появи на трибуните с фланелка в подкрепа на борбата с допинга, което беше очевиден намек за изтърпяното от рускинята наказание на мелдоний. Самата Уилямс пък бе в списъците със спортисти, които имат медицинско разрешение да взимат забранени вещества.  „През лятото минах процедури за рамото, имам късмет, че изобщо играя“, оправда се Маша.", "date": "2019.08.27", "title": " Серина бие Маша, мъжът й злорадства"}
{"url": "https://trud.bg/%d0%b0%d1%80%d1%85%d0%b5%d0%be%d0%bb%d0%be%d0%b7%d0%b8-%d0%be%d1%82%d0%ba%d1%80%d0%b8%d1%85%d0%b0-%d0%bc%d1%80%d0%b0%d0%bc%d0%be%d1%80%d0%bd%d0%b0-%d0%bf%d0%bb%d0%be%d1%87%d0%b0-%d1%81-%d0%bf%d0%be/", "text": "Мраморна плоча, разделена на четири фрагмента, откриха варненски археолози при подновените след 40 години разкопки в Късноантичната крепост (квадрибург) в Шкорпиловци. При съединяването на късовете е разчетен надпис на старогръцки със стих в стил Омир, каза за „Труд“ ръководителят на разкопките д-р Христо Кузов. Текстът е като обръщение, послание, молитва към Света Богородица. Надписът, така грамотно написан и без правописни грешки, е изключителна рядкост за късноантичната епоха, обясни археологът. Разчетен е от видния наш епиграф на световно ниво д-р Николай Шаранков. В надписа се споменава император Маркиан като господар на земята и морето, управлявал от 450 до 457 г., както и дъщеря му Евфемия. Най-вероятната датировка на мраморната плоча е 453-454 г. и  тя е била поставена в близката раннохристиянска базилика, но е била изхвърлена от там при варварско нашествие или от политически опоненти на Маркиан. Открита е на 25 м от църквата при това като материал, изпозван за друго строителство. Предполага се, че надписът със стих в стил на Омировата поезия, е поставен от Евфемия във времето, когато съпругът Антемий е изпратен да надзирава дунавските граници на империята. Знае се, че владетелят Маркиан и цялото му семейство са почитали в култ Св. Богородица. Те изграждат известната църква на нейно име във Влахерна. Раннохристиянската църква в Шкорпиловци се казва също Св. Богородица. МК отпусна тази година 10 000 лв. за разкопките тук, а община Долни чифлик даде също толкова средства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Археолози откриха мраморна плоча с поетичен надпис в стил Омир"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%bd%d0%b0-3-%d1%81%d0%b5%d0%bf/", "text": "На 3 септември 2019 г. министър-председателят Бойко Борисов ще бъде на посещение във Федерална Република Германия. Българският премиер ще бъде почетен гост на програмното заседание на Групата на Християн-социалния Съюз /ХСС/ в Бундестага, което ще се проведе в Берлин. Министър-председателят Борисов е поканен от председателя на Групата на ХСС Александер Добриндт като почетен гост-говорител, съобщават от МС. Темите, които ще бъдат обсъдени на заседанието в Берлин, са отношенията между България и Бавария, между България и Федерална Република Германия, както и въпроси, свързани с общите европейски политики и новия състав на европейските институции. Почетни гости на програмното заседание на Групата на ХСС досега са били канцлерът на Германия Ангела Меркел, бившият премиер на Великобритания Дейвид Камерън, както и министър-председателите на Република Ирландия Лео Варадкар и на Унгария Виктор Орбан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Борисов на посещение в Германия на 3 септември\t"}
{"url": "https://trud.bg/%d0%ba%d1%8a%d0%bd%d1%87%d0%be-%d0%b8-%d0%b0%d0%bd%d0%b4%d1%80%d0%b5%d0%b9-%d0%be%d1%82%d0%ba%d1%80%d0%b8%d1%85%d0%b0-%d0%bf%d1%80%d0%b5%d0%b4%d0%b8%d0%b7%d0%b1%d0%be%d1%80%d0%bd%d0%b0%d1%82%d0%b0/", "text": "Смелите социолози-милионери Кънчо и Андрей откриха предизборната жътва на поръчки за електорални нагласи. Водени от изключителният си усет за копанята, двамата почнаха от столичната нива. Направили сондаж по телефона сред 802 души и това било част от независимата им изследователска програма. То такъв тип сондажи не били точно сондажи, а служели най-вече за формиране на хипотези. И съвсем хипотетично заявяват, че 56 на сто от гражданите на София искали да има нов кмет. Ама кой и от къде да е новият кмет не става ясно. Защо, бе джанъм, този фундаментален въпрос виси във въздуха, се пита нашият сътрудник бай Ставри. Защото, бай Ставри, така, който иска да е нов кмет, ще звънне на онези двамата, а те ще му кажат ценоразписа на услугите за електорални нагласи. За да видят клиентите как се прави, изследването предлага забележителен фокус-мокус с данните, в които се твърди, че 50 на сто от питаните били удовлетворени от работата на Йорданка Фандъкова, ама пък 56 на сто искали нов кмет. На това, бай Ставри, му се вика оферта. Демек половината граждани може и да са доволни от сегашния кмет, но ако се разберем за цената, повече от половината ще се окаже, че искат нов кмет, а на един по-късен етап и кой точно. Тогава и процентите ще растат право пропорционално на копанята. Това, драги ми бай Ставри, пише между редовете на независимото изследване на Кънчо и Андрей. И това не е хипотеза, а 25-годишна практика.", "date": "2019.08.27", "title": " Кънчо и Андрей откриха предизборната жътва"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%80%d0%be%d0%bb%d1%8f%d1%82%d0%b0-%d0%bd%d0%b0-%d0%bf%d1%80%d0%b5%d0%bc%d0%b8%d0%b5%d1%80%d0%b0/", "text": "„Генерал Дяков е изключително стойностен професионалист и човек. Получи много добро предложение за работа след толкова много години в системата за сигурност. Нямам право да го задържа“. Това коментира днес пред журналисти в Гълъбово държавният глава Румен Радев, попитан каква е истината за напускането на началника на НСО ген. Данчо Дяков и за възникналото напрежение между институциите, съобщават от президентството. Президентът е в Гълъбово по случай тържественото отбелязване на 50-годишнината на града. „Необяснимо и недопустимо обаче е нахвърлянето на премиера на президентската институция без повод и с измислени доводи. Притеснително за всички ни е, че премиерът очевидно губи самообладание“, посочи още Румен Радев. Държавният глава добави, че решаването на тежките проблеми, пред които е изправена най-бедната държава в ЕС, изисква силно лидерство и реални действия, а не самохвалство и скалъпени интриги с цел бягство от отговорност. В отговор на въпрос за изнесената информация за силното замърсяване на въздуха в град Гълъбово президентът заяви, че това системно обгазяване означава или че държавата е слаба и не може да изпълни контролните си функции, или зависимост от частни корпоративни интереси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Президентът Радев: Ген. Дяков получи много добро предложение за работа, нямам право да го задържа"}
{"url": "https://trud.bg/%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%ba%d0%b8%d1%82%d0%b5-%d1%82%d1%8a%d1%80%d1%81%d1%8f%d1%82-%d0%b7%d0%b0%d0%b4%d1%8a%d0%bb%d0%b6%d0%b8%d1%82%d0%b5%d0%bb%d0%bd%d0%b8/", "text": "Волейболистките се нуждаят от задължителни две победи с 3:0 или 3:1, за да продължат на осминафиналите на европейското първенство. Тази вечер  „лъвиците“ излизат срещу Гърция в Анкара, а в четвъртък играят последен мач в групата срещу Финландия. Във втората фаза на надпреварата участват първите 4 тима от всяка група, а националките засега са пети с 1 точка.  Преди ден момичетата на треньора Иван Петков загубиха от домакина Турция с 1:3 (-21, -11, 20, -18). “Положихме много усилия, но загубихме от собствени грешки – заяви националката Мира Тодорова. – В третия гейм играхме много добре в защита, но не успяхме да продължим така и в четвъртия. Имаше голямо напрежение. Продължаваме обаче да преследваме целите си.“", "date": "2019.08.27", "title": " Волейболистките търсят задължителни 2 победи"}
{"url": "https://trud.bg/%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba%d1%80%d0%be%d0%bd-%d0%b5%d1%80%d0%b0%d1%82%d0%b0-%d0%bd%d0%b0-%d0%b7%d0%b0%d0%bf%d0%b0%d0%b4%d0%bd%d0%b0%d1%82%d0%b0-%d0%b4%d0%be%d0%bc/", "text": "Ерата на западната доминация по света е към своя край заради геополитическите промени. Това заяви френският президент Еманюел Макрон на съвещание с посланиците на републиката, предава  „Виждаме края на западната хегемония по света“, отбеляза той. „Обстоятелствата се променят“. По неговите думи, това се случва заради „укрепването на нови държави“. „Китай се издигна сред лидерите, а Русия постига големи успехи със своята стратегия“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Еманюел Макрон: Ерата на западната доминация по света е към своя край"}
{"url": "https://trud.bg/%d0%bf%d1%80%d0%be%d0%b8%d0%b7%d0%b2%d0%be%d0%b4%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%bc%d0%b5%d0%b4-%d0%b8%d1%81%d0%ba%d0%b0%d1%82-%d1%81%d1%83%d0%b1%d1%81%d0%b8%d0%b4%d0%b8/", "text": "Във Враца и Кюстендил очакват до 30% по-нисък добив  Страхуват се от споразумение за засилване на вноса в Европа от Южна Америка Производителите на мед искат субсидии, ако страните от ЕС и тези от Южна Америка – Аржентина, Бразилия, Уругвай, Парагвай, сключат търговското споразумение за по-голям износ на продукта. Те предлагат директно подпомагане за опрашителната дейност на пчелите. “Голямата заплаха на бранша тази година е търговското споразумение между Европа и Южна Америка за внос от 45 хиляди тона мед”, каза инж. Михаил Михайлов, председател на Обединен български пчеларски съюз. Ако то се осъществи, Европа може да остане без български мед, тъй като изкупните цени на европейския пазар могат да паднат и да затруднят износа на българските пчелари, предимно за Западна Европа. “В България произвеждаме между 10 и 12 хиляди тона годишно, а консумираме около 2000 тона, другото количество остава за износ”, каза още пчеларят. Аржентина е една от най-големите страни-производители на пчелен мед в света с добив от 51 хиляди тона годишно, следвана от Бразилия с добив от 39 хиляди тона, предимно на акациев мед. Цените на бразилския мед на дребно достигат рекордно ниските от 1,5-2 долара, а на едро ще са още по-ниски, притесняват се пчеларите. Освен за меда, при сключване на сделката между страните от Латинска Америка и тези от ЕС, се отворят нови търговски възможности за износ на говеждо и пилешко месо, царевично и соево брашно, кафе, плодове и плодови сокове. Медарят се оплака и че в България вносният мед подбива качествения наш продукт. У нас търговците масово внасят украински и китайски мед на по-ниски цени от българския. “Изкупната цена на българския пчелен мед е унизително ниска. За миналогодишната реколта цената за буркан на едро върви по 3,80 и 4 лева, а цената на дребно на пазара е три пъти по-висока”, каза за “Труд” инж. Михаил Михайлов, председател на Обединен български пчеларски съюз. Според него ниската изкупна цена, която търговците поддържат на българския мед, се дължи главно на вноса на украински и китайски продукт, които подбиват цените на бг продукцията. По-малко мед тази година очакват пчеларите на места в страната. “Във Враца и Кюстендил алармират за до 30% по-нисък добив от миналогодишния”, сподели председателят на Обединен български пчеларски съюз.   600 хиляди лева за отровените кошери Един от големите проблеми на бранша, които браншът открои, е отравянето на пчелите с пестициди. През май тази година в Добричко и Бургаско са загинали стотици хиляди пчели. “Пчеларите възстановиха с много труд и средства отровените пчелни семейства и това се отрази на медосбора, защото закъсняха с развитието на семействата”, каза инж. Михаил Михайлов, председател на Обединен български пчеларски съюз. Той уточни, че държавата е отпуснала 600 хил. лв. субсидии: “Те са крайно недостатъчни, но все пак е признание, че пчелите ежегодни биват тровени от недобросъвестни арендатори”. “Пчеларите получиха за 100% умряло семейство по 118 лв., до 50% – около 50 лв.”, допълни пчеларят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Производителите на мед искат субсидии\t"}
{"url": "https://trud.bg/%d0%bf%d1%83%d1%82%d0%b8%d0%bd-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d1%82%d1%83%d1%80%d1%81%d0%ba%d0%b8-%d0%bf%d0%be%d1%82%d0%be/", "text": "“Строителството на “Турски поток” върви по график. Още до края на годината руският газ ще достигне до турските потребители. А след увеличаването на капацитета на “Турски поток” за сметка на изграждането на втората тръба ще започне доставката и за Европа транзитно през територията на Турция”, заяви руският президент Владимир Путин на съвместната си пресконференция с турския си колега Реджеп Тайип Ердоган. Стопанинът на Кремъл отбеляза, че Русия и Турция тясно сътрудничат в сферата на енергетиката. Той припомни, че компанията „Росатом“ строи първата атомна централа в страната – АЕЦ „Аккую“, информира  . Нейният първи блок трябва да бъде пуснат в експлоатация през 2023 г., когато Турция ще чества 100 години от своето създаване, добави Путин. „Искам да подчертая, че и двата проекта – и АЕЦ „Аккую“, и „Турски поток“ – отговарят на най-високите екологични и технологични изисквания. Те ще се превърнат в най-важния елемент за осигуряването на регионалната и общоевропейска енергийна сигурност“, обобщи той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Путин: Строителството на “Турски поток” върви по график"}
{"url": "https://trud.bg/%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d0%b0%d0%b1%d1%81%d0%be%d0%bb%d1%8e%d1%82%d0%bd%d0%be-%d0%b2%d1%81%d0%b8%d1%87%d0%ba%d0%b8-%d0%bc%d0%be%d0%b8-%d0%b8%d0%bc%d0%be/", "text": "Абсолютно всички мои имоти са декларирани и нямам притеснение да предоставя информация. Това написа в профила си във фейсбук омбудсманът Мая Манолова по повод появила се информация за имот, собственост на дъщеря й. „Приятели, ще дам отговор във връзка с появили се информации и некоректни внушения за имот, собственост на дъщеря ми, тъй като държа на истината и пълната прозрачност, която, убедена съм, публичните лица дължим на Вас, гражданите. През 2007 г. закупих адвокатска кантора от 100 кв.м в идеални части на петия етаж в сградата на ул. „Алабин“ 56 в София. Покупката е записана на дъщеря ми – Ралица Миленова, защото ми предстоеше развод. Заплатих имота с кредит, в размер на 100 000 евро. Този кредит е деклариран през 2008 г., както изисква законът, пред Сметната палата. Изплащах този кредит в продължение на 10 години, какъвто беше и договорът ми с банката, т.е. приключих изплащането през 2018 г. Как намалява кредитът през годините може да бъде проследено по години в декларациите ми пред Сметната палата. Обръщам внимание, че в тази от 2008 г., не пише 100 000 евро, а 93 000 евро, защото в декларацията се изписва дължимата сума към 31 декември, а междувременно вече бях платила вноски. Имотът не е апартамент, а адвокатска кантора, повтарям, 100 кв.м идеални части от етаж с кантори и офиси и на други лица. От 1997 г. до 2015 г. аз съм адвокат и доходи, освен като народен представител от 2005 г., имам и като адвокат, които са надлежно декларирани пред НАП, платени са данъци и са отразени в декларациите ми пред Сметната палата. От 2013 г. до настоящия момент в тази кантора има наематели, които ползват една част от помещенията за офис и плащат наем. Този наем също е деклариран надлежно пред данъчната служба и са платени данъците върху него от дъщеря ми, защото тя е собственик. А аз, след избора ми на омбудсман, замразих адвокатската си практика. В момента част от кантората се ползва от неправителствената организация на съпруга ми – Ангел Найденов – Център за изследване на отбраната и сигурността. И мисля, че е естествено да не плаща наем на доведената си дъщеря. В другата част наематели, които плащат наем и този наем е деклариран в данъчното и са платени дължимите данъци. Лично аз одобрявам интереса към имотното състояние на публичните лица, каквато съм и аз от 14 години. Винаги надлежно съм декларирала имотното си състояние, доходите си и всяка една промяна в тях. Нямам никакъв проблем с това и съм готова да предоставя всякаква информация свързана с моето и на семейството ми имотно състояние. Но не разбирам желанието на медии, близки до властта, да градят кампанията си на тази основа. Не прави чест на властта. Не прави чест на властта да използва подобен подход само от страх, че ще се кандидатирам за кмет на София. Защото ако наистина се интересуваха от имотното ми състояние, можеха да ме попитам миналата или по-миналата година. Абсолютно всичко е декларирано и нямам никакво притеснение да предоставя информация“, написа омбудсманът Мая Манолова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Мая Манолова: Абсолютно всички мои имоти са декларирани и нямам притеснение да предоставя информация"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b2%d0%b8%d0%bd%d0%b0%d0%b3%d0%b8-%d1%81%d1%8a%d0%bc-%d0%b1%d0%b8%d0%bb%d0%b0-%d0%bc%d0%be%d1%82%d0%b8%d0%b2%d0%b8%d1%80%d0%b0%d0%bd%d0%b0/", "text": "Кампанията предстои, предстои да се обявяват кандидати, това е сериозна кампания, това е сериозно състезание, заяви столичният кмет Йорданка Фандъкова по повод предстоящия местен вот. Винаги съм била мотивирана да участвам в състезания. Когато взема моето лично решение дали да участвам в това състезание, ще го обявя максимално публично и ще поканя всички представители на медиите. Работим с колегите от ГЕРБ, колегите от СДС, да представим това, което сме направили, а то не е малко, заяви тя. Фандъкова уточни, че е участвала в качеството си на заместник-председател на ГЕРБ в брифинга, на който по-рано през деня бе съобщено, че управляващата партия ще се яви на местния вот, заедно със СДС. Тя посочи, че не се притеснява от резултатите от социологическите проучвания, според които би загубила битката за София, ако се изправи срещу Мая Манолова. „Единственото нещо, което ме притеснява, е това, което правим, да се случи по най-добрия начин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Фандъкова: Винаги съм била мотивирана да участвам в състезания, ще обявя публично решението си дали ще се кандидатирам за кмет"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81%d0%b5-%d0%bd%d0%b0%d0%b4%d1%81%d0%ba%d0%be%d1%87%d0%b8-%d0%b7%d0%b0-%d0%bf%d1%80%d1%8a%d0%b2-%d0%bf%d1%8a%d1%82-%d0%bf%d1%80%d0%b5%d0%b7-%d0%b3%d0%be%d0%b4/", "text": "Григор Димитров показа признак, че е на път да преодолее кризата, в която се намира от началото на годината. Тенисист №1 на България се класира за втория кръг на Ю Ес оупън след успех с 6:1, 6:7 (2), 6:4, 6:3 над италианския ветеран Андреас Сепи. Така Димитров за пръв път през 2019-а постигна по-добро класиране за турнир, отколкото миналата година. Преди 12 месеца в Ню Йорк той отпадна още в първия кръг от кошмара си Стан Вавринка (Швейцария).  Следващият съперник на Григор и тенисист №12 в света Борна Чорич (Хърватия), който отстрани със 7:6 (), 6:3, 6:0 Евгений Донской (Русия).", "date": "2019.08.27", "title": " Григор се надскочи за пръв път през годината"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd%d0%b0-%d0%b2%d0%b0%d1%81%d0%b8%d0%bb-%d0%bb%d0%b5%d0%b2%d1%81%d0%ba%d0%b8/", "text": "За 50-годишния юбилей на град Дългопол беше открит паметник на Апостола.  Гости на тържествената церемония бяха вицепремиерът и министър на отбраната Красимир Каракачанов, командирът на Военноморските сили контраадмирал Кирил Михайлов, областният управител на област Варна Стоян Пасев, народни представители.   Паметникът беше открит със слово на министъра на отбраната Красимир Каракачанов и на кмета на община Дългопол Георги Георгиев. Свещеници осветиха паметника, а след едноминутно мълчание и отдаване на почит с падане на колене, бяха поднесени венци и цветя в знак на преклонение пред величието и безпримерния подвиг на Апостола. Почетният караул премина в тържествен марш пред новооткрития паметник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Откриха паметник на Васил Левски"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-469/", "text": "Производителите на мед искат субсидии Страхуват се от споразумение за засилване на вноса в Европа от Южна Америка. Търговци слагат по 200% надценка от буркан.           “Сенките на София” – конспиративна каша Документален филм представя България като размирна страна от Африка или Близкия Изток – коментар на Владислав Апостолов.               В София изборните материали трябва да се приемат на три места „Арена Армеец“-2015 г. беше катастрофа. Най-неприятната случка в новата българска изборна история, казва проф. Михаил Константинов в интервю за „Труд“.             Защо Стамболов е сечен, а не застрелян Защото носел ризница срещу куршуми – „Легенди и истини в българската история“ с Росен Тахов.           Обратна тяга Силует на астронавтката Ан Маклейн. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " Вижте акцентите в броя на вестник „Труд“ в сряда, 28 август 2019"}
{"url": "https://trud.bg/%d0%b4%d0%be-10-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8-%d1%81%d1%82%d0%be%d0%bf%d0%b0%d0%bd%d0%b8%d1%82%d0%b5-%d0%bd%d0%b0-%d0%bf%d1%80%d0%b0%d1%81%d0%b5%d1%82%d0%b0-%d0%b2-%d0%b1/", "text": "Благоевградска област вече е високорискова по отношение на африканската чума по свинете. До 10 септември хората могат да умъртвят доброволно животните си. Решението беше взето на заседание на епизоотичната комисия към областния управител, предава БНР. Извънредните мерки в 3 и 10-километровата зона около Кресна, където беше обявено първото и единствено засега огнище на заболяването при домашно прасе, са изпълнени на 100%, заявиха от областната дирекция на БАБХ. В 422 стопанства са умъртвени доброволно 565 животни. Въпреки това епизоотичната комисия взе решение цялата област да бъде обявена за високорискова. „Благоевградска област е на две граници – с Македония и с Гърция, минават два международни пътя – за Гърция и за Македония. Областната епизоотична комисия определя област Благоевград като санитарна зона с висок риск по отношение на заболяването африканска чума по свинете“, обясни директорът на ОДБХ – Благоевград д-р Михаил Бащавелов. Кметовете по места се задължават да информират хората, отглеждащи домашни свине с настоятелната препоръка за умъртвяването им. Изплащането на помощта от държавата ще става след представяне на изготвени от кметовете списъци, проверени от областната епизоотична комисия. „От нашия счетоводен отдел ще отидат на място и хората ще получат парите на ръка“, обясни още д-р Бащавелов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.08.27", "title": " До 10 септември стопаните на прасета в Благоевградско трябва да умъртвят доброволно животните си"}
