{"url": "https://trud.bg/%d0%b5%d0%ba%d1%81%d1%82%d1%80%d0%b8%d0%b9%d0%bc-%d1%84%d0%b5%d1%81%d1%82-%d0%b7%d0%b0%d0%b2%d1%8a%d1%80%d1%88%d0%b8-%d0%b4%d0%bd%d0%b5%d1%81-%d0%b2-%d0%ba%d0%bd%d1%8f%d0%b6%d0%b5%d1%81%d0%ba/", "text": "Третото поредно издание на „Екстрийм фест“ завърши днес в Княжеската градина около паметника на съветската армия. Фестивалът, който е част от инициативите на „София 2018 – Европейска столица на спорта“, предложи над 20 дисциплини с екстремни активности, практикувани в градска среда. „Екстрийм фест“ стартира с турнир по баскетбол 3х3 и Extreme Fest Bazaar, където  се предлагат автентични ръчно-правени произведения от различни автори и ателиета. Фестивалът  завърши  със зрелищно мотошоу с част от най-атрактивните мотостънт и дрифт пилоти. В него пилотите от „Мирафиори“, начело с двукратния европейски шампион по дрифт Александър Язов, ще запалят гуми и ще демонстрират прецизните си умения зад волана. И тази година „Екстрийм фест“ е част от инициативите в европейската седмица на спорта, която стартира днес и ще продължи до 30 септември.", "date": "2017.09.24", "title": " „Екстрийм фест“ завърши днес в Княжеската градина със зрелищно шоу (СНИМКИ)"}
{"url": "https://trud.bg/%d0%bc%d0%b8%d0%bb%d0%b0%d0%bd-%d1%8f%d0%b4%d0%be%d1%81%d0%b0-%d0%bd%d0%be%d0%b2%d0%be%d1%82%d0%be-%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be-2/", "text": "Спортният директор на „Милан“ Марко Фасоне изрази своето недоволство от загубата с 0:2 от „Сампдория“. В срещата от 6 кръг на Серия А „росонерите“ не отправиха нито един точен удар за 90 минути. „Увереността не идва от днес за утре, а от резултатите – призна Фасоне след първото поражение в Генуа от 2010 година насам. – Трябваше да покажем увереност на терена, но не го направихме. Не мисля, че „Сампдория“ е на нашето ниво. Ядосани сме, защото такива поражения не трябва да се разглеждат като рутинни. „Милан“ не трябва да губи от противници, които считаме за по-слаби от нас.“ Напрежение има и в „Удинезе“, където наставникът Луиджи Дел Нери е пред уволнение. Опитният тактик има един мач на разположение, за да спаси поста си, след като записа 5 загуби от 6 двубоя. В другите мачове от кръга „Лацио“ разгроми „Верона“ с 3:0, „Киево“ победи „Каляри“ като гост с 2:0, със същия резултат „Кротоне“ взе домакински успех над „Беневенто“, а „Интер“ стигна до минимална победа с 1:0 над „Дженоа“. В групата за гостите бе Андрей Гълъбинов, но българинът не се появи в игра.", "date": "2017.09.24", "title": " „Милан“ ядоса новото ръководство"}
{"url": "https://trud.bg/%d0%b1%d0%b8%d1%85%d0%bc%d0%b5-%d1%82%d1%83%d1%80%d1%86%d0%b8%d1%8f-%d1%81%d0%bb%d0%b5%d0%b4-%d0%b4%d1%80%d0%b0%d0%bc%d0%b0-%d0%b8-%d1%82%d0%b0%d0%b9%d0%b1%d1%80%d0%b5%d0%ba/", "text": "Женският национален отбор по волейбол премина груповата фаза на европейското първенство в Азербайджан и Грузия след 2 победи в група „С“. Във втората среща момичетата на Иван Сеферинов надиграха с 3:2 (17, -10, 16, -20, 17) фаворита Турция.  До тайбрега геймовете бяха неравностойни – българките повеждаха на два пъти след убедителна първа и трета част, но туркините все успяваха да изравнят. В решителната част обаче двата отбора се „захапаха“ и след 15:15 стана ясно, че победата ще бъде извоювана драматично с 2 точки разлика. След серия грешки от двете страни Добриана Рабаджиева сложи точка на спора с единична блокада и мощна атака.  В първия мач в събота България отново спечели след тайбрек – 3:2 (23, -21, -23, 11, 4) над Украйна.  „Нашата група е много интересна – имаше тайбрек във всички мачове досега – заяви завърналата се в тима Страшимира Симеонова. – „Арена Баку“ е невероятна – усеща се истинска волейболна атмосфера. Убедена съм, че можем да играем още по-добре в следващите мачове.“  Днес България играе с Русия в спор за първото място в групата, а Украйна и Турция ще определят третия тим, който ще продължи в плейофите.", "date": "2017.09.24", "title": " Бихме Турция след драма и тайбрек"}
{"url": "https://trud.bg/113-%d1%84%d0%b8%d1%80%d0%bc%d0%b8-%d0%b8%d0%b4%d0%b2%d0%b0%d1%82-%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d0%bf%d0%be%d0%b4-%d1%82%d0%b5%d0%bf%d0%b5%d1%82%d0%b0%d1%82%d0%b0/", "text": "113 фирми са новите участници, които ще дебютират на тазгодишния 73-и Международен панаир в Пловдив, като техните щандове заемат 30% от площта на изложението. Експозициите са разположени в 6 палати и откритите площи край тях, като броят на чуждестранните компании е с 15% по-голям в сравнение с \"Есен 2016\". На бизнес форума в града под тепетата пък се завърнаха 37 фирми, които отсъстваха през последните няколко години. За първи път на Международния технически панаир тази есен ще има изложение \"Галерия имоти\" - пазар на недвижимости и нови сградни решения. Другите новости са експозиция на тежка строителна механизация, бизнес форумът \"Индустрия 4.0\"  и международно гейминг състезание.", "date": "2017.09.24", "title": " 113 фирми идват за първи път под тепетата"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%b2%d1%8a%d0%bf%d1%80%d0%be%d1%81-%d0%bd%d0%b0-%d1%87%d0%b5%d1%81%d1%82-%d0%b5-%d0%bc%d0%b2%d1%80-%d0%b4%d0%b0/", "text": "Моите хора от МВР работят много усърдно и е въпрос на чест да се справят със задачата да открият похитителите на Адриан Златков.  Това заяви вътрешният министър Валентин Радев в ефира на   . Той е категоричен, че не може да става въпрос за организирана структура, която да стои зад отвличането. Вътрешният министър отказа да даде подробности докъде точно е стигнало разследването на случая. Радев не  посочи и колко близо до разплитане на случая са органите на реда , но бе категоричен: „Ще бъде кошмарно ако това се случи отново”. „Това са едни от най-сложните и опасни престъпления. Надявам се да ги открием възможно най-бързо”, допълни още министър Радев. Той отрече последните полицейски акции да са свързани с престъпниците, които стоят зад отвличането на Адриан Златков. Вътрешният министър отрече това – „Тя работи. Има приети 45 души, подадени са 11 сигнала за шум в малките часове”, категоричен е Радев. Той допълни, че е по-важно хората да виждат полицейския знак. Той коментира и темата за заплащането в системата и обяви,, че е съгласен, че ниските заплати и материалната база демотивират служителите в системата за сигурност, но иска увеличението да бъде устойчиво и постепенно. „Ние нямаме спор със синдикатите, въпросът е кога и как да се случат нещата”, категоричен е Радев.", "date": "2017.09.24", "title": " Валентин Радев: Въпрос на чест е МВР да  разкрие похитителите на Адриан Златков\t\t\t"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f%d1%82-%d0%b0%d0%ba%d1%82%d1%8c%d0%be%d1%80-%d1%80%d0%b0%d0%bb%d1%84-%d1%84%d0%b0%d0%b9%d0%bd%d1%81-%d1%81%d1%82%d0%b0%d0%bd%d0%b0-%d1%81/", "text": "Британският актьор и режисьор Ралф Файнс, който се превъплъщава в лорд Волдемор в поредицата за Хари Потър, стана сърбин по паспорт. Новият документ за самоличност Файнс бе връчен от президента на балканската страна, след като  по-рано този месец получи сръбско гражданство, предаде , като се позова на Асошиейтед прес. Президентът  на Сърбия Александър Вучич връчи паспорта на Файнс на среща в неделя в сградата на сръбското президентство в Белград. Ние, сърбите, сме щастливи да ви имаме за приятел, а сега и наш гражданин, заявил Вучич. Вестник „Блиц“ отбелязва, че Файнс е благодарил за паспорта на сръбски език. „Никога не съм си мислил, че ще стана сърбин. Сега изглежда съм. Моят живот е обогатен с вашата храна, вино, доброта и приятелство. Благодаря ви, че приехте този англичанин във вашето отечество. За мен е чест“, заявил Файнс. Файнс идва за пръв път в Сърбия през 2010 г., за да снима своя режисьорски дебют, адаптация на „Кориолан“ на Уилям Шекспир. Режисьорът в момента снима филм в Белград за легендарния балетист Рудолф Нуреев. Файнс бе и на церемонията по встъпването в длъжност на сръбския президент през юни. През 1992 Файнс се превъплъти в Хийткилф в екранизацията на „Брулени хълмове”, през 1993 играе в „Списъкът на Шиндлер” и получава награда БАФТА за най-добра поддържаща роля.  През 1996 излиза „Английският пациент”, за който получава четири номинации за най-добра главна мъжка роля. През 1997 играе в „Оскар и Лусинда”, а през 1999 – в „Онегин”. През 2002 участва в „Петзвезден романс”.  Снимал се е също във „Войната е опиат”, „Големите надежди”, „007 Координати Скайфол”, „Невидимата жена”, „Гранд хотел Будапеща”.  Той е посланик на добра воля към УНИЦЕФ. Американският актьор Стивън Сегал също е сърбин.", "date": "2017.09.24", "title": " Британският актьор Ралф Файнс  стана сърбин по паспорт\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d0%bd%d1%8f%d0%bc%d0%b0-%d1%81%d0%ba%d0%b0%d0%bd%d0%b4%d0%b0%d0%bb-%d0%b2%d1%8a/", "text": "Не бих казал, че има скандал във военно-промишления комплекс. Правителството стои зад работниците. В едно от дружествата има проблем. Това е ”Емко”, там има проверка на служба КОС и пожарна безопасност и там са констатирани нередности. Затова и е отнет лиценза на дружеството за внос и износ. Лицензът за вътрешна търговия не му е отнет. Това каза министърът на икономиката Емил Караниколов. „Продукцията на ”Емко” остана ненатоварена, защото ”Кинтекс” не може да изнесе продукцията. По закон производителят трябва да си подготви документацията за митницата. За да обезпечим договора сключихме договор с ВМЗ и вече се работи. Лицензът за вътрешна търговия на „Емко“ не е отнет“, обясни в предаването „Беновска пита“ по   Караниколов. ”Проверяваме ”Кинеткс” и ВМЗ за последните 10 години. От средата на 2015 ”Кинтекс” е подписвал договори с ”Емко”. ”Кинтекс” има задължение да проверява кои дружества могат да произведат дадена продукция. В случая е изпратена оферта само на ”Емко”, а не на ”Дунарит” и ВМЗ, които произвеждат същата продукция. Защо питам аз? Защо ”Кинтекс” е пренебрегнал ”Дунарит” И ВМЗ-Сопот, разясни още министър Караниколов във връзка със сигнала, който той подаде към прокуратурата в средата на седмицата. ”БСП имат право да ме викат винаги. Никой министър самостоятелно не може да вземе лиценз. Вземането на лиценза е станало с единодушно решение на Междуведомствената комисия”, коментира икономическият министър.", "date": "2017.09.24", "title": " Министър Караниколов: Няма скандал във военно-промишления комплекс, има в едно от дружествата\t\t\t"}
{"url": "https://trud.bg/%d0%b1%d0%be%d1%82%d0%b5%d0%b2-%d1%81%d0%bf%d0%b5%d1%87%d0%b5%d0%bb%d0%b8-%d0%b1%d0%b8%d1%82%d0%ba%d0%b0%d1%82%d0%b0-%d0%b7%d0%b0-%d0%bf%d0%bb%d0%be%d0%b2%d0%b4%d0%b8%d0%b2/", "text": "С победа за „Ботев“ завърши 105-ото издание на битката за Пловдив. „Канарчетата“ победиха „Локомотив“ с 3:0. Головете вкараха Густаво Алфонсо, Тодор Неделев и Дуде Ндонгала. Бразилецът откри в 13-ата минута. Асистира му Неделев. Осмицата на „жълто-черните“ вкара втория гол в мача. Направи го от дузпа, отсъдена в 50-ата минута след игра с ръка на Ивайло Марков в собственото си наказателно поле. Класическият успех оформи Ндонгала в 80-ата минута. Четвърт час преди края „Локомотив“ остана с човек по-малко след като Ванчо Траянов бе изгонен. По този начин „Ботев“ изравни „Локомотив“ по победи в пловдивското дерби. Двата тима вече имат по 38 успеха. 29 двубоя пък са завършили без победител. Головата разлика обаче е в полза на „смърфовете“ 128:127. Поражението пък е трето поредно за „Локомотив“ в шампионата. Освен от „Ботев“ играчите на Войн Войнов бяха надиграни от „Пирин“ с 0:5 и „Славия“ с 1:2. На стадиона в „Коматево“ двата отбора се хвърлиха в здрава битка от първия съдийски сигнал. 105-ият спектакъл между двата тима обаче се игра пред празни трибуни. „Канарчетата“ бяха наказани заради това, че в предишния домакински мач фенове на „Ботев“ заляха с вода длъжностно лице. Двубоят бе наблюдаван от националния селекционер Петър Хубчев. Специалистът все още не е обявил на кои играчи от вътрешния шампионат ще разчита за предстоящите световни квалификации при домакинството ни на Франция (8 октомври) и гостуването на Люксембург (10 октомври).", "date": "2017.09.24", "title": " „Ботев“ спечели битката за Пловдив"}
{"url": "https://trud.bg/%d1%87%d0%b5%d1%82%d0%b2%d1%8a%d1%80%d1%82%d0%b8-%d0%bc%d0%b0%d0%bd%d0%b4%d0%b0%d1%82-%d0%b7%d0%b0-%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b0%d0%bb-%d0%ba%d0%b0%d1%82%d0%be/", "text": "Канцлерът на Германия за четвърти път ще е Ангела Меркел. Данните, които обявяват социолозите от екзитполовете, показват, че по-голямата част от гласовете отиват при управляващия Християндемократически съюз – около 32 на сто. Германската социалдемократическа партия на Шулц получава 20 на сто. „Алтернатива за Германия” е трета политическа сила с 13,5%, следват Либералите с 10,5 на сто, Зелените с 9,5% и Левите с 9%, съобщи  . Точните места в Бундестага ще се разберат по-късно през нощта, но е ясно, че Меркел е принудена да се коалира, въпросът е с кого. В щаба на партията на Меркел посрещнаха с радостни възгласи резултатите. Над 61 милиона избиратели в Германия имат право да определят кой ще влезе в новия парламент. Общо 3 милиона младежи за първи път имат право на глас. Интересен факт е, че в листите с кандидат-депутатите са 300 ученици и студенти.", "date": "2017.09.24", "title": " Четвърти мандат за Ангела Меркал като канцлер на Германия\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-48/", "text": "С малки лодки вадят по 100 кг сафрид. По 15 лв. за кг вървят на борсата във Варна първите едри паламуди, уловени в наши води.         Вицепремиерът Красимир Каракачанов с приветствие към участниците. В работата на конференцията ще се включи и главният прокурор Сотир Цацаров.     Каква ще е съдбата на култовата сграда на ул. „Иван Вазов“ 12, която е паметник на културата?           Опразниха пленарната зала, когато започна обсъждането на доклада за състояние на отбраната и въоръжените сили – коментар на Спирдон Спирдонов.       Всеки кандидат следва да представи писмена концепция – анализ на адвокат Атанас Блидов.           Искаме сами да си налагаме правилата, не някой друг да ни пише законите, казва посланикът на Великобритания в България Н. Пр. Ема Хопкинс в интервю за „Труд“.         Разследване на „Открито“ по БНТ разкри схемата от САЩ до Германия. Паралелният износ на лекарства лишава българите от лечение, но доставя на германци всякакви оригинални лекарства на по-ниски цени.     Пазарната капитализация на електронните пари вече надвишава 100 млрд. долара.         Силует на Стоян Мавродиев.", "date": "2017.09.24", "title": " Вижте акцентите в броя на вестник „Труд“ в понеделник, 25 септември 2017"}
{"url": "https://trud.bg/%d0%bb%d0%b5%d0%b3%d0%b5%d0%bd%d0%b4%d0%b8-%d1%80%d0%b5%d0%ba%d0%bb%d0%b0%d0%bc%d0%b8%d1%80%d0%b0%d1%82-%d1%81%d0%bf%d0%be%d1%80%d1%82%d0%b0-%d0%b2-%d1%81%d0%be%d1%84%d0%b8%d1%8f/", "text": "Куп легенди се включиха в Европейската седмица на спорта „Бъди активен“ в София. Кампанията бе открита в събота от министъра на младежта и спорта Красен Кралев и олимпийските шампионки Таня Богомилова и Тереза Маринова.  „Основните ни усилия в момента са насочени към физкултурните салони в училищата – заяви министърът. – Тридесет процента от българските училища нямат физкултурни салони, а това е основата на спорта.“  Много от федерациите направиха презентации и демонстрации на своите спортове, а сред лицата на кампанията са  Антъни Иванов, Цветан Соколов, Ивелин Попов, Ружди Ружди и др.", "date": "2017.09.24", "title": " Легенди рекламират спорта в София"}
{"url": "https://trud.bg/%d0%bc%d0%b8%d1%86%d0%be%d0%b2-%d1%81-%d1%80%d0%b5%d0%ba%d0%be%d1%80%d0%b4-%d0%bd%d0%b0-%d0%b2%d0%b8%d1%82%d0%be%d1%88%d0%b0-%d0%bc%d0%be%d1%8f%d1%82%d0%b0-%d0%bf%d0%bb%d0%b0%d0%bd%d0%b8/", "text": "Димчо Мицов спечели с рекорд четвъртото издание на атрактивното планинско бягане „Витоша моята планина“. По 16-километровото трасе от Боянско ханче до хижа „Алеко“ 29-годишният атлет финишира с резултат 1:15,15 часа и остави на 4 секунди миналогодишния шампион Шабан Мустафа. Трети с време 1:16,47 ч е друг голям ас в планинското бягане Кирил Николов-Дизела.  При жените победата грабна Мая Недялкова – 1:36,30 ч. пред Кристина Иванова и легендарната Милка Михайлова. Стартът бе даден от генералния секретар на БОК Белчо Горанов, а да подкрепят проявата дойдоха носителят на Световната купа в сноуборда Радо Янков и Анатоли Илиев, организационен секретар на „София – Европейска столица на спорта 2018“. Мицов получи и специални награди от спонсорите „Мтел“ и Първа инвестиционна банка.", "date": "2017.09.24", "title": " Мицов с рекорд на „Витоша моята планина“"}
{"url": "https://trud.bg/%d0%bf%d0%b0%d1%80%d0%ba%d1%8a%d1%80-%d0%be%d1%81%d1%82%d0%b0%d0%b2%d0%b0-%d1%88%d0%b0%d0%bc%d0%bf%d0%b8%d0%be%d0%bd-%d0%bd%d0%b0-wbo/", "text": "Джоузеф Паркър защити титлата си в тежка категория на Световната боксова организация (WBO) след като победи по точки британеца Хюи Фюри на „Арена Манчестър“. Едрият новозеландец бе по-активен през всичките 12 рунда, но така и не успя да прати претендента на пода. В крайна сметка двама от съдиите му дадоха победа с по 118:110, а третият присъди равенство 114:114.  „Явно в бокса има корупция на най-високо ниво“, възнегодува Мик Хенеси, мениджър на Фюри.  След мача пък на ринга се качи Тайсън Фюри, братовчедът на Хюи, който пък нападна Британската антидопингова агенция заради забавянето на решението по неговия казус. „Или ме наказвайте, или ме пуснете да се бия“, крещеше бившият световен шампион.", "date": "2017.09.24", "title": " Паркър остава шампион на WBO"}
{"url": "https://trud.bg/%d1%83%d0%b2%d0%be%d0%bb%d0%bd%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b4%d0%b8%d1%80%d0%b5%d0%ba%d1%82%d0%be%d1%80%d0%b0-%d0%bd%d0%b0-%d0%ba%d1%8a%d1%89%d0%b0%d1%82%d0%b0-%d0%bc%d1%83/", "text": "Уволнението на директора на къщата музей „Иван Вазов” в Сопот Стефан Филчев разбуни духовете в града. Местната общественост стяга протестен митинг за 28 септември. На него жители на Сопот ще искат оставката на кмета от БСП Деян Дойнов. На прицел е и заместникът му Николай Новаков, който според уволнения преждевременно Филчев,  от година го бил подложил на невероятен тормоз. Градоначалникът Деян Дойнов обосновал заповедта си за уволнението на досегашния директор 2 месеца преди изтичане на договора му на 17 ноември 2017 г. с новото изискване за квалификация за заемане на този пост – да имал висше образование по музеология, история или археология, а Стефан Филчев бил филолог. Уволненият директор на къщата музей „Иван Вазов” се закани, че ще си търси правата в съда, а за случая още в понеделник ще сезира и Министерството на културата. Още преди честванията на Деня на независимостта на България жителите на Сопот излязоха на спонтанен протест пред паметника на патриарха на българската литература, след като научиха вестта за уволнението на директора на музея на Иван Вазов. Местен Инициативен комитет пък призова жителите на града да се съберат на 28 септември (четвъртък) от 17.30 часа пред сградата на Община Сопот, за да поискат всички заедно оставката на кмета и заместник-кмета. „С оглед случващото се в общината през последните 2 години и особено напоследък нека на митинга да изразим гражданската си позиция, своето недоволство от некомпетентните и брутални действия на тандема Дойнов–Новаков и да поискаме тяхната ОСТАВКА”, призовават от Гражданския инициативен комитет в Сопот.", "date": "2017.09.24", "title": " Уволнението на директора на къщата музей „Иван Вазов” разбуни Сопот\t\t\t"}
{"url": "https://trud.bg/%d0%b2%d0%b0%d1%81%d0%b8%d0%bb-%d0%bf%d0%b5%d1%82%d1%80%d0%be%d0%b2-%d0%b8-%d0%b4%d0%b8%d0%b0%d0%bd%d0%b0-%d0%b4%d0%b0%d1%84%d0%be%d0%b2%d0%b0-%d0%be%d0%bf%d1%80%d0%be%d1%81%d1%82%d0%b0%d1%87%d0%b2/", "text": "Васил Петров: Лятото за мен винаги носи еуфория и по-завишен адреналин. По принцип юли месец е мъртъв сезон, но тази година сезонът ми беше много натоварен, а и продължава да бъде, даже не можахме да намерим време за почивка. Като цяло съчетахме полезното с приятното, но слава Богу, лятото премина с много разнообразни и успешни концерти, с хубави емоции и няколко плажа. Концертът в памет на Ал Жиро, който направихме на „Аполония” имаше много голям успех, получихме дори отзиви и от чужди журналисти, които присъстваха. Сега, в края на септември, имаме намерение с приятелката ми да отскочим до Гърция, или Италия – към по-топлите дестинации, ако ни остане време. Диана Дафова: Аз също ще запомня това лято с работа, но и с невероятния шанс, който имах само преди няколко дни – да бъда поканена на аудиенция с папа Франциск във Ватикана. По време на нея проведохме личен разговор с него, което за мен бе изумително преживяване и му поднесох новия си албум „Един свят в хармония”. Подарих му го с думите, че музиката в него е посветена на това, което той се опитва да прокарва в света – мир, толерантност и добронамереност. Моето впечатление от папа Франциск е, че е изключително добронамерен човек, много спокоен и достъпен. В момента, в който му стиснах ръката, той я задържа, докато говорихме и наистина усетих топлина и човечност. Възможността да се срещна с него дойде след индивидуална покана с писмо до мен, на което разбира се откликнах. На службата присъстват стотици хиляди хора, но много малко получават шанс за среща с Папата. В.П.: На 4-ти декември от 20 часа ще имам концерт в зала 1 на НДК, но подготовката вече тече. Спектакълът ще е от типа Лас Вегас шоу от 60-те години и е посветен на 102-години от рождението на Франк Синатра. На сцената ще съм с кордебалет, с Бигбенда на Националното радио и с гост солист от Америка – Брус Джонсън. Той е един двуметров бас-баритон, мой приятел, който ще ме подкрепи на този концерт, ще участват и Хилда Казасян, Весела Бонева, както и една малка певица. Преди това, на 4-ти октомври в зала „България” ми предстои още един концерт, отново заедно с Хилда Казасян. Д. Д.: На мен също ми предстоят два концерта – премиери на авторският ми албум „Един свят в хармония”. Ще бъде един спектакъл в мой стил – с балет „Арабеск”, народни и оперни певци, музиканти. Първият концерт ще е на 18-ти ноември в Драматичния театър в Пловдив, а на 22-ри ноември ще бъде в „Рейнбоу Плаза” в София. В.П.: Да направиш един милион гледания е възможно, вече всички знаем как става – това са съвременните пинизи и който иска, може да си го уреди спокойно. Д.Д.: Освен това е изключително трудно да се организира концерт у нас, защото все още няма такъв тип продуценти, които да покрият тази огромна работа по реализацията на един концерт, или друг проект. Дори за хора, като нас – с такъв голям опит и много концерти зад гърба си, в днешно време просто е невъзможно да покриеш всички параметри и имаш нужда от хора, които да те подкрепят. Примерно за един конкурс за монокини със сигурност ще се намерят много повече спонсори и рекламодатели, отколкото като им казваш, че имаш сериозно духовно послание, което отправяш към хората, което да промени начина им на мислене и на поведение, и което подобрява средата, в която живеем. Д.Д.: Според мен, като цяло се задълбочава, защото има хора, които са в медийните среди, а и сред продуцентите в шоу бизнеса, които целенасочено налагат тендеция за ниска култура и за не много качествени продукти. Те твърдят, че това е близко до хората и се опитват да слязат на едно ниво, което за мен е на първични страсти. За съжаление това се налага в основните медии. Въпреки това аз винаги съм оптимист и вярвам, че ако има отделни личности, които като мен и Васко, които се опитват да правят нещо качествено и професионално – винаги има надежда! В.П.: Да, от една страна се вижда светлина в тунела, но от друга страна се задълбочава, защото все пак опростачването, си е целенасочена политика, която е свързана със свалянето на нивото и критерия на публиката. Това го има в цял свят, специално по отношение на музиката. Още в началото на 90-те музикалните компании решиха, че е по-добре да направят изпълнители и музиканти от някои буквално хванати от улицата хора, защото така им е по-лесно да ги създават, а после ги използват за кратко, изстискват ги и ги захвърлят. Така – с един куршум два заека, хем сваляш гарда, критерия на публиката, хем по лесно почваш да им продаваш разни боклуци. Това опростачване си има цел, то си е част от съвременния бизнес, който касае и изкуството, дори и джаза вече, но пък от друга страна има контра фронт на всичко това. В.П.: Има класика, има ниво, защото на хората им писна да ги лъжат и да им пробутват боклуци. Те вече се ориентират към истинска и стойностна музика, връщат се назад във времето и започват да обичат по-старомодни неща, защото като няма какво хубаво и ново да им предложат – те се обръщат назад. Затова стана толкова актуално това олд скул течение, не само в музиката, но и във всяка една сфера в изкуството. Д.Д.: Определено се чувствам, като Дон Кихот в женски образ, а това, което ми дава сили е моят оптимизъм и това, че съм яхнала здраво белия кон и се държа на него, това е моят избор. За всяка музика има ниши, но специално моята музика е оценявана повече в чужбина. Аз отсъствах от България 8 години, така че съм длъжник малко на моята публика и сега се опитвам да се реванширам. В.П.: Ще наваксаш! Аз също имам моята кариера, имам си и публика дори в чужбина, не само тук. Не се оплаквам от нищо, хората сами трябва да си установят музикалния вкус. В.П.: За спонсорството – трябва да има такъв закон. Явно държавата нехае за културата и изкуството, а и за тях сигурно е по-добре парите да отиват в държавата, отколкото да ги дават на такива като нас и да облекчават данъците на богатите корпорации. Д.Д.: Като продължение сигурно бих прокарала закон да се подвеждат под отговорност всички политици, които дават обещания и не ги изпълняват, защото е изключително лесно да обещаваш, за да вземеш някаква позиция, а когато я заемаш – никой да не ти държи сметка какво си обещал. В.П.: Аз по принцип се придържам към вярата ми в Бога и винаги, като става дума за хора с екстрасензорни способности имам едно наум и искам да знам от къде идва силата им. Д.Д.: Имала съм срещи и с Ванга, и с Вера Кочовска. С Вера бяхме в една дълга кореспонденция, като нашето познанство започна от едно телефонно позвъняване. Един ден тя ми се обади вкъщи най-ненадейно, не знам дори от къде ми е намерила телефона и ми каза няколко неща, които бяха важни за мен, а аз дотогава не я познавах. Тогава точно се бях срещнала с моя настоящ съпруг Майкъл и Вера ми каза – Диана, този човек е много добър и трябва да му обърнеш внимание, защото ще ти даде щастието, от което имаш нужда! Аз наистина бях шокирана, защото нито я бях питала за това, нито я познавах. След този разговор, заедно с моя съпруг сме я посещавали няколко пъти в дома й. Преди месец имах страхотна среща и с известния лечител Рене Мей, който в личен разговор ми сподели някои неща. Д.Д.: Той ми каза нещо, свързано с моята музика, като преди това изпадна в лек транс. Може би ще прозвучи претенциозно, но думите му бяха– твоята музика ще лекува хората и няма да чакаш много дълго и това ще започне да се случва- още тази година! Аз направо настръхнах и се шокирах, защото не го бях питала за това, а си говорехме за съвсем различни неща, като за това – дали в света ще има развитие и обединение. Той каза – да, ще има, но трябва първо да настъпят промени. Той сподели, че ще има позитивни промени и за България след известен период от време, но някои неща трябва да бъдат отстранени. В.П.: Допитвам се до свещеници и си имам изповедник – хората имаме нужда да се изповядваме, защото трупаме знайни и незнайни грехове и е хубаво, като човек сподели нещо със свещеника, той да го насочи. Всички проблеми на хората идват от тяхната отдалеченост от Бога. Колкото повече си отдалечен от Бога – толкова повече затъваш, а като имаш връзка с живия Бог и имаш реалният шанс да съществуваш добре. Тогава можеш да съществуваш полезно за себе си и останалите, но ние трябва да умеем да приемаме, както успехите, така и изпитанията. Д.Д.: Изпитанията са част от пътя към успеха, без тях няма успехи. Д.Д.: На мен ми дава силата да продължавам напред и да съществувам. Дава ми смисъла в живота и тази енергия, от която имам нужда, за да виждам света около себе си в по-големи мащаби, а не да гледам ежедневните проблеми, които имаме. В.П.: Много пъти съм усещал помощта на Бог. Като изпаднеш в някаква безизходица, която е като изпитание за вярата и се помолиш, но казваш съвсем формално молитвата, без да си съсредоточен в нея, то тогава нещата обикновено не се получават. Когато най-накрая след няколко опита, стигнеш до момента, в който наистина искрено желаеш това да се случи и го измолваш от Бога, тогава то става буквално на секундата! Първо е добре да се помолиш да ти се простят греховете, а след това, ако не знаеш как точно – молитвеника може да те насочи, както и Библията. Д.Д.: Молитвата трябва да се произнася с душата и сърцето. Наскоро мой приятел ми разказа как на една конференция в Русия, при произнасяне 6-7 пъти от голяма група хора на универсалната молитва „Отче наш” са измерили енергията в помещението и се оказало, че тя е изключително висока! В истинските молитви има един невероятен заряд и човек, като ги чете искрено – те действително помагат. Хубаво е да се добави, че не случайно има такава приказка – внимавай за какво се молиш… Най-добре е човек да казва не какво иска, а да каже – оставям всичко в твоите ръце, Господи, ти знаеш кое е най-доброто за мен, защото ние наистина не знаем кое е най-добро за нас. В.П.: Господ знае от какво имаш нужда, без да му се молиш, но той иска първо ти да го потърсиш и да го попиташ. Всеки човек има свободна воля. В.П.: Всичко е възможно! Д.Д.: Бих допълнила – С вяра и добро всичко е възможно! В момента моята любима фраза е – „Един свят в хармония” да бъде възможен!    ", "date": "2017.09.24", "title": " Васил Петров и Диана Дафова: Опростачването е част от новия бизнес"}
{"url": "https://trud.bg/%d0%b7%d0%b0%d0%ba%d1%80%d0%b8%d0%b2%d0%b0%d1%82-4-%d0%b0%d0%b2%d1%82%d0%be%d0%b1%d1%83%d1%81%d0%bd%d0%b8-%d0%bb%d0%b8%d0%bd%d0%b8%d0%b8-%d0%b2-%d0%bf%d0%b0%d0%b7%d0%b0%d1%80%d0%b4%d0%b6%d0%b8%d0%ba/", "text": "Четири автобусни линии от общинската транспортна схема на Пазарджик ще бъдат закрити, ако на предстоящото на 28 септември заседание на местния парламент старейшините подкрепят предложение на общинската администрация. От екипа на кмета Тодор Попов искат незабавно закриване на автобусните линии с номера 3, 8, 11 и 12, а обосновката на това тяхно предложение е \"поради нулев пътникопоток\", както и промяна в маршрутите на други три линии - тези с номера 2, 2А и 3А. В момента колите с №3 се движат от училище \"Димитър Гачев\" до Минерална баня, автобусите с №8 - от квартал \"Запад\" до квартал \"Изток\", тези с №11 - от ромския квартал \"Изток\" до ЖП гара Пазарджик, където е и крайната спирка по линия  №12, чието начало на маршрута е от спирката пред комплекс \"Зора\".  Целта на корекциите в маршрутите на другите три линии е колите да обикалят и минават покрай няколко предприятия в Промишлената зона, а предложението е в подкрепа на местния бизнес. На заседанието на ОбС-Пазарджик на 28 септември ще бъде гласувано и предложението за отдаване на концесия за срок от 35 години на паркинга край МБАЛ \"Здраве\", който е с площк от 2054 кв.м. Като изискване към концесионера е залегнало разкриването на 2 работни места за срока на концесията и инвестирането на минимум 34 246 лв. без включен ДДС за срок от 18 месеца. Минималната начална цена на концесията е 117 600 лв. с ДДС за срок от 35 години. Това прави по 3360 лв. на година, но от общината са заложили изискването изплащането на 35-те концесионни възнаграждения за целия срок на договора да се извърши еднократно и то в едномесечен срок от влизането му в сила.", "date": "2017.09.24", "title": " Закриват 4 автобусни линии в Пазарджик\t\t\t"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%bd%d0%b0-%d1%85%d0%b0%d0%b9%d0%b4%d1%83%d1%88%d0%ba%d0%b8-%d0%bf%d1%80%d0%b0%d0%b7%d0%bd%d0%b8%d1%86%d0%b8-%d0%b2-%d1%87/", "text": "Родината ни се нуждае от силни, непреклонни и отдадени на българското единение водачи. Това каза вицепрезидентът Илияна Йотова, цитирана от пресслужбата на президентството, на церемонията по откриване на първите Национални хайдушки празници „Капитан Петко Войвода“ в град Чепеларе. „Величието и честта на страната ни се съизмерва с преклонението на света към българи като Капитан Петко войвода“, подчерта Илияна Йотова. Той е в ежедневието на всеки един наш сънародник – името му е на стотици улици и площади, подвигът му е на страниците на учебниците, а уважението към делото му е в паметта на поколенията, заяви още вицепрезидентът. Илияна Йотова благодари на всички родолюбиви чепеларци и на общинското ръководство, които осъществиха идеята за празници, посветени на Капитан Петко Войвода именно в дните, когато се чества българската Независимост. Преди да посети родопския град, Илияна Йотова се срещна на Рожен с млади астрономи и с д-р Никола Петров, директор на Националната астрономическа обсерватория.", "date": "2017.09.24", "title": " Илияна Йотова на хайдушки празници в Чепеларе: Родината ни се нуждае от силни, непреклонни и отдадени на българското единение водачи"}
{"url": "https://trud.bg/%d0%b1%d0%be%d1%80%d1%8f%d0%bd%d0%b0-%d1%81%d0%b5%d1%87%d0%b0%d0%bd%d0%be%d0%b2%d0%b0-%d1%82%d0%b0%d0%bd%d1%86%d1%8a%d1%82-%d0%b2%d0%b7%d0%b5-%d0%b4%d0%b0-%d1%81%d0%b5-%d0%bf%d1%80%d0%b5%d0%b2/", "text": "– Нашата идея е да направим не юбилеен спектакъл, а цял юбилеен сезон. Всеки месец ще имаме поне по едно събитие, свързано с годишнината на Арабеск.  на 30 септември и 6 октомври с премиерния спектакъл „Ромео и Жулиета“. ще направим вечер, посветена на Маргарита Арнаудова, жената, която от балетно студио превърна „Арабеск“ в балетен театър. Тя е дългогодишен директор, цели 20 години е лице на „Арабеск“. В тази вечер ще има филм за нея, ще възстановим спектаклите „Нестинарка“ и „Болеро“.  е Месец на младежите – вечер, в която ще покажем наградените неща от конкурса за хореография върху българска музика на името на Маргарита Арнаудова. Този конкурс се порвежда на четири години.  сме го нарекли Месец на класическите постановки. Ще покажем „Вива ла класика“, „Кармина Бурана“ и „Лешникотрошачката“.  е Месецът на Мила Искренова – ще възстановим нейни спектакли („Тъй рече Заратустра“, фрагменти от „Дневникът на Дракула“) и най-новата й премиера – „Сидхарта“. Този спектакъл ще го изиграем и през януари, а след това ще направим едно турне с него в Пловдив, Стара Загора и Бургас. ще бъде мой. Може би ще покажем отново „Пандора“. За април водим преговори да дойде един невероятен испански хореограф – Начо Дуато. Ние го поканихме за един определен спектакъл и той се съгласи. Оказа се обаче, че този спектакъл е много скъп и не можем да си го позволим. Сега ще започнем преговори, за да видим за какво ни стигат средствата. – Всичко е скъпо – авторски права, костюми, декори. Цените са нормални. Просто заплащанията в България не са съизмерими спрямо европейските.  месец ще има българска програма. Ще повторим „Нестинарка“, защото пък имаме двоен празник – и 110-годишнината на композитора Марин Големинов. Ще включим емблематични български произведения, като например „Герман“ с хореограф Антония Докева. Този спектакъл е като визитка за България. Ще изпълним и една миниатюра, която аз съм правила по народна музика – „Лудо вино“. А  месец искаме да направим една специална вечер, която сме нарекли „Среща на поколенията“. И с това ще завършим сезона. – Смятаме да ги съберем на сцената. Тоест ще направим нещо специално, в което ще танцуват и легендите на „Арабеск“. През трупата са минали изключително известни имена, като почнем от създателите Красимира Колдамова, Ичко Лазаров, Румяна Маркова, Антония Докева, Георги Михов – много хора има, които наистина са били емблеми. Днес са живи и здрави, възрастни са за балет, но са в една прекрасна възраст между 60 и 70 г. и изглеждат чудесно. – От 2010 г. „Арабеск“ не е самостоятелна балетна трупа, а е част от Държавен музикален балетен център, тоест ние сме заедно с Националната оперета. Субсидира се като всички театри – определена сума на продаден билет. – Общо взето ние не можем да се сравняваме с един оперетен спектакъл по приходи, защото оперетата е много популярно изкуство. Но пък от друга страна, ние сме по-малко на брой. Ако в един оперетен спектакъл участват 80 артисти, с оркестър, хор, балет, солисти, то ние сме 20. Така че има някакво равновесие. – По принцип от доста време за нови спектакли се кандидатства с проект в различни сесии на министерството, на столична община. Общо взето през последните години не сме имали възможност от резервите на театъра да направим нов спектакъл. Последният спектакъл, за който наистина имахме финансовата свобода, беше „Пандора“, но тогава получихме много солидна сума от един холандски фонд. – Да, всичко. И „Ромео и Жулиета“ е по проект – 50 на 50 средствата идват от Столична община и Министерството на културата. – Да, направихме две предпремиери – в Пловдив и на Аполония. Видяхме реакциите на публиката. Много е странно, защото един и същи спектакъл го играхме на две коренно различни места. В Пловдив в Античния театър има такова невероятно разстояние между публика и сцена, докато в Созопол зрителите са съвсем близо. И на двете места изглеждаше прекрасно, и на двете места публиката хлипаше в един момент, защото се получи много емоционален спектакъл. В Пловдив беше по-скоро като съвместна продукция с Пловдивската опера, защото те изсвириха партитурата на живо. – Пак казвам – това е скъпо. – Не може. Техният репертоар е много различен, все пак разликата между Прокофиев и оперета е много голяма. Така, както примерно един класически танцьор трудно може да изиграе модерна хореография и обратно. Нашият състав, който не поддържа палцова техника, въпреки че са брилянтни изпълнители, не могат да се качат на палци в момента. Всичко е въпрос на специфика. – Много често ми задават въпроса защо съм избрала „Ромео и Жулиета“ за откриване на юбилейния сезон. Аз казвам, че не съм го избирала специално заради откриването, а съм го избрала заради тези прекрасни младежи, които в момента са част от балет „Арабеск“. И защото имам Жулиета и имам Ромео. – Виктория Петрова и Филип Миланов. Това бяха артистите, които ме вдъхновиха. Разбира се и всички останали – всеки от тях намери своето уникално място. Меркуцио – блестящият Васил Дипчиков, дойката – Даниела Иванова, примабалерината на Арабеск, падре Лоренцо – звездата на „Арабеск“ Асен Наков, вече от другото поколение, Ангелина Гаврилова – майката, Тибалт – Ервин Есен, едно чудесно момче, което дойде от Кърджали преди 3-4 години. Тези хора са двигателите на този спектакъл. Разбира се, и невероятната музика на Сергей Прокофиев. Искам да отбележа и сценографията на Иван Токаджиев. Нещо, което даде атмосфера на спектакъла. – Костюмите са на Николина Костова-Богданова. С нея сме работили в „Кармен“. В кармен самата идея беше да е като ревю, и тя си беше в стихията. А тук костюмът е минималистичен, но мисля че се получи много феерично. Един истински класически спектакъл. С това отговарям на въпроса ви за младежите. Те са двигателите на танцовото изкуство. Колкото и да звучи парадоксално, наистина най-младото поколение е това, което вдъхновява нас, хореографите. Повечето от артистите в „Арабеск“ вече не са с традиционното класическо образование. Имам прекрасни артисти, които са завършили „Танцов театър“ в НАТФИЗ, други са от новата специалност в балетното училище – „Съвременен танц“, имам дори хора, които са танцували различни неща. За две години общо взето ние ги подготвяме да влязат в концепцията и визията на „Арабеск“. – Прави ги, точно това е хубавото. „Арабеск“ не е ансамбъл. „Арабеск“ е сбор от индивидуалности. – Ние не желаем да възстановяваме цялото й наследство. Има спектакли, които са били емблеми за своето време. Такъв спектакъл е „Пролетно тайнство“. Той е заснет невероятно добре от Националната телевизия. За щастие в архива има заснет първия спектакъл на „Арабеск“ от 1968 г. „Франческа да Римини“ (създаден специално за „Арабеск“ от румънския хореограф Василе Марку, музика П. И. Чайковски – бел. ред.) Изобщо много от спектаклите на „Арабеск“ са заснети. Сред тях е и последният спектакъл на Маргарита Арнаудова, игран в Народния театър – „Корен дълбоко в небето“. Заснет е уникално, прекрасно е заснет! Така че, наистина, те не са загубени. – Имахме преговори, които не довършихме, поради смяна на ръководството в телевизията, но се надявам че новото ръководство няма да ни откажат да продължим преговорите. Бяхме в архива на БНТ и изгледахме записите – наистина има уникални неща. Нашето желание беше всеки месец да се показва по един стар спектакъл. Така че няма нужда да възстановяваме цялото наследство на „Арабеск“, защото го има като фонд. – А, да! Е, няма го „Арабеск“. Това се случи още 2010-а, между другото. Ако го помислим така. Общо взето разликата между това да бъдеш самостоятелен балетен театър и да си част от една институция е голяма. Много трудно се борим за да остане името ни. Разбира се това зависи до голяма степен и от ръководството на Държавен музикален театър. Ние сме, как да го кажа… все едно някой да ти дойде на гости в къщата и да си остане там. Едва през последната година вече започваме да се усещаме като част от тази къща. Особено първите години беше страшно, защото те искаха нашата трупа да влезе в техни спектакли. Което е абсурдно! Ние сме друга естетика, не сме оперетен театър. Много сложно беше, много.  Арабеск беше единственият независим балетен театър. И бяхме толкова горди от този факт. Дори съставът на Националната опера не е независим. Сега и ние не сме. – Разбира се, няма нищо по-хубаво от това да можеш да правиш собствената си политика, а не да се съобразяваш. Аргументът, че нямаме сграда и няма къде да представяме своите спектакли, може да бъде оборен. За съжаление в България в момента всички състави обслужваме сградите си. Не се мисли за трупата като за мобилна трупа. А ние можем навсякъде да играем. Можем да пътуваме, защото сме малка трупа. Да, наистина трябва да направим премиерата някъде и плащането на наем за сцената изисква допълнително финансиране. Но не е невъзможно. Трудно е у нас. Няма условия за професионално израстване на музиканти, танцьори. Обучението започва от най-ранна възраст – 10 г., а в момента като че ли танцът е повече като хоби. Много малко хора му отдават живота си. Той нито е добре платен, чергарска професия е. – Трябва да има политики в тази посока. Талантливите млади хора по някакъв начин да се подпомагат. Иначе всичко, което е много талантливо, изтича. И затова имаме танцьори в много от големите трупи по света. – Имаш 10-15 години на сцената и искаш да видиш различни хореографи, различни страни – това е добрата причина. А другата причина е, че тези хора не можем да ги задържим в България с доходите, които им предлагаме. – Минималната е колкото минималната заплата, тоест 460, а максималната – 700 лв. – Затова казвам, че трудно може да се каже, че професионално се занимават. Те всички работят и на второ място – преподават, имат школи. Човек трябва да живее някак. Не че в чужбина живеят по-лесно, танцьорите и там не са особено високо платени. Но все пак това движение ги стимулира. – Това е по две причини. Първо, защото сега има избор – различни спектакли, театри, гостуващи трупи. Първият театър, който навремето се появи като алтернатива на „Арабеск“ – „Амарант“, просъществува много кратко. Има и друго нещо: салонът на Музикалния театър има 700 места. Това е прекалено много за репертоар от типа на Съвременен танцов театър. Много сме пътували и сме гледали чужди постановки – залите за съвременен танц са с между 200 и 300 места. – Много се радвам, защото това е едно признание за мястото на „Арабеск“ в София. Щастлива съм – наградата ще остане в архива на трупата. – Мисля си, че този въпрос може да го зададете на младите хореографи, когато дойдете да ги интервюирате през ноември – Филип Миланов, Асен Наков – той вече е в една средна възраст, напоследък много работи и Ангелина Гаврилова. – 10 години са много време за динамиката, с която се развиват нещата.", "date": "2017.09.24", "title": " Боряна Сечанова: Танцът взе да се превръща в хоби\t\t\t"}
{"url": "https://trud.bg/%d0%bf%d1%80%d0%b5%d0%be%d0%b1%d1%80%d0%b0%d0%b7%d1%8f%d0%b2%d0%b0%d1%82-%d0%bf%d0%b0%d1%80%d0%ba-%d0%b1%d1%83%d0%bd%d0%b0%d1%80%d0%b4%d0%b6%d0%b8%d0%ba%d0%b0-%d0%b2-%d0%bf%d0%bb/", "text": "Парк „Бунарджика” в Пловдив ще бъде тотално преобразен с малко над 500 000 лева, които ще бъдат обновени и реконструирани алеите, осветлението, градинското обзавеждане и атракциите в подножието на Хълма на освободителите. Амбициозният проект на кмета на район „Централен” Георги Стаменов и екипа му включва и възобновяване на едни от най-големите атракции, каквито през 20-и век са били водните каскади на Бунарджика и двете езера. Тяхната облицовка в момента е олющена и унищожена и е нужен основен ремонт, за да добият тези водни атракциони отново някогашния си бляскав и естетически вид. Преди да започне реконструкцията им, предстои да бъде изградена нова пешеходна алея до тях, за да могат майки с колични и трудноподвижни хора с различни увреждания да стигат безпроблемно и безпрепятствено дотам. Достъпът в момента до акведукта на Бунарджика е само през стълбите на парка, които не са предназначени за бебешки и инвалидни колички. Основно реновирани ще бъдат и почти всички алеи на парк „Бунарджика”, които са силно амортизирани, с изключение на централната, минаваща покрай Летния театър и паметника на Васил Левски. Над 200 000 лв. пък ще струва монтирането на ново LED осветление, което да стига до върха на Хълма на освободителите и паметници на Альоша и руските войни, загинали в Руско-турската война през 1877-1878 година.", "date": "2017.09.24", "title": " Преобразяват парк „Бунарджика” в Пловдив с 500 000 лева\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bd%d0%b0%d0%bf%d1%80%d0%b0%d0%b2%d0%b8-15-%d0%be%d0%b1%d0%b8%d0%ba%d0%be%d0%bb%d0%ba%d0%b8-%d0%bd%d0%b0-%d1%81/", "text": "Председателят на Парламентарната група на ГЕРБ Цветан Цветанов спази традицията си, когато е на посещение във Велико Търново и не пропусна възможността да направи сутрешния си крос на стадион „Ивайло“. Заедно с него в неделя сутринта по отлично поддържаната лекоатлетическа писта тичаха заместник-министърът на младежта и спорта Ваня Колева, както и Ичко Лозев – бивш международен съдия и настоящ съдийски наблюдател на УЕФА и ФИФА. В продължение на 15 обиколки редом до Цветанов остана Георги Давидов – съдия в „А“ футболна група и главен експерт в дирекция „Образование, младежки дейности и спорт“ в община Велико Търново, а в част от кроса се включи и кметът на старата столица Даниел Панов. „След като бе напълно обновен, стадионът е истинско спортно бижу, както го наричат и местните деятели на спорта. Страхотната новина е, че до края на следващата седмицата трябва да е готово и новото осветление над терена. Ремонтът на осветителната система е финансиран от Министерството на младежта и спорта“, коментира великотърновският народен представител и председател на най-голямата група в Народното събрание Цветан Цветанов. По-късно на стадион „Ивайло“ Цветанов, заедно с кмета Даниел Панов, зам.-министър Ваня Колева, европейският депутат Ева Майдел и страхотния плувец Антъни Иванов, участва в официалното откриване на Европейската седмица на спорта. Велико Търново е част от инициативата трета поредна година. Събитието се организира от Министерството на младежта и спорта, което е координатор за България на инициативата #BeActive на Европейската комисия, а Община Велико Търново партнира с атрактивните прояви. Цветан Цветанов поздрави всички спортуващи деца, като благодари на техните родители, баби и дядовци за подкрепата и на треньори и учители за усилията и отдадената работа. Цветанов, който е спортен деятел и бивш титулуван лекоатлет, изрази надявам все повече подрастващи да избират спортните зали и терени, защото освен здраве, дисциплина и възможност за изява, спортът е и ефикасна превенция на насилието и учи на толерантност.", "date": "2017.09.24", "title": " Цветан Цветанов направи 15 обиколки на стадиона в Търново при откриване на Европейската седмица на спорта"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%bf%d0%b5%d1%82-%d1%81%d0%b5%d0%bb%d0%b0-%d0%b2-%d1%81%d0%b5%d0%b2%d0%bb%d0%b8%d0%b5%d0%b2%d1%81%d0%ba%d0%be-%d1%81%d0%b5-%d0%b2%d0%b4/", "text": "Жителите на пет села в Община Севлиево се вдигат на бунт заради дългогодишен тормоз от липса на вода. Напатилите се хора от селата Търково, Идилево, Ловни дол, Крушено и Добромирка разпространяват листовки и излизат на протест като се канят да блокират главния път София-Варна край село Богатово. „Повече не можем да търпим. От две седмици не сме имали капка вода в домовете си. В 21 век сме обречени да живеем примитивно. Душ, перални и бойлери не сме ползвали отдавна. Перем на ръка и се къпем с канчета. Мъкнем вода от водоноски“, гневи се Милена Тотева от село Идилево, което се населява от около 150 души. Тя сподели, че потърпевши от проблема са също семейства с малки деца, стопани на животновъдни стопански, както и над 30 английски заселници в района. Милена Тотева изтъкна пред „Труд“, че причината за безводието е ерозирал 20-километров тръбопровод.  „Подмяната му е започнала, но тъй като съоръжението е огромно, ремонтът щял да продължи 20 години. Как ще живеят по този начин толкова време хората от обречените села?“, пита изумена Тотева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.24", "title": " Жителите на пет села в Севлиевско се вдигат на бунт заради безводие"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2-%d1%82%d1%83%d0%bd%d0%b5%d0%bb-%d0%b2%d0%b8%d1%82%d0%b8%d0%bd%d1%8f-%d0%b2-%d0%bf%d0%be%d1%81%d0%be/", "text": "Днес движението в тунел „Витиня“ на АМ „Хемус“ в посока София ще се извършва в две ленти, съобщават от АПИ. При необходимост, за да се избегне задръстване, от км 35 част от трафика ще се пренасочва по път I-1 Ботевград – София до пътен възел „Витинска Река“. Ремонтираната тръба, в посока Варна е отворена за движение. От агенцията препоръчват водачите, пътуващи от Северозападна България – от градовете Видин, Монтана и Враца, да използват прохода „Петрохан“ и пътя през Искърското дефиле, за да избегнат натоварения трафик по АМ „Хемус“. Движението по АМ „Тракия“ е без ограничения. Не се извършват ремонтни дейности. Препоръчва се на водачите да използват и подбалканския път в посока София. За улеснение на трафика през Владая и повишаване на пътната безопасност на 24 септември (неделя) от 10 ч. до 20 ч. на път I-1 (Е-79) ще има две ленти за влизащите в София. По този начин пристигащите в столицата шофьори ще могат да пътуват по-удобно и безопасно. Препоръчва се на шофьорите да използват алтернативния маршрут на първокласния път през Владая – АМ „Люлин“. При възможност пътуващите към София в неделния ден е препоръчително да тръгнат на път по-рано. Днес от 14 ч. до 20 ч. ще бъде ограничено движението на камионите над 12 тона по автомагистралите и най-натоваренитe пътища. Целта е повишаване на безопасността, увеличаване на пропускателната способност на инфраструктурата и спокойно пътуване на шофьорите в края на трите почивни дни около Деня на Независимостта на България. От АПИ публикуваха информация за организацията на движението във връзка с провеждане на футболна среща от Първенство на първа професионална лига на 24.09.2017 г. на Национален стадион „Васил Левски”. Забранява се престоят и паркирането на пътни превозни средства, с изключение на автомобилите на участниците в мероприятието,  както следва: – От 00.00 часа до приключване на футболната среща на 24.09.2017 г. при сектор „Г” на  Националния стадион „Васил Левски”. – От 16.00 до 23.00 часа на 24.09.2017 г. на моста пред Национален стадион „Васил Левски”. От 19.00 часа на 24.09.2017 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: – ул. „Ген. Гурко” между бул. „Васил Левски” и бул. „Евлоги и Христо Георгиеви”; – бул. „Евлоги и Христо Георгиеви” между пл. „Орлов мост” и бул. „Черни връх”; – бул. „Драган Цанков” между бул. „Евлоги и Христо Георгиеви” и бул. „Пейо К. Яворов”. От утре започва ремонт на Източната тангента на София. Ще се ремонтира участъкът от АМ „Тракия“ до Северната скоростна тангента, съобщават още от АПИ. От 26 септември (вторник) ще стартира поетапен ремонт на участъка от път I-1 (Е-79) София – Перник, през Владая. Ремонтът ще започне от отсечката между „Черния кос“ и КПП „Владая“. Ще се работи и в двете платна в посока София. Движението ще се пренасочи двупосочно в платната за Перник. За улеснение на трафика по време на строителните дейности, безопасното и безконфликтно пътуване, Агенция „Пътна инфраструктура“ препоръчва на шофьорите да използват автомагистрала „Люлин“ и третокласния път Голямо Бучино – Мало Бучино – Суходол. Ремонтните работи се предприемат за повишаване безопасността на движение през зимните месеци. От пътноподдържащите дружества ще се изисква да работят с пълна мобилизация, за да може предвидените дейности да завършат в максимално кратък срок. Шофьорите ще бъдат уведомявани своевременно за всеки етап от извършваните строителни работи и временната организация на движение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.24", "title": " Трафикът в тунел „Витиня“ в посока София ще е в две ленти\t\t\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d0%bc%d0%b8%d0%ba%d1%80%d0%be%d0%b1%d1%83%d1%81-%d0%b8-%d0%bb%d0%b5%d0%ba-%d0%b0%d0%b2%d1%82%d0%be%d0%bc/", "text": "Катастрофа в тунел „Железница“ затвори главен път Е-79 между Благоевград и Симитли. За щастие няма тежко пострадали, информира  Към 10.35 ч. микробус „Форд“ с пернишка регистрация, движещ се от Симитли към Благоевград, навлиза в насрещната лента и се блъска в лек автомобил „Опел“. Причина за навлизането на микробуса е, че движещите се пред него автомобилите започват да спират. При удара има леко пострадала една жена, която по-скоро е с уплаха.  На местопроизшествието пристигнаха две линейки. А в 10.50 ч. тунелът бе окончателно затворен за извършване на оглед. В момента движението в двете посоки се извършва по обходния около тунела път. Колоната от автомобили се увеличава, попаднали в тапата се увеличава много бързо. Днес се очаква засилен трафик в посока София. Пикът вероятно ще е в ранните следобедни часове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.24", "title": " Катастрофа между микробус и лек автомобил затвори тунел „Железница“\t\t\t"}
