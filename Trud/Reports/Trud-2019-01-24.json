{"url": "https://trud.bg/%d1%81%d1%82%d0%b0%d1%87%d0%ba%d0%b0-%d0%bd%d0%b0-%d1%80%d0%b0%d0%b1%d0%be%d1%82%d0%bd%d0%b8%d1%86%d0%b8-%d0%b2-%d0%b7%d0%b0%d0%b2%d0%be%d0%b4-%d0%bd%d0%b0-%d0%b0%d1%83%d0%b4%d0%b8/", "text": "В Полша получават с 39 на сто повече Работници в завод в Унгария на германския автомобилен гигант „Ауди” започнаха вчера едноседмична стачка, след като опитите им да получат 18% увеличение на заплатата си се оказаха неуспешни, предаде АФП. Фабриката за двигатели на „Ауди” в западния град Дьор е отворена през 1994 г. и в момента в нея работят около 13 000 души. Служителите й вземат брутна заплата от 1400 евро – около 50% над средното ниво в страната. Те настояват основното им заплащане да бъде увеличено с поне €233, както и да имат поне един пълен почивен уикенд месечно и допълнителен отпуск, за да прекарват време със семействата си. Профсъюзните лидери посочват, че работниците в завода на „Мерцедес” в Кечкемет вече са получили 22% увеличение на заплатата за 2019 г. и то без да се налага да стачкуват. Освен това служителите на други заводи от групата „Фолксваген” в региона вземали по-високи заплати от унгарците – в Словакия с 25%, в Чехия с 29%, а в Полша с 39 на сто. Най-големият профсъюз в Германия ИГ Метал подкрепи исканията на работниците на „Ауди” в Унгария.  ", "date": "2019.01.24", "title": " Стачка на работници в завод на „Ауди“ в Унгария\t\t\t"}
{"url": "https://trud.bg/%d0%ba%d0%b2%d0%b8%d1%82%d0%be%d0%b2%d0%b0-%d0%b8-%d0%be%d1%81%d0%b0%d0%ba%d0%b0-%d0%b2-%d1%81%d0%bf%d0%be%d1%80-%d0%b7%d0%b0-%e2%84%961/", "text": "Петра Квитова и Наоми Осака ще определят шампионката на Аустрелиън оупън и новата №1 в женския тенис. Двете се класираха за финала в Мелбърн след убедителни победи на полуфиналите.  Чехкинята надигра със 7:6 (2), 6:0 сензацията на турнира Даниел Колинс (САЩ) като интрига имаше само в първия сет. Квитова разказа и че получила подкрепа от легендата Моника Селеш, която я окуражила да продължи след преживяната атака. В края на 2016-а пръстите на Петра бяха срязани от ножа на крадец, проникнал в дома й.  „Тя ме потърси, което е голяма чест за мен – призна чехкинята. – Припомни ми, че именно в Мелбърн спечели първия си Голям шлем след като беше намушкана на корта.“  Осака пък предотврати изцяло чешки финал при дамите като се наложи с 6:2, 4:6, 6:4 Каролина Плишкова. За японката това е втори пореден финал на турнир от Големия шлем след титлата на Ю Ес Оупън. Тя намери смелост и да се скара на свой спонсор – японски производител на спагети, който я изобразил с прекалено светла кожа в анимационна реклама.  „Не е ли очевидно, че имам тен?“, заяви Осака, чийто баща е хаитянин. Ако Наоми спечели титлата, ще стане първата тенисистка с две поредни титли от Шлема след Серина Уилямс през 2015-а.", "date": "2019.01.24", "title": " Квитова и Осака в спор за №1"}
{"url": "https://trud.bg/%d1%85%d0%be%d1%80%d0%b0%d1%82%d0%b0-%d1%81%d0%bf%d0%b5%d1%81%d1%82%d0%b8%d1%85%d0%b0-1-%d0%bc%d0%bb%d1%80%d0%b4-%d0%bb%d0%b2-%d0%b7%d0%b0-%d0%bc%d0%b5%d1%81%d0%b5%d1%86/", "text": "Депозитите на гражданите в банките нараснаха с над 1 млрд. лв. през декември и в края на миналата година достигат 51,53 млрд. лв., сочат данните на БНБ. Рекордната спестена сума от домакинствата само за един месец се дължи на раздадените коледни бонуси, които много хора веднага са добавили към депозитите си. За година гражданите са спестили 3,7 млрд. лв. Отпуснатите кредити за бизнеса през декември намаляват с 368 млн. лв. и достигат 32,6 млрд. лв.  ", "date": "2019.01.24", "title": " Хората спестиха 1 млрд. лв. за месец"}
{"url": "https://trud.bg/10-%d1%80%d1%8a%d1%81%d1%82-%d0%bd%d0%b0-%d1%86%d0%b5%d0%bd%d0%b8%d1%82%d0%b5-%d0%bd%d0%b0-%d0%b8%d0%bc%d0%be%d1%82%d0%b8%d1%82%d0%b5-%d0%b2-%d1%81%d0%be%d1%84%d0%b8%d1%8f/", "text": "Жилищата в кв. Яворов надминаха границата от 1500 евро за кв./м, което е увеличение с 25% Имотите в София поскъпнаха с 10% през 2018 г. Ръстът е умерен за пазара, коментира Люба Атанасова, изп.-директор на Имотека. По думите й компанията отчита и 8% повишение на сделките с жилища в столицата. Традиционно увеличението на цените на имотите е най-голямо в престижните южни и централни квартали. Яворов, Изток и Изгрев остават с най-високи цени за квадратен метър. С столичния кв. Яворов поскъпването е най-голямо – от 1241 до 1564 евро за кв./м (+26%). Докато жилищата в Изток и Изгрев през 2018 г. са стрували 1519 евро, а година по-рано 1360 евро за кв./м (+11%). Лозенец почти достигна 1400 евро за кв./м с увеличение от 9% за година, докато жилищата в Младост вече се търгуват по 1274 евро за кв./м, което е ръст с 15% за година. Цените в Люлин и Овча купел също продължават да растат, като достигат 850 евро за кв./м (+13,4%) и 915 евро за кв./м (+5%). Около 7% е ръстът на броя реално сключени сделки, посочват още от компанията в годишния си анализ. Според тях новото строителство е съществен фактор на пазара на недвижими имоти в столицата. “Новите проекти се развиват активно и започват да задоволяват натрупалия се през последните години глад за по-качествени жилища”, каза Атанасова. Ипотечното кредитиране нарасна значително и през 2018 г., сочат данните на компанията. Сделките с пари в брой намаляват от 53% на 44% в сравнение с 2017 г. “Клиентите са уверени, доходите растат, към момента лихвите са все още ниски”, каза Атанасова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " 10% ръст на цените на имотите в София\t\t\t"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d1%81%d0%b2%d0%b8%d0%bb%d0%b8-%d0%b7%d0%bb%d0%b0%d1%82%d0%be-%d0%be%d1%82-%d1%81%d0%b5%d1%81%d1%82%d1%80%d0%b0%d1%82%d0%b0-%d0%bd%d0%b0-%d1%86%d0%b0/", "text": "Делото срещу четирима мъже, ограбили злато за близо половин милион лева от сестрата на Кирил Рашков – Цар Киро, продължи вчера в Пловдивския окръжен съд. Преди седмица бе разпитана и потърпевшата – 72-годишната Марийка Иванова, която разказа как е била измъчвана с електрошокова палка, докато каже къде златото. Подсъдимите Йордан С., Марин П. Александър Д. и Александър К. не се признават за виновни. Те може да получат от 15 до 20 г. и дори доживотен затвор. Бруталния грабеж е извършен в нощта срещу 28 май 2017 г. Трима от бандитите нахлуват маскирани в дома на Марийка, а четвъртият ги чака отвън с кола. След бой завързват племенника й със свински опашки и тиксо, а после нападат и Марийка. Тя имала само 300 лв. в дамска чанта, но бандитите търсели златото й. Намерили кутии от бонбони и бисквити, пълни с пендари, лири и други монети, огърлици, гривни и синджири. Взели ги заедно със златна корона с червен камък в средата. Плячката им е оценена на 453 352 лв. Четиримата си разделили ограбеното по равно и били разкрити през юли същата година, когато започнали да дават ценностите в заложни къщи. По време на разследването е имало версия, че обирът е поръчан от самия Цар Киро, но тя е не е потвърдена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Четирима свили злато от сестрата на Цар Киро\t\t\t"}
{"url": "https://trud.bg/%d0%b3%d0%bb%d0%b0%d1%81%d1%83%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5%d1%82%d0%be-%d0%b7%d0%b0-%d0%bf%d1%80%d0%b5/", "text": "Предвиденото за тази нощ гласуване на Преспанското споразумение се отлага за утре в 14.30 ч. Това реши председателя на Парламента след множеството желаещи депутати да се изкажат. Днес дебатите ще приключат в 01.30 ч и ще започнат отново в 9.30 ч утре, петък до 14.30 ч, когато ще последва гласуване на Споразумението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Гласуването на споразумението за Преспа утре следобед"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b1%d0%b8%d0%b2%d1%88%d0%b8%d1%8f-%d0%bb%d0%b8%d0%b4%d0%b5%d1%80-%d0%bd%d0%b0-%d1%88%d0%be%d1%82%d0%bb%d0%b0%d0%bd%d0%b4%d0%b8%d1%8f-%d0%b0/", "text": "Бившият шотландски първи министър Алекс Салмънд е задържан и обвинен в рамките на разследване на обвинения срещу него в сексуално посегателство, съобщи полицията, цитирана от АФП. Салмънд (64 г.) оглави Шотландия през 2007 г. и я отведе до ръба на независимост с историческия референдум през 2014 г., оттегляйки се от лидерския пост по-късно същата година. Миналия август той напусна и своята Шотландска национална партия именно заради две обвинения в сексуален тормоз. Самият Салмънд категорично отхвърля твърденията по свой адрес и междувременно преди дни спечели дело срещу правителството, заведено заради начина, по който то реагирало на обвиненията срещу политика. От ноември 2017 г. шотландецът води политическото предаване “Шоуто на Алекс Салмънд”, излъчвано от британския филиал на руската телевизия РТ, която медии и политици на Острова смятат за рупор на Кремъл.  ", "date": "2019.01.24", "title": " Задържаха бившия лидер на Шотландия Алекс Салмънд"}
{"url": "https://trud.bg/%d0%b1%d1%83%d1%80%d0%b3%d0%b0%d1%81-%d0%bf%d0%be%d1%87%d0%b5%d1%82%d0%b5-%d0%bf%d0%b0%d0%bc%d0%b5%d1%82%d1%82%d0%b0-%d0%bd%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%be%d1%82-%d1%85/", "text": "„Да помним, за да не се повтаря” –  категорично  заявиха гимназисти от бургаските училища, които се присъединиха към международната инициатива на Световния еврейски конгрес „#Wе Remember” с общата си снимка. Това стана на организираното от Център за еврейско-българско сътрудничество „Алеф” събитие в Културен център „Морско казино”, посветено на Международния ден в памет на жертвите от Холокоста- 27 януари. В навечерието на възпоменателния ден, в който преди 74 години са освободени оцелелите от лагера на смъртта Аушвиц, се събраха младежи от Профилирана природоматематическа гимназия ”Акад. Никола Обрешков”, Професионална търговска гимназия, Профилирана гимназия с преподаване на немски език „Гьоте“ и Профилирана гимназия за чужди езици ”Васил Левски”, както граждани, общественици и журналисти. За първи път в  Бургас пред тях бе прожектиран документалният филм „Животът на Ирена Сендлер”. Лентата пресъздава истинската история на една обикновена полска жена, спасила над 2500 еврейски деца от Варшавското гето по време на Холокоста. Документалният разказ предизвика изключително силно въздействие върху младите хора, някои от които за първи път се докосваха до човешка трагедия от такъв мащаб. Събитието бе съвместна инициатива на „Алеф” и Полския институт в София, осъществено с подкрепата на Община Бургас. “Ако забравим, значи сме съучастници”, твърди Ели Визел, авторът на „Нощта”- книгата която разказа на света за Холокоста. „Ако останем безразлични, също ставаме  съучастници”, перифразира  думите му Елка Василева от Център „Алеф” по време на беседата след събитието. Тя акцентира върху необходимостта човечеството да отбелязва с мемориален ден паметта на жертвите от Холокоста. „Свидетели сме, как езикът на омразата надига глас. Ежедневие са вандалски прояви и насилие над слабите, независимо към кой етнос принадлежат. Този ден освен спомен и помен, е предупреждение, че позорни периоди, познати  от миналото, не са невъзможни и днес!  Припомнянето на Холокоста е начин да се види докъде могат да стигнат подобни расистки идеологии,” допълни тя. Писмото от Алберта Алкалай- председател на Център „Алеф”, в което тя обръща специално внимание на спасителите на евреите, също бе посрещнато с видим интерес. „Хора като Ирена Сендлер, които са загърбвали собственото си благополучие, кариера, здраве, живот в името на това да помогнат  и да избавят от смърт другия, различния, непознатия, са една особена раса човеци, с инстинкт за съхранение на другите, герои, праведници, свръхчовеци със свръхемпатия и свръхморал.  Днес, когато скърбим за близо 6 милиона евреи, от които повече от 1 милион невинни деца, изгорени в камерите на смъртта, само защото са родени евреи, когато припомняме най-голямата  дехуманизация и трагедия в човешката история Холокоста,  подвигът на тези хора, опълчили се на страха и на смъртта, заслужава нашата благодарност и нашата незабрава”, написа тя. Филмът за Ирена Сендлер и беседата след него предизвикаха към сериозен размисъл участниците във възпоменателната проява. Пълните със сълзи очи бяха доказателство, че посланието „Да помним, за да не допуснем отново”,  е достигнало до точното място. С общата снимка, публикувана и в социалните мрежи, Бургас се включва в годишна кампания # WeRemember за борба с антисемитизма и всички форми на омраза, геноцид и ксенофобия. Така ще бъде разпространено посланието, което означава никога повече терорът да не се повтаря. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Бургас почете паметта на жертвите от Холокоста с филм за подвига на Ирена Сендлер"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%b2-%d0%b7%d0%b0%d0%ba%d0%be%d0%bd%d0%b0-%d0%b7%d0%b0-%d0%b3%d0%be%d1%80%d0%b8%d0%b2%d0%b0%d1%82%d0%b0-%d0%bd%d0%b5-%d0%b1%d0%b8%d0%b2%d0%b0/", "text": "На срещата при премиера Бойко Борисов компаниите от Българската петролна и газова асоциация заявиха желанието си да съдействат по всякакъв начин на държавата в борбата със сивата икономика в сектора и препотвърдиха намерението си да инвестират, плащат данъци и създават работни места в България. БПГА запозна премиера с категоричното становище и на Минно-геоложката, и на Камарата на строителите в България, че влизането в сила на закона за горивата не бива да се отлага. Според браншовите структури прецизирането на текстове може да стане своевременно и в най-кратки срокове. Членовете на УС на БПГА заявиха, че не делят участниците в бранша на малки и големи, а на такива, които спазват българското законодателство и такива, които ползват нелоялни практики. Премиерът одобри договореностите, които БПГА постигна с Минно-геоложката камара и Камарата на строителите в България. Асоциацията представи протоколите, от които става ясно, че всички спорни въпроси между браншовете, които касаят Закона за административното регулиране на икономическите дейности, свързани с нефт и продукти от нефтен произход, са уточнени. Премиерът заяви категоричната си подкрепа за законовото регулиране на дейностите в сектора и се обяви за регистрацията на операторите в бранша с цел изсветляване на търговията с горива. Според Бойко Борисов в предложението за облекчаване на паричните гаранции за регистрация на бензиностанциите, внесено от депутати в парламента, има логика и около него може да се постигне консенсус. Премиерът заяви още веднъж, че правителството взима мерки за борба с контрабандата, сивия сектор и нелоялната конкуренция с цел подобряване на бизнес средата. Премиерът, министрите  и членовете на УС на БПГА се обединиха около мнението, че влизането в сила на секторните правила не бива да се забавя и че всички на този пазар трябва да спазват буквата на закона и да бъдат коректни данъкоплатци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Промените в закона за горивата не бива да се отлагат"}
{"url": "https://trud.bg/%d0%bf%d0%be-263-%d0%bf%d1%80%d0%b5%d1%81%d1%82%d1%8a%d0%bf%d0%bb%d0%b5%d0%bd%d0%b8%d1%8f-%d0%bd%d0%b0-%d0%b4%d0%b5%d0%bd-%d0%bf%d1%80%d0%b5%d0%b7-2018-%d0%b3/", "text": "Средно по 263 престъпления на ден са били извършени в цялата страна през миналата година. Това показват статистически данни на МВР, публикувани на сайта им. От министерството отчитат спад на бандитските прояви – общо 96 187 били регистрирани през цялата 2018 г. Година преди това те са били 106 659. Разкритите престъпления са 44 294. Според статистиката през декември м. г. били регистрирани 6491 закононарушения, което е с 11,3 процента по-малко от ноември. Отчетът показва, че средно на ден през декември са били регистрирани 209 бандитски прояви. Най-много са били през август и юни – по 264. Разкриваемостта на престъпленията през миналия месец е най-висока в Смолян, Търговище и Враца. Най-ниска е в Силистра, София-град и Монтана. През цялата година са били извършени 92 убийства, от които са установени извършителите на 88. Кражбите пък са били 35 860, а разкритите – 12 225 През 2017 г. обирите са били 40 947.", "date": "2019.01.24", "title": " По 263 престъпления на ден през 2018 г.\t\t\t"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%be%d1%82-8-%d1%81%d1%83-%d0%b0%d1%80%d1%81%d0%b5%d0%bd%d0%b8-%d0%ba%d0%be%d1%81%d1%82%d0%b5%d0%bd%d1%86%d0%b5%d0%b2-%d1%80%d0%b0%d0%b7/", "text": "Ученици от 8 СУ „Арсени Костенцев“ разиграха симулативен съдебен процес в Районен съд – Благоевград, съобщиха от общината. Те влязоха в роли на съдии и обвиняеми. Инициативата е част от междуучилищен конкурс „Живей здравословно“ , организиран от Местната комисия за борба за с противообществените прояви за непълнолетни и малолетни към Община Благоевград, РЗИ и  РУО.  На 15 януари стартира втори етап от конкурса „Живей здравословно“. Той ще продължи до 15 март. като през него се  реализират и отчитат одобрените проекти от първия етап.  Експертна комисия, с участието на представители на МКБППМН – Благоевград,  РЗИ – Благоевград  и РУО – Благоевград,  ще извърши класирането на участниците до 20 март 2019 г., след което резултатите ще бъдат публикувани на интернет страниците на Община Благоевград, РЗИ – Благоевград и РУО – Благоевград. Официалното награждаване на победителите ще се проведе на 21 март 2019 г. от 10.30 часа в сградата на община Благоевград.  Предвидени са средства за финансиране на дейностите на одобрените проекти на първи етап в размер на 500 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Ученици от 8 СУ „Арсени Костенцев“ разиграха симулативен съдебен процес в Районен съд – Благоевград"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%88%d0%be%d1%84%d1%8c%d0%be%d1%80-%d0%b1%d0%b5%d0%b3%d0%bb%d0%b5%d1%86-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba%d0%b0-%d0%b8-%d1%81/", "text": "Криминално проявен шофьор без книжка и спътникът му бяха арестувани зрелищно в центъра на Шумен в четвъртък след като опитаха да избягат от автопатрулен екип, за да не бъдат проверени. Оказало се, че 16 часа по-рано полицаите са имали работа със същата кола и неправоспособен шофьор. Към 15,30 часа в четвъртък на бул.“Славянски “ полицейски екип забелязал „Алфа Ромео“ без регистрационни номера. Униформен подал знак със стоп палка на водача, но той подминал служителите на реда. Полицаите последвали автомобила и дали знак на водача със звукова и светлинна сигнализация да спре, но той продължил. Малко след това му препречили пътя и го спрели. Оказало се, че зад волана е 39-годишен мъж от Ямбол, който е неправоспособен. Номерата на автомобила били свалени след извършена проверка вечерта в сряда, когато около 23 часа на почти същото място – кръстовище образувано от бул.“Славянски“ и ул.“Адам Мицкевич“ водачът бил проверен. Не представил свидетелство за управление, а след справка се оказало, че е неправоспособен. Категорично отказал да бъде тестван за алкохол или наркотични вещества. Съставен му бил акт, че няма сключена застраховка „Гражданска отговорност“ и че не носи талона на лекия автомобил. В четвъртък по време на проверката в автомобила освен водача, бил и 38-годишен мъж също от Ямбол. Двамата са криминално проявени и осъждани за кражби и грабежи, уточняват от полицията. Задържани са за срок до 24 часа в РУ-Шумен и работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Задържаха шофьор-беглец без книжка и спътника му"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd-%d1%86%d0%be%d0%bd%d0%b5%d0%b2-%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%b7%d0%b0-%d0%b3%d1%80%d0%b0%d0%b6%d0%b4%d0%b0%d0%bd%d1%81%d1%82%d0%b2/", "text": "„Въпросът с българско гражданство е твърде сериозен, за да го подминем с лека ръка. Това е имиджов проблем за България. Европейските институции сериозно ни атакуват, оказа се че има твърде много хора, които са криминално проявени и са получили гражданство”, обясни пред   Йордан Цонев – председател на временната анкетна комисия в НС за проверка на даването на гражданство. Още през март ДПС поиска създаване на временна анкетна комисия, когато се появиха сигнали, че има търговия с българско гражданство, само че тогава ГЕРБ и националистите не откликнаха на нашето искане, обясни Йордан Цонев. По думите му едва след като арестите по темата и след сигналите отвън, искането е било прието и е създадена тази комисия. „Целите на комисията не се припокриват с тези на следствието и прокуратурата. Трябва да направим анализ защо това се е случило. Ако има дупки в законодателството, трябва да кажем какво да се промени. Ние присъди няма да издаваме”, подчерта Цонев. „Макар че сме тежки опоненти с ВМРО, съм на мнение, че в случая не може да се обвинява политическа партия – това означава да обвиниш и хората, които гласуват за нея. Отговорност трябва да понесат длъжностните лица, друг е въпросът кой ги е назначил”, отбеляза още той. Инвестиционният климат е много лош и управляващите не правят нищо, за да го подобрят, отбеляза още Йордан Цонев. „Сега вървим към избори с едно политическо безвремие, видяхте какво стана със закона за горивата – отлага се с 6 месеца. Всеки закон, който може да направи реформа или да породи  спор между различни групи в обществото, аз прогнозирам, че ще бъде отлаган, защото до изборите управляващите трябва да имат спокойствие Тази цена за това политическо време я плаща България Имаме нужда от сериозни реформи, които ще доведат  и да сериозен инвестиционен ръст”, обясни Цонев. По думите му за две години откакто управлява тази коалиция няма довършена нито една реформа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Йордан Цонев: Комисията за гражданството няма да издава присъди"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d1%81%d0%bc%d1%8f%d0%b4%d0%be%d0%b2%d0%be-%d0%b8%d0%b2%d0%b0%d0%bd%d0%ba%d0%b0-%d0%bf%d0%b5%d1%82%d1%80%d0%be/", "text": "От националната предизборна среща на ГЕРБ през уикенда се чуха откровени критики, но и суперлативи. На доброто обикновено медиите не отделят голямо внимание. Кметицата на малката шуменска община Смядово (7000 души население) Иванка Петрова се оказа във фокуса на вниманието заради отговорността към работата си. „Труд“ разговаря с нея за кметските успехи и проблеми, за нестандартния подход, за идеите за решаването им и за отношението към хората. – Г-жо Петрова, бяхте посочена за пример. Зам.-председателят Цветанов каза, че през април 2015 г. сте била готова с отчет на свършеното и с екипа си за втория мандат. Тази година e същото, а това е пример за „добре планирана работа и всеотдайност“. Значи, усилията на малките общини с работещи кметове се забелязват „горе“. Как го постигате, ваши колеги не успяват? – Когато спечелих първия мандат, със зам.-кмета Иван Кюркчиев си дадохме дума, че започваме да работим от първия ден. Да правиш политика в последния месец преди изборите, да убеждаваш по събрания хората да гласуват, го наблюдавах назад при други кметове, но това не е работещо. Трябва да работиш през целия мандат и да убеждаваш хората, че си техния кмет и са направили правилния избор. Навсякъде заявявам, че имам много добър, млад колектив, затова и вчера им казах, че без тях не бих постигнала всичко до сега. При втория мандат, колкото и да съм оптимист, не мислех, че ще спечеля със 76% от първи тур в общината, а в града с 83%. Това задължава! Уморена от първия мандат, мислех, че ще разпусна няколко месеца, но нищо подобно. Колеги, с които работим по проекти, бяха дошли и викат: „Дай поне 2-3 месеца почивка“, но казах „Не“. Няма почивка за проектите, изтървеш ли сроковете да кандидатстваш, край. А ние сме община с малък бюджет и спечелените проекти са възможност за финансиране не само на инфраструктурни обекти, а за развитие на култура, социални дейности, образование. – Да, известно е, че сте община лидер по социални услуги в региона. – Наистина реализираме проекти, важни за хората. Например, през декември присъствах на училище за родители по проекта „Смядово пее и танцува“. От 17 часа до 14 часа на другия ден бях с тези хора, повечето ромски семейства. Бяхме на една маса, с тях спах, сутринта с тях станах. Хората се радваха, че не ги пренебрегвам, а аз исках да видя как минава една среща. Това е образователен проект. Някои деца не бяха ходили на море, а ние ги изведохме на морско и зелено училище. Знаете ли какво значи това за тях? Всеки момент очаквам да подпиша договор за проект пак на тема интеграция по две оперативни програми за 2 години на стойност 850 000 лв. Това са много средства, почти колкото собствените ни приходи за година. – Значи вярвате в ромската интеграция? – Да, вярвам, стига да вложиш парите, за каквото са ти отделени. Аз съм сигурна, че някъде парите са били прибрани и на са отишли по предназначение. По този проект ще продължа и работата на Центъра за социална интеграция и рехабилитация, който изградихме преди 4-5 години, но не стана държавно делегирана дейност. И тук има критика – понякога се субсидират дейности, които нямат никакъв ефект, а ние при капацитет 20 души, сега имаме 60 потребители. Виждам смисъла, наскоро ходих на тяхно мероприятие и хората са благодарни, защото те не са излизали от домовете си, били са затворени с болката и болестта си. Новия проект ще ни даде възможност да продължим и работата с червения микробус с инвалидна платформа, т. нар. линейка, с която обслужваме болни, самотни, водим ги на прегледи до Шумен, Варна. Ще продължи да съществува и Центъра за обществена подкрепа на деца със специфични образователни потребности. – В началото на годината изненадахте и най-находчивите пиари в държавата, като решихте да се трудите за по ден в общинските структури – социален патронаж, детски градини, чистота… Какво научихте, докато белите лук, посрещате децата? – Много ми е полезно, другата седмица ще опитам да се кача и на сметосъбирачната машина. Това е моя идея от 3-4 месеца и все не можех да я осъществя. Тръгна от Социалния патронаж, защото все напускаха назначените. Викам си „има някакъв проблем, трябва аз да видя“. Една сутрин, обикновено към 3-4 часа се събуждам да мисля какво ще правя през деня, събудих мъжа си в 5 и му казвам да става да пием кафе. Той недоволен, изпихме си кафето и в 6 без 10 ме остави пред патронажа. Никой не очакваше. Отидох с неподходящи обувки, работих с чехлите на една от госпожите, с престилката на друга, въпреки коментарите, че едва ли не те са знаели и менюто било подготвено за мен – нищо подобно! Мих канчета, белих лук. Оплакаха ми се, че по 100 кг белят и им е трудно. Те отговарят за храната на 600 души. Направих си изводи и още на другия ден предложих три варианта как да улесним работата с добра организация. Разбрах, че напускат, защото е много работата. Ако метеш навън, може да се подпреш и седнеш. Вкарах две от метачките в патронажа, изкарахме здравни книжки, но след 2 седмици едната каза: „Петрова, предпочитам навън, тук има работа“. – Чух, че сте хванали мъж, който ходи на работа, а получава храна наготово. -Заместникът ми, който беше натоварен да разкарва храната по селата в този ден, засече здрав, млад човек, който не си бил у дома и на другия ден му спряхме обслужването. Също и на още 3-4-ма. По молба на кмета на село Риш оставихме един от тях, но със задължението да разнася храната на още 5-6 човека в селото. – Някой осмели ли се да каже, че заплатата му е ниска? – Не, но аз виждам, че заплатите са малки. Така е и в Общината. С увеличението бруто ще вземат 800 лв. Кажете как да намеря специалисти? Сега търся двама със средно строително образование или с висше. Явило се е едно момче с ТЕЛК на интервю, от отдела са очаровани, днес ще го потърся. Питахте ме как успявам – решавам проблема на всеки един! Ще му кажа, че имам решение. Той е 88-и набор, млад човек, затворен у дома, търси работа, но не мога да го назнача на този пост, защото е свързан с много работа навън по строителни обекти. Имам заявка по една програма с инвалиди и ще му предложа да го назнача с гъвкаво работно време, мисля, че ще остане доволен. – Преди година решихте да стимулирате с 3 дни отпуск чиновниците, които не пушат в работно време. Какво постигнахте – отказахте хора от порок, увеличихте КПД-то им, а може би и двете? – И двете неща постигнах за някои, но не очаквах, че тютюна е толкова труден за отказване. Отказахме 4-5 човека и това е нещо. Сложих камера, където се пуши, наблюдавам през деня, дори си водя статистика. Виждам, че за някои се събира по час пушене за работен ден. И като дойде утре този човек да иска нещо при мен, просто ще му покажа цифрите. – Предстои общините да гласуват бюджетите си. Знайно е – малка община, по-малко местни приходи. На вас стигат ли ви парите за всички благоустройства, които хората искат? – Не, парите няма как да стигнат, но аз винаги съм казвала, че това, което имаме, с това ще разполагаме, още повече, че от 2011 г. не сме вдигали налози. На 31 януари ще разгледаме данъците на колите, само на една категория вдигам много малко, за да мога да вляза в минимума по закон. Малко са собствените ни приходи, около 1 млн. лв., но в същото време, връщайки се назад, виждам какво са правили другите кметове. Аз направих общинско предприятие „Чистота, озеленяване и благоустройство“ с издръжка 400 000 лв. годишно, а от 2019-а добавям към него и общинска охрана и разходът ще стане 500 000 лева. 22-ма са назначените вече. Извършват всичко и икономисваме средства. Например, сметосъбирането ми води до икономии, с които сме купили нова сметосъбираща машина, трактор, дробилка, косачки, кофи за смет ще се купят за всяко семейство. На други колеги не им стигат парите за зимно почистване, а на мен ми остават и за други дейности. – С предприятието спестявате средства, които иначе трябва да дадете на външни фирми? – Да, фирми, които не можеш да контролираш и управляваш. А сега, като имаме проблем – паднало дърво, задръстено дере, багерът и тракторът излизат и го решават веднага. Днес примерно, кметът на село Янково с вишката, която сме си купили, ще подкастря дървета. Иначе ще коства стотици левове. – Кое наложи да имате общинска полиция и какъв ефект очаквате? – Преди дни взехме лиценз и набираме хора. От 3-4 години в Смядово влязоха много роми от село Градец, Сливенско. Купуват си къщи при нас, но са свикнали да живеят без да изпълняват наредби и закони. Аз ще опитам да ги науча с тази охрана и това е първата причина. Ще живеят в Смядово, но по правила. Силните музики още това лято ги спряхме, вандализма по улиците също. Имаме много глоби по 150 лв., особено за шум. Изтече ли срокът, веднага търся частен съдебен изпълнител и ги събираме. Охраната ще бъде в помощ на полицията, заедно ще работят и ще си бъдат от полза. Много се радвам, че от Министерство на финансите ми осигуриха подходящ джип от конфискуваните и той ще бъде за охраната. – Образователният министър Вълчев даде за пример ваша инициатива да задържите тийнейджърите в училище, като плащате шофьорските им курсове. Каква е равносметката? – Преди да въведем курсовете, паралелката в 9 клас беше от 9-10 деца, тази година са 30. Общината плаща 500 лв. за курса, всичко над тях е от родителите. – Какво мислите за националната програма за енергийна ефективност, трябва ли да продължи? Вие не само санирахте, но и изрисувахте с общински пари фасадите на някои блокове. – Трябва да продължи, но със съфинансиране от живущите. Когато чакаш наготово, ти не поддържаш. Преди време в един от блоковете изгоряла крушка сигурно за 10 лв. и ми се обаждат за смяната й… Иначе ефектът е страхотен, хвалят се, че горивото им е намаляло със 70%. Завиждам им, защото в моята къща отиват по 30 кубика дърва. Но и както премиерът Борисов каза, трябва да продължим качествено. Лично зам.-кметът на Смядово и началникът на ТСУ са събаряли от 6-ия до 1-ия етаж тераси, когато санирахме, защото не бяха качествено изпълнени. Те бяха на обектите всеки ден. На много срещи по темата съм казвала, че инвеститорският контрол трябва да е от общината. – Сякаш имате рецепта за всичко, но някой може да каже – ще я видя аз, ако на главата й е община от 70 или 170 000 души. – Бих опитала, може би е различно… Моят приемен ден е всеки ден, има ли човек, влиза. Хората имат нужда проблемът да се реши на момента. Това показва, че работим. Като не мога да помогна, казвам, че не е в моите компетенции. Понякога човек има нужда да чуе и две хубави думи. – От висотата на опита си с два кметски мандата, имате ли препоръки към ГЕРБ? – Мисля, че заплащането в България трябва да се промени, много е ниско. Не мога да задържа млад човек в Смядово с такава заплата. И всеки трябва да си стои на мястото и да работи. Много се дразня на колеги, които се забравят, като седнат на този стол. Винаги съм казвала на хората около мен – видите ли, че нещо се променям, винаги ме приземявайте! На цялата стена в моя кабинет ще изпиша „Приказка за стълбата“. Доста е голяма, но началото и края ще го изпиша. Нека, който дойде след мен, и който влиза, да чете. Трябва да останеш човек. Оня ден, като дойде джипа и чувам – „Петрова, остави си го за теб“. Но за какво ми е да вляза в джипът и да се разкарвам? Аз съм го взела, защото е запазен, поискала съм го за охраната. Един кмет, като се вози в джип, мислите ли, че се променя? Няма такова нещо. Днес си кмет, утре няма да си. Но не всеки може да го разбере. Нашият гост  Иванка Петрова е кмет на община Смядово, област Шумен, от края на 2011 г. Два мандата е издигна от ПП ГЕРБ. Завършила е ВИНС-Варна през 1983 г., магистър по “счетоводство и контрол”. Има дългогодишен опит в Община Смядово, където първо е работила като касиер. Казва, че е минала през много длъжности, а сега това й позволява да е добър управленец. Била е и счетоводител, главен счетоводител, началник отдел “Финанси”, секретар на общината, както и зам.-кмет, но напуснала 2 г. преди края на мандата, несъгласна с тогавашния подход. Абсолютен работохолик, без шансове за промяна, казват за нея колегите й. Майка на двама сина, баба на близнаци.", "date": "2019.01.24", "title": " Кметът на община Смядово Иванка Петрова пред „Труд“: Ще изпиша в кабинета си “Приказка за стълбата”\t\t\t"}
{"url": "https://trud.bg/%d0%b8%d0%bd%d0%b2%d0%b5%d1%81%d1%82%d0%b8%d1%82%d0%be%d1%80-%d0%b2%d0%bb%d0%b0%d0%b3%d0%b0-10-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b2-%d0%b7%d0%b0%d0%b2%d0%be%d0%b4-%d0%ba%d1%80%d0%b0/", "text": "Инвеститор ще вложи 10 млн. лева в завод за производство на металообработващи машини, върху собствен терен, който се намира в Тракия икономическа зона. За реализирането на проекта ще бъдат назначени 100 нови служители, обяви министърът на икономиката Емил Караниколов, който връчи сертификат за инвестиция клас А на “Шпинер България”. Компанията предвижда да завърши изцяло строителството през март 2019 г. Производството е предназначено както за българския пазар, така и за износ за Германия, Турция, Близкия Изток, Южна и Северна Америка.", "date": "2019.01.24", "title": " Инвеститор влага 10 млн. лева в завод край Пловдив"}
{"url": "https://trud.bg/%d1%8e%d0%bb%d0%b8%d1%8f-%d1%82%d0%b8%d0%bc%d0%be%d1%88%d0%b5%d0%bd%d0%ba%d0%be-%d0%bf%d0%be%d1%81%d0%bb%d0%b5%d0%b4%d0%b5%d0%bd-%d1%89%d1%83%d1%80%d0%bc/", "text": "Бившият премиер на Украйна Юлия Тимошенко потвърди във вторник тази седмица намерението си да се кандидатира на предстоящите на 31 март президентски избори в страната. Изявлението й бе направено от трибуната на конгреса на водената от нея партия “Всеукраинско обединение Отечество” в Киев пред хиляди екзалтирани привърженици, посрещнали думите й със скандирания: “Юлия е нашият президент”. И според всички прогнози до момента политическият ветеран има сериозна преднина в предпочитанията на избирателите пред действащия държавен глава на Украйна Петро Порошенко, когото социолозите поставят на трето място, след популярния местен шоумен Владимир Зеленски. Тимошенко ще щурмува за трети път президентското кресло след два неуспеха през 2010 г. и 2014 г., на фона на много сериозна международна ситуация, в която се намира страната. Свалянето от власт на нейния дългогодишен политически опонент Виктор Янукович с “Евромайдана” преди пет години доведе до обтягане до точката на краен предел на отношенията с Русия, последвано от анексирането на Кримския полуостров и горящия със затишия конфликт в Източна Украйна. Последният пик на напрежението от ноември 2018 г. в Керченския пролив провокира украинския президент Порошенко да въведе военно положение в страната. Москва го обвини тогава, че се опитва да използва извънредна ситуация, за да се укрепи на поста преди предстоящите през март избори. Маневра или не, явно без да даде такъв резултат. След пет години в опозиция на Петро Порошенко, Юлия Тимошенко разчита на стабилна подкрепа сред украинските националисти и преднината й пред президента е над 7 на сто от намеренията на гласоподавателите. До март, разбира се, време има много. А личността на Тимошенко сама по себе си е достатъчно поляризираща обществените нагласа в Украйна и без да е кандидат за президент. “Допускала съм грешки”, каза пред конгреса във вторник лидерът на “Отечество”, “но дори когато греша, го признавам искрено”. В прокламацията си Юлия Тимошенко се обяви в полза на приемането на страната в Европейския съюз и НАТО и обеща да се посвети на борбата с разяждащата страната корупция, която е и на път да коства поста на бившия олигарх и действащ държавен глава Порошенко. Тимошенко заяви пред привържениците си също така, че ще потърси компенсации от Москва за анексирането на Крим и подкрепата за сепаратистите в Източна Украйна. Зад тези патриотични лозунги мнозина наблюдатели виждат потенциална покана за диалог с Москва и възможно рисков предизборен ход. Други пък изтъкват, че по един или друг начин с упоритостта си през годините Тимошенко също така си е спечелила и известно уважение от страна на обитателя на Кремъл като достоен политически опонент. Което може, в крайна сметка, да я превърне в първия компромисен и за Запада, и за Русия кандидат за президент на Украйна, откакто страната започна да се тресе по шевовете в края на 2004 г. И светът за първи път научи името на Юлия Тимошенко – “пасионарията на оранжевата революция” от площада в Киев – впоследствие първата и засега единствена жена-премиер в историята на страната. Историята й, разбира се, не започва там. Юлия Владимировна Хрихян е родена на 25 ноември 1960 г. в Днепропетровск, тогавашната Украинска ССР. В края на 1970-те години се омъжва за съпруга си Олександър Тимошенко, с когото имат една дъщеря, Евгения. В началото на 1980-те завършва икономика на труда в Университета на Днепропетровск, а с идването на “перестройката” във втората половина на десетилетието открива първия си частен бизнес – видеотека. С промените тя и съпругът й се прехвърлят към горивата – през 1991 г. е създадена компанията “Украински бензин”, оглавявана от Юлия Тимошенко, която под нейно ръководство в средата на десетилетието прераства в корпорацията “Единни енергийни системи на Украйна” – основният вносител на руски природен газ. Тогава получава и прозвището, с което ще се титулува дълги години – “газовата принцеса” – с което и влиза в политиката. Избрана е за депутат във Върховната Рада през 1996 г. и преизбрана през 1998 г. На следващата година основава “Отечество” като фракция в парламента и е назначена за министър на енергетиката в правителството на Виктор Юшченко. Рамо до рамо с последния и вече начело на “Блока на Юлия Тимошенко” започват през 2001 г. да организират политически фронт за свалянето на тогавашния украински президент Леонид Кучма. Събитията кулминират в “Оранжевата революция” от 2004 г. и избирането на Юшченко срещу сочения за фаворит на Москва Виктор Янукович. Тимошенко е назначена за министър-председател през 2005 г. и се завръща на поста през 2007 г. След като загуби президентските избори срещу Янукович през 2010 г., срещу Тимошенко бяха повдигнати цяла серия обвинения за злоупотреба със служебно положение. През 2011 г. бившият премиер бе призната за виновна и осъдена на 7 години затвор и глоба от 188 млн. долара щети към държавата.   Голямото завръщане 2.0 В резултат на украинската революция от 2014 г. на 21 февруари Върховната Рада гласува за освобождаването на Юлия Тимошенко от затвора – 350 срещу 50 гласа – след като отмени законовия член, на основание на който бе осъдена. Същият ден президентът Янукович избяга от страната, без да подпише указа. Тимошенко бе освободена на 22 февруари и се кандидатира за президент на изборите на 25 май, на които завърши на второ място след Порошенко, който спечели вота на първи тур с 54 % от гласовете.   За нея Русия може да приеме Юлия Владимировна за лечение Ако Юлия Владимировна смята, че е възможно, и ако властите в Украйна и нашите украински приятели се съгласят с това, ние с удоволствие бихме приели Юлия Владимировна Тимошенко в Русия за лечение. Ще го направим в удобно за нея и за властите в Украйна време, както и в което и да е лечебно заведение. Защо тя? Казват ни, че Юлия Владимировна е опитен политик. И ако това словосъчетание обикновено е комплимент, в този случай е предупреждение. Тимошенко има дълга и сложна история с всички олигарси, топ-бизнесмени и политици в страната и отвъд границите й. И това ще тежи върху всичко, което Тимошенко ще прави като президент. Защо Украйна ще влачи заедно с нея подобен багаж е неразбираемо (…) Още по-неразбираемо е защо Украйна ще бъде заложник на нейните заплетени отношения с Путин, руските и американските елити.   Излишна паника Ако наистина, както предричат някои, вторият Мадуро (Тимошенко) идва да оглави Украйна през пролетта на 2019 г., западните играчи няма да се опитват да предприемат опити да предотвратят или удържат подобен катастрофален обрат на събитията. Вместо това те започнат да създават планове за това, как да минимизират за своите страни последствията от една източноевропейска Венецуела.              ", "date": "2019.01.24", "title": " Юлия Тимошенко – Последен щурм"}
{"url": "https://trud.bg/%d0%bf%d0%be%d0%b4%d0%bf%d0%be%d0%bc%d0%b0%d0%b3%d0%b0-%d0%bb%d0%b8-%d0%bd%d1%8f%d0%ba%d0%be%d0%b9-%d0%b5%d1%82%d0%bd%d0%b8%d1%87%d0%b5%d1%81%d0%ba%d0%b8%d1%82%d0%b5-%d1%81%d0%b1%d0%bb%d1%8a%d1%81/", "text": "След последните два инцидента (командоса във Войводиново и курсантите на пътя Сливен – Гурково) напрежението спрямо циганския етнос непрекъснато нараства. Имаше различни протести предавани по телевизиите, коментари по многобройните вестници на различни експерти и само „властите“ в държавата мълчат и мълчат. Вярно е, че бяха заети с конкурса за нов боен самолет, който ще получим след няколко години, но създадените проблеми в държавата чукат на вратата. Посред зимата започна и събарянето на къщи в ромската махала на селото, защото са били „опасни за живеене“. Всичко това, ако така продължава, не ни води към нищо по-добро. Преди 12-13 години в една от моите книги разгледах различни предполагаеми варианти за започването на гражданска война. И така един от вариантите за гражданска война е възможен при сблъсък между българския и небългарския етнос. Възможният сценарий е следният: етническото малцинство е подложено на „несправедливи“, „нетърпими“ агресивни действия в районите със смесено население. Заинтересованите средства за масова информация както у нас, така и в чужбина, дават висока гласност за „нарушаването правата на човека“. От друга страна, етническата солидарност подтиква и други райони със смесен състав да участват в конфронтацията. В смесените райони започват стачки, конфликти и въоръжено противопоставяне на етническа основа. Такава гражданска война може да бъде причислена към „конфликт с ниска интензивност“. Сблъсъкът ще доведе до нарушаване териториалната цялост, целяща обособяването на отделни области. Подобен конфликт утежнява обстановката в държавата, ескалира и се разтегля във времето. Даденият вариант на гражданска война противоречи на националните ни интереси. В него ще бъде заложено разпадането териториалната ни цялост на етнически принцип, след което може да се стигне до етническо разделение от племенен тип. С това може да бъдат удовлетворявани интересите на някои съседни държави, за което те активно ще подпомагат сблъсъците. За да не се случи, всичко зависи от правоимащите, от тези, които управляват и ще управляват държава! Но трябва да има политическа воля и желание от партиите в парламента. Те трябва да търсят и намерят истината и не такава, каквато управляващите искат да е, а такава каквато е. Всичко зависи от всички нас! Размишлявайки по станалите случаи, се опитах да се върна много години назад, когато служех по гарнизоните в страната и се питах дали сме имали подобни случаи. А гарнизоните бяха с много формирования, с много личен състав, в който имаше от всички етнически групи и религии, обединени под общото наименование български военнослужещи. Питах и колегите, с които съм служил, и те потвърдиха, че такива случаи не сме имали. По това време отношенията между военнослужещите и местното население беше добро, а помощта беше взаимна. И все пак един от колегите ми напомни за една случка през нашите курсантски години от далечната 1963 година, която беше на съвсем друга основа и накратко ще разкажа. По време на градски отпуск един курсант заедно с приятелката посещават хълма Трапезица. Там местни младежи влезнали в саморазправа с курсанта (по всяка вероятност за девойката). Започнал е ръкопашен бой. Момичето започнало да вика. Пристигнала е полиция и ги арестували. На другия ден – понеделник, в една от почивките между часовете, получихме нареждане да бъдем на летния театър за среща с началника на училището ген. Борис Карамфилов. Той беше много кратък и съдържателен. Каза няколко думи за случая и подчерта „военното училище ни подготвя да бъдем истински командири, да побеждаваме и никога да не бъдем победени. Не е допускал, че има и такива, които се прибират бити“. След кратка пауза каза „курсант, който се прибере бит във военното училище, да знае, че ще бъде откомандирован“. Така завърши. През останалите три и половина години, докато завърша, имаше откомандировани курсанти по слаб успех, по болест, но нито един, че се е прибрал бит. Поставям на вашето внимание тези въпроси, защото трябва да си отговорим на въпроса „Накъде отиваме?“. Поставям ги, защото се страхувам за децата ни, които ще плащат за нашите грешки.   Закъснели и неадекватни мерки Основата за всичко това е била и си остава политиката, провеждана от управляващите партии и коалиции. Ако постоянно се анализираше обстановката и паралелно се прогнозираше вероятността за етническо противопоставяне, и се прилагаха съществуващите механизми за преодоляване, ако се възприемат световните принципи и норми за отношение към етническите групи, и се провеждаха необходимите мерки в тази посока, сътресенията щяха да бъдат незначителни. При нас почти всички мерки или много закъсняват, или са неадекватни. А всички ние, вече много години живеем заедно на тази земя, която не ни е дадена даром, живеем заедно, за да ползваме благата й, но сме длъжни да я запазим и да я предадем на деца и внуци. *Авторът е бивш шеф на Генщаба на Българската армия                      ", "date": "2019.01.24", "title": " Подпомага ли някой етническите сблъсъци?\t\t\t"}
{"url": "https://trud.bg/60-%d1%87%d0%b0%d1%81%d0%b0-%d1%82%d1%80%d1%83%d0%b4-%d0%b7%d0%b0-%d0%be%d0%b1%d1%89%d0%b5%d1%81%d1%82%d0%b2%d0%be%d1%82%d0%be-%d0%b8-%d0%b7%d0%b0%d0%b1%d1%80%d0%b0%d0%bd%d0%b0-%d0%b7%d0%b0-%d1%81/", "text": "С по 60 часа общественополезен труд и забрана да посещават спортни прояви за срок от две години и половина, са наказани двама мъже от Разград заради футболно хулиганство. За това съобщиха от областната полиция, след като Районният съд е наложил в сряда наказанията на 24-годишен и друг на 35 години мъже от града.  За тях е било установено, че по време на футболната среща между отборите на ПФК „Лудогорец“ и ПФК „Берое“, която се проведе през ноември, двамата от домакинстващия град, са извършили противообществени прояви. Използвали са пиротехническо изделие – запалена факла, която отделяла зелен огън и гъст дим. Вероятно тя е била хвърляна на терена или по публиката. Засичането на авторството на хулиганството е отнело време и по всяка вероятност се е наложило смъкване на записи от камери, предположиха от полицията. Решението на съда не беше публикувано до обедните часове на следващия ден след наложените наказания, както и мотивите, за да стане ясно какви са били проявите на двамата. Според местните футболни фенове обаче толкова сериозни санкции, като забрана за посещения на спортни прояви за 30 месеца, включително и в чужбина, досега не е имало. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " 60 часа труд за обществото и забрана за стъпване на спортни прояви за футболни хулигани\t\t\t"}
{"url": "https://trud.bg/%d0%be%d0%bd%d0%ba%d0%be%d0%bb%d0%be%d0%b3%d0%b8%d1%8f%d1%82%d0%b0-%d0%b2-%d1%88%d1%83%d0%bc%d0%b5%d0%bd-%d1%89%d0%b5-%d0%b4%d0%b8%d0%b0%d0%b3%d0%bd%d0%be%d1%81%d1%82%d0%b8%d1%86%d0%b8%d1%80%d0%b0/", "text": "Комплексният онкологичен център в Шумен се подготвя и ремонтира помещение за инсталиране на изключително прецизна SPECT Гама камера за диагностика и проследяване на онкологични заболявания. Подписан е договор за доставката, апаратурата ще пристигне през февруари, а в края на март трябва да бъде на разположение на пациентите, каза управителят на КОЦ-Шумен д-р Сотир Караниколов. 1,010 млн. лв. струва апаратурата и лечебното заведение ще ги изплати със собствени средства и заем за общо 14 месеца, сочат стриктните разчети. Подобна прецизна апаратура в момента няма в нито един онкоцентър в Североизтока. Шуменският апарат е хибриден, който съчетава диагностичните възможности на Гама камера и 8-срезов скенер. Образите на двата апарата се наслагват по компютърен път и се получава много прецизен образ, а това ще помогне за висококачестмена диагностика и лечение на високо ниво. Апаратурата ще се ползва, както за локализиране на онкологични заболявания, така и за проследването им как се повлияват от лечението. Особено важна е този тип техника при определяне стадия на развитие при рак на простата, коментират специалисти. Предстои КОЦ-Шумен да изпълни успешно започнат лъчезащитен проект и да получи разрешително и лиценз за ползване на апаратурата от Агенциятаа по ядрено регулиране, която ще направи замервания при доставка на техниката. 5500 пациенти ежегодно преминават през стационара на онкоцентъра в Шумен, а 27 000 души през консултативно-диагностичния блок и поликлиниката. В момента в онкоцентъра е доставен и нов електрогенератор за 40 000 лв., закупен със средства от Община Шумен. Досегашният е остарял, често дефектира и може да доведе до рискове, а здравното заведение се нужда от непрекъснато ел.захранване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Онкологията в Шумен ще диагностицира с модерна гама камера\t\t\t"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%bd%d1%8f%d0%bc%d0%b0%d0%bc%d0%b5-%d0%bf%d1%80%d0%b8%d1%82%d0%b5%d1%81%d0%bd%d0%b5%d0%bd%d0%b8%d1%8f-%d1%81%d0%b2%d1%8a%d1%80%d0%b7%d0%b0/", "text": "От страна на министерството няма притеснения, свързани с прогнозата за времето. Това съобщи министърът на околната среда и водите Нено Димов по време на брифинг във връзка с прогнозите за усложняване на метеорологичната обстановка в страната. „Ние от Министерство на околната среда и водите следим и язовири, свързани с водоснабдяването на гражданите и за напояване. И двете групи имат достатъчно обеми към този момент, като тези за отводняване са средно около 5%, което е съвсем нормално за този период от годината“, заяви министър Димов. „Както има обеми, които могат да бъдат допълнително запълвани, така има и достатъчно количество за питейните нужди и от наша гледна точка не би трябвало да имаме някакви притеснения“, допълни още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Нено Димов: Нямаме притеснения, свързани с прогнозата за времето"}
{"url": "https://trud.bg/13-483-%d1%81%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d1%82%d0%b5%d1%80%d0%be%d1%80%d0%b8%d0%b7%d1%8a%d0%bc-%d0%bf%d1%80%d0%b5%d0%b7-%d0%bc%d0%b8%d0%bd%d0%b0%d0%bb%d0%b0/", "text": "Броят на убитите при терористични нападения миналата година е най-ниският от 2009 г., предаде Франс прес, като се позова на доклад на Международния център за анализ на тероризма „Джейн“. Директорът на изследователския център Матю Хенмън заяви: „За цялата минала година центърът е регистрирал по света общо 15 321 атаки, извършени от недържавни въоръжени групировки, които са причинили смъртта на общо 13 483 души“. Това е най-малкия брой жертви от 2009 г., а броят на извършените нападения е най-малък от 2011 г.  Основна причина за този спад са териториалните загуби на „Ислямска държава“ в Ирак и Сирия, които значително намалиха свободата на действие на терористичната организация. ИД е отговорна за 1327 атаки, причинили смъртта на 3151 души. Друг фактор за намаляване на атентатите в Сирия е повторното минаване на голям брой територии под контрола на сирийския режим. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " 13 483 са жертвите на тероризъм през миналата година\t\t\t"}
{"url": "https://trud.bg/%d0%b2%d0%b0%d0%b4%d1%8f%d1%82-%d0%bc%d0%b8%d0%bd%d0%b8%d1%82%d0%b5-%d0%be%d1%82-%d0%b7%d0%b0%d0%ba%d0%be%d0%bd%d0%b0-%d0%b7%d0%b0-%d0%b3%d0%be%d1%80%d0%b8%d0%b2%d0%b0%d1%82%d0%b0/", "text": "Акцент: Предстоят разговори с малките бензиностанции Машините, използвани в минната индустрия ще може да се зареждат с гориво от обекти, които се намират в самите концесионни територии на находищата на подземни богатства. Това са част от промените в закона за горивата (Закона за административното регулиране на икономическите дейности, свързани с нефт и продукти от нефтен произход), които са внесени в парламента от депутата от БСП Стефан Бурджев. Така машините ще може да се зареждат без да излизат на повърхността на земята. Това стана ясно, след като при премиера Бойко Борисов се проведе среща с представители на Българската петролна и газова асоциация (БПГА), във връзка с предложението за отлагане на закона, на която участва и министърът на икономиката Емил Караниколов. Промени в закона бяха поискани от Българската асоциация на металургичната индустрия (БАМИ) и Камарата на строителите в България (КСБ). С нови тестовете между първо и второ четене на промените в закона ще се даде възможност да се зарежда гориво на строежите, стана ясно след срещата. „Пправителството не прави компромис със закона за горивата“, каза министър Караниколов. „Той е необходим за държавата и ще го има. Чисто технологичен е въпросът кога ще влезе в сила, дали след 6 месеца или по-рано. Това ще реши парламентът“, допълни той. В парламента са внесени и предложения от трима депутати от ДПС, с които се иска отмяна на изискването търговците на горива на дребно да предоставят обезпечение от 20 хил. лв. за всяка бензиностанции. Предстои да се срещна с малките търговци на горива за да разговаряме и направим необходимите уточнения по закона, каза министър Караниколов. Интересът на правителството и обществото е всеки да си плаща данъците, коментира Радко Стаменов от БПГА. „Противопоставянето между малки и големи в бизнеса е напълно излишно и манипулативно“, допълни той, като според него отлагането на закона за горивата не води до нищо добро за правителството и обществото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Вадят мините от закона за горивата\t\t\t"}
{"url": "https://trud.bg/%d0%b1%d0%b4%d0%b6-%d0%bf%d1%83%d1%81%d0%ba%d0%b0-%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%b8-%d0%bc%d0%b5%d1%81%d1%82%d0%b0-%d0%b2%d1%8a%d0%b2-%d0%b2%d0%bb%d0%b0%d0%ba/", "text": "На 26-и и 27-и януари „БДЖ-Пътнически превози” ЕООД ще осигури допълнителни места във влаковете, които преминават през гара Перник. Увеличаването на броя на вагоните и мотрисите за влаковете се прави за удобство на всички, които желаят да посетят Международния фестивал на маскарадните игри „Сурва”, който ще се проведе в гр. Перник през периода 25 – 27 януари 2019 г., съобщават от БДЖ. С допълнителни вагони към съставите си ще пътуват двадесет и шест влака, които се движат по направленията Кюстендил, Благоевград и Дупница и преминават през гара Перник в часовете между 08:00 ч. и 16:00 ч. С цел гарантиране на удобното придвижване на своите клиенти националния железопътен превозвач осигурява и допълнителна възможност за пътуване с влак между София и Перник. В тази връзка извънредно ще се движат и следните шест влака:  Крайградският пътнически влак № 50275 от София за Перник, който заминава от Централна гара София в 13:15 ч. и пристига в Перник в 14:12 ч.;  Крайградският пътнически влак № 50274 от Перник за София, който тръгва от Перник в 14:20 ч. и пристига в София в 15:15 ч.;  Крайградският пътнически влак № 50277 от София за Радомир, който заминава от София в 16:10 ч. и пристига в Перник в 17:07 ч.  Крайградският пътнически влак № 50276 от Перник за София, който заминава от Перник в 16:58 ч. и пристига в София в 17:54 ч.;  Крайградският пътнически влак № 50279 от София за Перник, който тръгва от София в 17:45 ч. и пристига в Перник в 18:40 ч.;  Крайградският пътнически влак № 50278 от Перник за София, който заминава от Перник в 19:20 ч. и пристига в София в 20:25 ч.; Цената на билет за пътуване от София до Перник е 2.30 лв. Притежателите на железопътни карти ползват намаление от крайната цена, като за тези клиенти билетът е на стойност 1.35 лв. „БДЖ – Пътнически превози” ЕООД предлага и еднодневни карти за неограничено пътуване между София и Перник в рамките на един ден. Цената на картата е 4 лв. Клиентите на националния железопътен превозвач могат да получат подробна информация за разписанията на влаковете от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " БДЖ пуска допълнителни места във влаковете за фестивала „Сурва“"}
{"url": "https://trud.bg/%d0%b4%d0%b5%d0%ba%d0%bb%d0%b0%d1%80%d0%b0%d1%86%d0%b8%d1%8f-%d0%be%d1%82-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%be-%d1%81%d0%b4%d1%80%d1%83%d0%b6%d0%b5%d0%bd%d0%b8%d0%b5-%d0%bd/", "text": "В изявление пред Българската национална телевизия, управителят на НЗОК, д-р Дечо Дечев набеди лекарите и медицинския персонал на частните лечебни заведения, че не лекуват, а се занимават с търговия. Той каза, че „няма нито една частна болница, която да е създадена да решава медицински потребности, а са създадени за да печелят.”  Две трети от лекарите и медицинския персонал в страната работят в частни лечебни заведения и изявлението на д-р Дечев е обида към всеки един от тях.  Ние няма да влезем в спор с Управителя на НЗОК, как работим. Това най-добре се вижда от желанието на все повече пациенти да се лекуват при нас и тяхната оценка, основана на свободен избор, е единствено меродавна за това, дали правим медицина.  Искаме да знаем дали д-р Дечев изразява мнението на Министър председателя, на Министъра на здравеопазването и на депутатите от управляващите партии, които го избраха на поста. И Вие ли мислите, че лекарите и сестрите от частните лечебни заведения не се занимават с медицина, а с търговия?  Ако не мислите така, ако се отнасяте с уважение към труда на десетки хиляди медици, то молим да се разграничите от изразеното от д-р Дечев мнение. Знаете как! Управителен съвет на  Национално сдружение на частните болници  ", "date": "2019.01.24", "title": " Декларация от Национално сдружение на частните болници в България: И вие ли мислите така?"}
{"url": "https://trud.bg/%d0%bc%d1%80%d1%80%d0%b1-%d0%b7%d0%b0%d0%bf%d0%be%d1%87%d0%bd%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%bd%d0%b0-%d0%be%d0%b1%d0%b5%d0%ba%d1%82%d0%b0-%d0%b7%d0%b0-%d0%b4%d1%83%d0%b1/", "text": "По разпореждане на министър-председателя Бойко Борисов Министерството на регионалното развитие и благоустройството започва проверка за изпълнението на обект “Допълнително аварийно водоснабдяване на гр. Хасково”. Той предвижда строеж на дублиращи кладенци за питейна вода, който да гарантират безопасността на здравето на жителите в региона и решаване на проблема с питейната вода. За целта през май 2017 г. Министерският съвет отпусна 1,93 милиона лева на община Хасково за финансирането на обекта. Това съобщиха от правителствената информационна служба. По нареждане на премиера Борисов възложената проверка ще обхване всички аспекти на строителните дейности на обекта, цялата налична документация, както и сроковете, заложени в сключеното между МРРБ и община Хасково споразумение за финансиране на обекта. Проверката ще се извърши от екип на Агенцията за държавна финансова инспекция, Дирекцията за национален строителен контрол, Дирекция ВиК, както и „Вътрешният одит“ на МРРБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " МРРБ започна проверка на обекта за дублиращо аварийно водоснабдяване в Хасково"}
{"url": "https://trud.bg/%d0%bc%d0%be%d0%b1%d0%b8%d0%bb%d0%b8%d0%b7%d0%b0%d1%86%d0%b8%d1%8f-%d0%b2-%d0%b4%d0%b5%d1%82%d1%81%d0%ba%d0%be%d1%82%d0%be-%d0%be%d1%82%d0%b4%d0%b5%d0%bb%d0%b5%d0%bd%d0%b8%d0%b5-%d0%bd%d0%b0-%d0%b1/", "text": "Екипът на Детско отделение на МБАЛ „Свети Иван Рилски“ в Горна Оряховица е мобилизиран заради настъпващия грип и покрива 24-часово дежурство, като непрекъснато на разположение има лекар. Екипите на Спешна помощ в Горна Оряховица също са на разположение, в болницата дежури и кабинет по неотложна помощ всяка вечер от 20 часа до 8 сутринта, както и през почивните и празнични дни. Отделението по педиатрия е препълнено от миналата седмица заради повишената заболеваемост от грип и вирусни инфекции. Това съобщи началникът на отделението д-р Елена Ангелова. Ежедневно малките пациенти са около 30, като броят на леглата в Педиатрията е 20. Допълнително към двата сектора са осигурени по две легла, като се очаква да се увеличат през следващите дни. Педиатрите отчитат ръст на случаите на усложнения след грипа. Приемат се пациенти от различна възраст с бронхеолити, бронхопневмонии и отити. Възпаленията на гърлото и на ухото се консултират задължително с УНГ- специалист. На 18 януари в отделението е постъпило дете, което е било диагностицирано с остър миокардит. Медиците веднага са приложили адекватно лечение и са изпратили детето за лечение в Детската клиника в УМБАЛ – Плевен. „При този пик на вирусните инфекции, малко родители прибягват до самолечение на децата си, те посещават личните лекари. За съжаление, често усложненията се развиват бързо при децата“, коментира д-р Ангелова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Мобилизация в Детското отделение на болницата в Горна Оряховица заради грипа"}
{"url": "https://trud.bg/%d0%be%d1%82%d1%81%d1%82%d1%80%d0%b0%d0%bd%d0%b8%d1%85%d0%b0-%d0%be%d0%b1%d1%89%d0%b8%d0%bd%d1%81%d0%ba%d0%b8-%d1%81%d1%8a%d0%b2%d0%b5%d1%82%d0%bd%d0%b8%d0%ba-%d0%bd%d0%b0%d1%82%d1%80%d1%83%d0%bf/", "text": "Общински съветник от Кубрат излезе предсрочно от местния парламент, след като се оказало, че не е ходил на 7 заседания през миналата година. Пълномощията му са прекратени с решение на Общинската избирателна комисия, която е била сезирана от председателя на съвета. Отстраненият Красимир Христов, който е бил съветник от „Бъдеще за Кубрат”, не е подал възражения в законния срок, в който Общинската комисия е чакала неговата позиция. До изваждането му от състава на местния парламент се е стигнало поради неявяването на заседанията, като за нито отсъствие не е било внесено писмено уведомление до председателя за уважителни причини, които са наложили неучастието на съветника. Общинската избирателна комисия е взела решение на мястото на отстранения да влезе следващият в листата. Решението й подлежи на обжалване пред Административния съд в Разград. Председателят на общинския съвет Хюсеин Юмеров заяви, че няма информация по какви причини отстраненият съветник не се е явявал, но в случая не ставало дума за човек, заминал да работи зад граница. „Ако е имало такива пътувания, има начин да се докажат. Съветникът е в града, вижда ме го. Занимава се с частен бизнес. Правилникът на общинския съвет е ясен и категоричен”, каза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Отстраниха общински съветник, натрупал отсъствия\t\t\t"}
{"url": "https://trud.bg/%d0%bf%d0%be%d1%82%d0%be%d0%bc%d0%ba%d0%b0-%d0%bd%d0%b0-%d1%82%d1%8a%d1%80%d0%bd%d0%be%d0%b2%d1%81%d0%ba%d0%b8-%d1%82%d1%8a%d1%80%d0%b3%d0%be%d0%b2%d1%86%d0%b8-%d0%bd%d0%b0%d0%bf%d1%80%d0%b0%d0%b2/", "text": "Регионалният исторически музей в Габрово получи изключително ценно дарение – мостра от плат, произвеждан от фабрика „Принц Кирил” АД. Предостави го Веселина Игнатова, чиито предци са търговци от Велико Търново, преселват се в Павликени и след това в Русе. За да развиват своята търговска дейност в крайдунавския град, те вземат мостри от габровски предприятия, между които се оказва и този топ плат на първата габровска памукотекстилна фабрика. Дарението е ценно, тъй като във фонда на РИМ – Габрово досега не е постъпвала мостра на габровско предприятие – нито от периода преди 9 септември 1944 година, нито от времето на социализма. Върху плата има надпис, от който може да се види размера му, както и каталожния номер, чрез който да бъде поръчан. Над два метра е дължината, а ширината – метър и половина. Изписани са името на фабриката – „Принц Кирил” и на изделието – „Херкулес”. Цифрите са спецификациите на самия артикул. С дарението на плата Веселина Игнатова изразява благодарността си към Регионален исторически музей – Габрово, от където получава известния каталога „Габровски сокайни шевици”, създаден от екипа на музея с финансовата подкрепа на Програма „Култура” на Община Габрово и книгата с рецепти от Габровско. Мостреният плат на фабрика „Принц Кирил” е движима културна ценност, която може да бъде представяна в изложби с национален характер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Потомка на търновски търговци направи ценно дарение на Историческия музей в Габрово\t\t\t"}
{"url": "https://trud.bg/%d0%bc%d0%b8%d0%bb%d0%b0%d0%bd-%d0%bf%d1%80%d0%be%d1%83%d1%87%d0%b2%d0%b0-%d0%ba%d0%b8%d1%80%d0%b8%d0%bb-%d0%b4%d0%b5%d1%81%d0%bf%d0%be%d0%b4%d0%be%d0%b2/", "text": "Скаутското звено на „Милан“ има за задача да проучи качествата на Кирил Десподов от ЦСКА. Новината разкриха медиите в Италия, след като стана ясно, че на „Сан Сиро“ търсят ляво крило, с което да се подсилят през зимата. Това е била и причината агент, близък до футболист №1 на България за 2018 година, да изпрати визитката му на италианския колос.  „В офисите на клуба пристигат множество предложения за нови играчи – се казва в материал на milannews.it, цитиран и от „Tuttomercatoweb“. – Сред тях е и българският нападател Кирил Десподов, който ще бъде оценен от „росонерите.“  Родният национал вече няколко пъти призна, че е готов за трансфер зад граница. Ситуацията около него следят други клубове от Западна Европа и Острова. Шансовете „Милан“ да изпрати оферта на „червените“ обаче не са особено големи. Плюс за Десподов е неговата цена, която няма да е проблем за гранда от Милано – около 5 млн. евро. Не е тайна, че на „Сан Сиро“ пипат с кадифени ръкавици всичко, свързано с бюджета, след като бяха санкционирани от УЕФА за нарушаване на финансовия феърплей.  На Ботуша разкриха и още една любопитна подробност от „Милан“ – клубът е увеличил приходите си с едва 2% за последните 10 години, според „Calcio a Finanza”. Само за справка, градският съперник „Интер“ се радва на ръст от 67%. Според проучванията, „росонерите“ са на последно място от европейските грандове по този показател.", "date": "2019.01.24", "title": " „Милан“ проучва Кирил Десподов"}
{"url": "https://trud.bg/435-%d0%bd%d0%be%d0%b2%d0%b8-%d0%bc%d0%b5%d0%b4%d0%b8%d1%86%d0%b8-%d1%81%d0%b5-%d0%b4%d0%b8%d0%bf%d0%bb%d0%be%d0%bc%d0%b8%d1%80%d0%b0%d1%85%d0%b0-%d0%b4%d0%bd%d0%b5%d1%81-%d1%81%d0%bd%d0%b8%d0%bc/", "text": "Лекарите от Випуск 2018 на Медицинския факултет към Медицинския университет – София получиха дипломите си и положиха Хипократова клетва. Дипломираха се 435 медици, от които 192 са чужденци. Отличниците са 55, като четирима са пълните отличници, които бяха наградени с приза „Златен Хипократ“. Деканът на Медицинския факултет проф. Иван Митов поздрави абсолвентите и каза, че са изминали 6 години на упорит труд и лишения, но и на незабравими приятелства и изживявания от студентския живот, следвайки мечтата си да станат добри лекари. „Истинските изпитания предстоят, от утре ще трябва ежедневно да се доказвате, да взимате решения за здравето на пациентите, а отговорността е огромна“, допълни той. Проф. Митов благодари на преподавателите от МУ, както и на родителите за подкрепата в професионалното израстване на младите лекари. Ректорът на МУ-София проф. Виктор Златков също напомни да не се забравят усилията на близките, жертвали време и средства, за да подкрепят студентите. „Сигурен съм, че нашият университет и в бъдеще ще ви осигурява академична и професионална опора, допълни още той и подчерта, че МУ -София е на второ място от всички висши училища в България. Знанията не лекуват сами, трябва и щипка човещина“, каза председателят на Българския лекарски съюз /БЛС/ Иван Маджаров и ги призова да си помагат и да уважават труда на колегите си. По думите му намалява броят на сертификатите, издадени от БЛС за работа в чужбина. БЛС награди с почетна грамота и плакет отличниците от випуска. Лекарите бяха поздравени и от името на министъра на здравеопазването Кирил Ананиев, от името на други ректори и декани, както и директори на болници. От името на завършващите лекари първокурсниците получиха Факелът на човечността. Ректорът на СУ „Св. Климент Охридски“ проф. Анастас Герджиков поздрави абсолвентите и изрази благодарността си за сътрудничеството между двете висши училища, както и от високото им ниво на преподаване. Пожела на медиците да изберат онова място за работа, което ще ги направи най-щастливи.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " 435 нови медици се дипломираха днес (СНИМКИ)"}
{"url": "https://trud.bg/%d0%bc%d0%be%d1%80%d1%81%d0%ba%d0%b0%d1%82%d0%b0-%d0%b0%d0%bb%d0%bc%d0%b0-%d0%bc%d0%b0%d1%82%d0%b5%d1%80-%d1%89%d0%b5-%d0%be%d0%b1%d1%83%d1%87%d0%b0%d0%b2%d0%b0-%d1%81%d1%82%d1%83%d0%b4%d0%b5%d0%bd/", "text": "Водят се преговори с ВВМУ“Н.Й.Вапцаров“ за обучение на курсанти и студенти от Казахстан. Дори вече има „първа птичка“ от азиатската държава, която се обучава в Морската Алма матер на свободен режим, каза почетният консул инж.Иван Генов, който посети ВУЗ-а заедно с посланика на азиатската страна у нас Темиртай Избастин. След Благоевград  Казахстан откри второто си почетно консулство-във Варна, което покрива десет области , т.е. половин България, посочи дипломатът. Той се надява скоро да бъде пусната директна авиолиния от София до Астана или Алмати. През лятото ще има чартърен полет от казахстанската столица до Бургас, посочи Темиртай Избастин. По последни данни 4500 етнически българи живеят в страната. Дипломатът посочи, че България е желана дестинация за почивка на море от неговите сънародници и потвърди, че има интерес за закупуване на имоти от тях у нас. Казахстан е естественият азиатски център, който е връзката на България с Китай, Русия и това дава потенциал за развитие на двустранните отношения в икономиката и морския бизнес. Казахстан се очертава един от световните производители на петрол и газ, а в Каспийско море работят водещи фирми в отрасъла, припомни почетният консул на Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Морската Алма матер ще обучава студенти и курсанти от Казахстан\t\t\t"}
{"url": "https://trud.bg/%d0%bf%d0%be%d1%81%d1%82%d0%b0%d0%b2%d0%b8%d1%85%d0%b0-725-%d0%bd%d0%be%d0%b2%d0%b8-%d0%ba%d0%be%d0%bd%d1%82%d0%b5%d0%b9%d0%bd%d0%b5%d1%80%d0%b8-%d0%b2-%d0%bf%d0%be%d0%bb%d0%be%d0%b2%d0%b8%d0%bd/", "text": "Завърши поставянето на 725 нови контейнери за битови отпадъци в Шумен. Те се доставят от общинското предприятие „Чистота“, което се грижи за хигиенизиране на половината от територията на града. 725-те съдове бяха закупени от общината през миналата година след обявена обществена поръчка и прецизно обследване на качествата им. Те са тип „бобър“ с педал и са значително по-удобни за обслужване. От общинската администрация призоваха гражданите да се стремят да пазят новите съдове и да не изхвърлят в тях гореща пепел, която може да ги увреди. Общинското предприятие пое сметосъбирането в северния район на Шумен и в близките квартали „Макак“ и „Мътница“ през юли миналата година. Ангажимент на предприятието е да поддържа чистотата на местата за обществено ползване – улици, автобусни спирки, алеи и тротоарни площи, детски и спортни площадки, Градската градина и централната пешеходна зона, както и да почиства локални и нерегламентирани замърсявания. Поетапно, с разрастване на дейността, се очаква общинската „Чистота“ да поеме поддържането и на южната част на града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Поставиха 725 нови контейнери в половин Шумен"}
{"url": "https://trud.bg/%d1%87%d0%b0%d1%81%d1%82-%d0%be%d1%82-%d1%82%d0%b0%d0%b2%d0%b0%d0%bd%d0%b0-%d0%bd%d0%b0-%d0%bc%d0%b5%d1%82%d1%80%d0%be%d1%81%d1%82%d0%b0%d0%bd%d1%86%d0%b8%d1%8f-%d0%b7%d0%b0%d0%bf%d0%b0%d0%b4/", "text": "Облицовка от тавана на метростанция „Западен парк” падна на перона. В социалните мрежи бяха публикувани кадри. Изпълнителният директор на „Метрополитен” Стоян Братоев коментира пред  , че са паднали две парчета с размери 60/60. Няма пострадали хора. Те веднага са били почистени. Предстои екип на „Метрополитен” да възстанови нарушената конструкция. Най-вероятната причина за случилото се са вибрациите от преминаващите мотриси. Потребител в социалните мрежи качи видео, за което се твърди, че е от вчера вечерта. На него се виждат опитите на двама работници да закрепят конструкцията, която днес се сгромоляса там, където обикновено хората чакат своя влак. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Част от тавана на метростанция „Западен парк” падна (СНИМКИ)\t\t\t"}
{"url": "https://trud.bg/%d0%b8%d0%b7%d0%bf%d1%80%d0%b0%d0%b2%d1%8f%d1%82-%d0%bf%d1%80%d0%b5%d0%b4-%d1%82%d0%b5%d0%bc%d0%b8%d0%b4%d0%b0-%d0%bc%d1%8a%d0%b6-%d1%83%d0%b1%d0%b8%d0%bb-%d1%81-%d0%bd%d0%be%d0%b6-%d0%b1%d1%80%d0%b0/", "text": "Окръжна прокуратура-Габрово внесе в съда обвинителен акт срещу мъж, убил с нож брат си в дряновското село Скалско. Обвинението срещу И. А. е за това, че на 1 юни 2018 г., около 17:30 часа, в кухненското помещение в къща умишлено умъртвил брат си М. А. Кървавата саморазправа била извършена с ловджийски нож. И.А. пробол с него М.А. два пъти в лявата част на гръдния кош и един път в гърба. Братоубиецът е обвинен и за това, че по същото време и място, се заканил на майка си А. А. с убийство. Заявил и: „Казах ви, че ще ви ликвидирам, ще ви убия“, ударил я с юмрук в лицето, насочвал към нея ножа, който държал, след убийството. Мъжът крещял: „Искаш ли и теб да наръгам?“ и замахнал към нея с мотика, но не я ударил. Обвиняемият е безработен и живеел в дома на родителите си в Скалско. Извършвал касапски услуги в селото, злоупотребявал с алкохол, бил конфликтен, агресивен и към всички отправял закани. Малтретирал физически и психически 80-годишната си майка. През април 2018 г., след като останал без работа, брат му М. А. се преместил да живее при близките си в Скалско. Бил трудолюбив, грижел се за майка си и се ползвал с уважение. Двамата братя избягвали крайна конфронтация помежду си, но отношенията им били напрегнати и често влизали в конфликт. В злополучния ден, обвиняемият се напил. Вечерта двамата братята пили ракия. Докато майката отсъствала от помещението, синовете й се скарали. Обвиняемият отишъл до стаята си и се върнал държейки ловджийски нож. Насочил се към брат си, замахнал и го промушил в гърба. Пострадалият клекнал, свил се и помолил за помощ, но И.А. отново го нападнал, като два пъти го промуши в гърдите. Майката застанала помежду им, за да предпазва пострадалия, но тогава обвиняемият я ударил, насочил към нея ножът. Жената чула как пострадалият й син казва „аз вече си заминавам“, разпищяла се и излязла от къщата. Обвиняемият я последвал, като сипел закани. По искане на прокуратурата А. А. е с взета мярка за неотклонение „задържане под стража“.  Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Изправят пред Темида мъж, убил с нож брат си\t\t\t"}
{"url": "https://trud.bg/%d1%81%d1%82%d1%80%d0%be%d1%8f%d1%82-%d0%b0%d0%b2%d1%82%d0%be%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d0%b2-%d1%83%d1%87%d0%b0%d1%81%d1%82%d1%8a%d0%ba%d0%b0-%d0%bd%d0%b0-%d0%bc/", "text": "В участъка на международен път Е-79 от Видин до Монтана ще бъде изградена автомагистрала, а от Мездра до Ботевград – скоростен четирилентов път. Това съобщи министърът на регионалното развитие Петя Аврамова, която проведе във Видин работна среща за напредъка на проекта за модернизация на пътя Видин – Ботевград. В срещата участваха инж. Дончо Атанасов – член на Управителния съвет на Агенция „Пътна инфраструктура“, народният представител Владимир Тошев, областният управител Албена Георгиева и кметът на Видин Огнян Ценков, информира   Проектът на път от Видин до Монтана е променен от първоначалните планове в автомагистрала, а участъка от Мездра до Ботевград ще бъде скоростен четирилентов, заради релефа и трудните условия за неговото изграждане. Тази година трябва да приключат процедурите за избор на изпълнител на пътя между Видин и Ружинци, като успоредно с това ще бъдат процедирани парцералните планове, ще бъдат извършени отчуждителни процедури и в края на годината да започне реалното строителство, каза Дончо Атанасов. Проектът за строителство на пътя между Видин и Ботевград е приоритетен за правителството, като лично ще следя изпълнението на заложените графици, каза Аврамова. Тя посочи, че първият участък, който ще започне да се строи, е от Мездра до Ботевград, тъй като е най-напреднал в процедурите, след него започва строителството на пътя от Видин до Ружинци.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.01.24", "title": " Строят автомагистрала по Е-79 от Видин до Монтана"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b4%d1%8a%d0%bb%d0%b3%d0%be%d0%b3%d0%be%d0%b4%d0%b8%d1%88%d0%b5%d0%bd-%d1%88%d0%b5%d1%84-%d0%bd%d0%b0-%d1%80%d0%bf%d1%83-%d1%81%d0%bb%d1%8a%d0%bd%d1%87%d0%b5/", "text": "След битка с тежко заболяване, почина топполицаят Стайко Манев. Дълги години Манев бе начело на най- натовареното управление в Бургаски регион- РПУ Слънчев бряг. Близки, приятели и колеги го изпратиха в последния му земен път в четвъртък. 12 години Стайко Манев бе шеф на РПУ- то в курорта. Никога не е отказвал помощ и подкрепа на никого, коментираха негови колеги. В кабинета му бе подредена впечатляваща колекция от стари картички на родния му град Несебър. От 4 години насам бе пенсионер, а в последната седмица като действащ началник и полицай номер едно на курорта, представи книга- свой сборник с картички „Спомени за Несебър“.  Стайко Манев бе достоен и смел полицай, така ще го запомним, казаха колегите му от ОД на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Почина дългогодишен шеф на РПУ Слънчев бряг, топполицаят Стайко Манев"}
{"url": "https://trud.bg/%d0%b2-%d0%ba%d1%80%d0%b0%d1%8f-%d0%bd%d0%b0-%d1%84%d0%b5%d0%b2%d1%80%d1%83%d0%b0%d1%80%d0%b8-%d0%bf%d1%80%d0%b8%d0%ba%d0%bb%d1%8e%d1%87%d0%b2%d0%b0-%d0%b8%d0%b7%d1%81%d0%bb%d0%b5%d0%b4%d0%b2%d0%b0/", "text": "Имаме сключен договор и реални действия от подписалия договор с нас за конструктивно изследване, вече се работи. Срокът, в който трябва да приключи изследването на сградата, е края на месец февруари. Това каза министърът на здравеопазването Кирил Ананиев на заседание на парламентарната здравна комисия. „Убеден съм, че сградата е годна и ще може да се използва за детска болница“, заяви той. „Изграждането на комплексна детска болница е приоритет за мен и моя екип. Ще направим всичко възможно тази мечта, която имаха толкова хора, да стане реалност и то в обозримо време“, коментира Ананиев. Министърът каза още, че от 3 януари със заповед е създал работна група, в която влизат национални консултанти по отделни детски специалности, директори на болници, началници на клиники. „Съставът й е от 15 души със задание да подготвят структурен план за разполагане на детските отделения в съществуващата сграда. Групата работи усилено“, заяви Кирил Ананиев. „Ще поканим известни архитекти, които в момента изграждат най-новата болница в Тел Авив, Израел. Ще изпратя и наши специалисти там. Ще използваме техния опит“, каза още министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " В края на февруари приключва изследването на сградата за нова детска болница"}
{"url": "https://trud.bg/%d0%b2%d1%8a%d0%bb%d1%87%d0%be-%d0%b0%d1%80%d0%b0%d0%b1%d0%b0%d0%b4%d0%b6%d0%b8%d0%b5%d0%b2-%d0%bc%d0%be%d0%b6%d0%b5-%d0%b4%d0%b0-%d1%81%d0%b5-%d0%bb%d0%b5%d0%ba%d1%83%d0%b2%d0%b0-%d0%b2-%d0%b0%d1%80/", "text": "Апелативният спецсъд изслуша и прие съдебно-медицинска експертиза, според която Вълчо Арабаджиев не страда от заболяване, което не може да се лекува и в ареста. Според трима лекари, изготвили заключението, дори не е нужно специално медикаментозно лечение, което да налага Арабаджиев-син да бъде освободен. Експертизата бе назначена по настояване на защитата, тъй като Вълчо има проблем с гръбначни прешлени след претърпяна преди години катастрофа. Прокуратурата поиска той да остане в ареста по обвинение за пране на пари. Той бе задържан през август м.г. в хотел „Маринела“, а родителите му Ветко и Маринела са в чужбина и все още се издирват. Адвокат Илиян Василев цитира sms комуникация от 16,17 и 18 юли м.г., когато Маринела нарежда на две служителки – Елена Караянева и Румелия Кирилова да наемат банкови касети на името на Вълчо, в които да бъдат съхранявани близо 3 млн. евро. Самият Вълчо, според защитата, не е знаел за какво става въпрос, защото е изпратил sms: „Какъв е този сейф, обясни ми“. По думите на адвокат Василев, парите били дадени от адвокат, чието име не е установено по делото на свидетел, който трябвало да ги предаде на Арабаджиеви. Сумата била от конкретна сделка, а не е трупана през годините от извършени престъпления. Самият Вълчо помоли апелативния спецсъд да го освободи с по-лека мярка за неотклонение или без никаква. Той подчерта, че няма да се укрие и няма да извършва престъпление. Очаква се решението на съда. Съдът наложи глоба от 200 лв. на адвокат Василев, след като го предупреди да спазва реда в залата и да не коментира личността на председателя на състава Галя Георгиева. Повод за глобата е ироничен коментар на защитника, че тя е носител на прокурорската награда Джовани Фалконе. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Вълчо Арабаджиев може да се лекува в ареста"}
{"url": "https://trud.bg/%d0%bf%d0%be%d0%bf%d0%b5%d1%82%d0%be-%d1%81-%d1%80%d0%be%d1%81%d1%82%d0%be%d0%b2-%d0%bd%d0%b8-%d1%87%d0%b0%d0%ba%d0%b0-%d0%b4%d0%be%d0%b1%d1%80%d0%be-%d0%b1%d1%8a%d0%b4%d0%b5%d1%89/", "text": "Ивелин Попов, капитанът на националния отбор на България, остава в Русия. Нападателят подписа с „Ростов“ и вече се присъедини към новия си тим на лагера в Доха.  „Много съм щастлив, че избрах „Ростов“ – написа доскорошният играч на „Спартак“ (Москва). – Вярвам, че ще имаме много щастливи мигове! Благодаря на адвокат Василев за перфектно свършената работа.“  В класирането „Ростов“ е на 7-о място, но само на 4 точки от местата, даващи право на участие в евротурнирите.  Неофициалният дебют на Попов може да е още тази събота в приятелски мач с „Локомотив“ (Москва). Висшата лига пък се подновява чак през март.", "date": "2019.01.24", "title": " Попето: С „Ростов“ ни чака добро бъдеще"}
{"url": "https://trud.bg/%d0%b0%d1%82%d0%b0%d0%bd%d0%b0%d1%81-%d0%b0%d1%82%d0%b0%d0%bd%d0%b0%d1%81%d0%be%d0%b2-%d0%b2%d0%b5%d1%81%d0%b5%d0%bb%d0%b8%d0%bd-%d0%bf%d0%b5%d1%82%d1%80%d0%be%d0%b2-%d0%b8-%d1%81%d1%82%d1%83%d0%b4/", "text": "„Хляб в джоба“ на Матей Вишниек е новата постановка, която ще бъде представена най-напред на сливенска сцена, съобщиха от Драматичен театър „Стефан Киров“. Професорът от НАТФИЗ Атанас Атанасов води в Града под Сините камъни свои възпитаници. Веселин Петров е асистент в класа му по актьорско майстроство, носител на „Аскеер“ за изгряваща звезда, специализант по режисура при проф.Пламен Марков. „Хляб в джоба“ е режисьорският му дебют, в света на Вишниек, където „с единия крак си в реалността, а с другия – в сюрреалното“. На сцената ще се представят актьорите, четвъртокурсници в академията, Кирил Недков, Боян Петров и Йордан Върбанов. Сценограф на представлението е Михаела Добрева, музиката е на Йордан Върбанов. Пиесата разказва за двама мъже, които стоят, надвесени над изоставен кладенец. В кладенеца е паднало куче. Мъжете обсъждат причините за това, но дали ще стигнат до спасението на един живот, е загадката, разказаха още от театъра в Сливен. „Всеки си носи хляба в джоба. Въпросът е дали е само за него, или би го дал на някой друг“, така режисьорът коментира метафората в заглавието на пиесата. Матей Вишниек, според познавачите, е близък по стилистика до Йожен Йонеско и Самюъл Бекет. Досега у нас е представяна единствено пиесата му „Работа за стар клоун, на сцената на Народния театър от Ивайло Христов. Новата постановка в Сливен може да бъде видяна на 27 и 28 януари, в камерната зала на театъра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Атанас Атанасов, Веселин Петров и студенти представят „Хляб в джоба“ на Матей Вишниек"}
{"url": "https://trud.bg/%d1%81%d1%8a%d0%bf%d1%80%d1%83%d0%b3%d0%b0%d1%82%d0%b0-%d0%bd%d0%b0-%d1%80%d1%83%d0%bc%d0%b5%d0%bd-%d0%b2%d0%be%d0%b4%d0%b5%d0%bd%d0%b8%d1%87%d0%b0%d1%80%d0%be%d0%b2-%d1%81%d0%b5-%d1%81%d0%b4%d0%be/", "text": "Съпругата на видния политик в началото на демокрацията Румен Воденичаров – Цвети, се сдоби с една от наградите на колоритния конкурс „Мисис Баба – 2019“, научи „Труд“. „Да, нашето семейство се увеличи с още една „знаменитост“ – красивата ми половинка Цвети вече има титлата „Мисис Баба Famous“ 2019, похвали се Румен, който освен с политика, се занимава с алпинизъм, а от години прави трекинги из Хималаите. Стефка Стаменова от Пловдив беше избрана за „Мисис баба България“ 2019. 10-тото юбилейно издание на конкурса по традиция се състоя на Бабинден, 21 януари. Тазгодишната носителка на короната е на 50 години, лайфкоуч, радио и телевизионен журналист. Има 2-годишна внучка. Първа подгласничка стана Цветанелия Колева, а Славка Йовчева – втора.", "date": "2019.01.24", "title": " Съпругата на Румен Воденичаров се сдоби с титла\t\t\t"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd-%d0%bf%d0%be-%d1%84%d0%b8%d1%82%d0%bd%d0%b5%d1%81-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be/", "text": "Мартин Пашалиев, шампион и инструктор по фитнес, загина при тежка катастрофа на столичния булевард “Сливница”. Злополуката станала около 17 ч. в сряда, но едва вчера спортни сайтове съобщиха, че жертвата е Пашалиев. Инструкторът карал БМВ, в което пътувал негов приятел. Малко преди кръстовището с бул. “Константин Величков” автомобилът се забил с висока скорост в стълб пред сервиз за гуми. Според очевидци Пашалиев издъхнал около 15 минути след удара, а приятелят му оцелял със счупен таз. За да бъдат извадени двамата, се наложило пожарникари да разрежат смачканите ламарини. Пашалиев има две първи места на фитнес турнири от Стара Загора и Бургас, сребърен медал от София и бронзов от Сърбия. От 2016 г. не участва в турнири, а като инструктор подготвя състезатели за тях.", "date": "2019.01.24", "title": " Шампион по фитнес загина при катастрофа"}
{"url": "https://trud.bg/%d0%bd%d1%8f%d0%bc%d0%b0-%d0%b8-%d1%81%d0%bb%d0%b5%d0%b4%d0%b0-%d0%be%d1%82-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b8%d1%8f-%d1%84%d1%83%d1%82%d0%b1%d0%be%d0%bb%d0%b8%d1%81%d1%82/", "text": "Няма никаква следа от изчезналия в понеделник футболист Емилиано Сала. Той е в неизвестност от понеделник около полунощ. Тогава частният самолет, с който летял от Нант за Кардиф изчезва от радарите около малкия остров Гърнзи. Три дни полицията издирва играча и Дейв Айботсън, единственият пилот в частния летателен апарат. Акцията в сряда продължи от 7:30 сутринта до 17:10 часа вечерта. Разследващите продължават да търсят каквито и да е останки от самолета, но нови такива не са открити. Претърсени са над 725 квадратни километра, в които няма и следа от изчезналия футболист и самолетът „Piper Malibu“. В четвъртък търсенето отново бе подновено по първи зори. „Шансовете да ги намерим вече са около нулата“, заяви ръководителят на операцията Джон Фицджералд. Властите съобщиха, че малкият частен самолет едва ли е снабден с т. нар. черна кутия. Устройството записва и съхранява всички данни за полета. „Този модел самолети не разполагат с черна кутия“, добави Фицджералд. Причината е, че системата е доста тежка за „толкова лек апарат“. „Никой в общия контролен център, включително и аз, не желае да се откаже, защото сме решени да намерим двамата мъже живи – каза Дейвид Баркър, капитан на полицията в Гърнзи. – На моменти вълните достигат до 5 метра, което възпрепятства навлизането на спасителната моторница. Но ние търсим и по въздух“. От птичи поглед вниманието бе насочено не само към водата, но и към крайбрежните зони. Сигнал от социалните мрежи, също бе проверен. „Казаха ни, че е забелязан дим от малкия необитаем остров Беру – разкри Фицджералд. – Той няма постоянни жители, служи за убежище на птици. Кацането на Беру е забранено от март до август. От огледа не успяхме да намери каквито и да е предмети. Това, което е видяно в небето, не е било дим, а следи от преминали самолети“. Островът е бил претърсен и пеша от няколко екипа, които също не намерили нищо. Като част от спасителните усилия полицията разглежда и сателитни снимки, както и данни от мобилни телефони. Сала изпрати няколко съобщения преди инцидента. Авиационни експерти прогнозират, че Дейв Айботсън е загубил управление върху „Piper Malibu“ на около 700 метра височина. Самолетът се бил издигнал на два пъти по-висока височина, когато пилотът поискал от въздушния контрол в Гърнзи да се сниши. Минути по-късно сигналът от летателния апарат изчезнал от радарите. Заради ниските температури се предполага, че лед блокирал крилата и самолетът паднал цял във водата. Това е и причината да няма никакви следи от „Piper Malibu“. Часове преди фаталния полет, Айботсън признал с пост в една от социалните мрежи, че въпреки опита си, се чувствал „малко ръждясал“, тъй като не е летял скоро. Пилотът е 60-годишен. Баща е на три деца. Работил е като газов инженер, но има богат опит в пилотирането на самолети за ентусиасти, скачащи с парашут. Айботсън е бил нает от представителите на Сала, за да го закара до Нант и после да го върне обратно в Кардиф. „Покрихме голям периметър и го претърсихме добре – каза Майк Тид, пилот на един от спасителните самолети, участващи в спасителната акция. – Няма абсолютно никакъв шанс да открием някого жив. Единственото нещо, което бихме могли да направим, е да намери мястото, където е паднал самолетът. Не мисля, че последната следа на радара ще бъде най-добрата възможност за това“. Полицията в Гърнзи вече се насочва към преустановяване на търсенето. Липсата на следи, които да насочат екипите, както и шансът двамата мъже да оцелеят при суровите условия, са причината спасителната мисия да бъде прекратена до второ нареждане.", "date": "2019.01.24", "title": " Няма и следа от изчезналия футболист"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%b2%d0%b0%d1%80%d0%bd%d0%b5%d0%bd%d0%b5%d1%86-%d0%bf%d1%80%d0%b5%d0%bd%d0%b0%d1%81%d1%8f%d0%bb-3-%d0%ba/", "text": "Бургаският съд остави в ареста Тозор Пехливанов от Варна, който бе спипан да пренася 3 килограма хероин. Той влизал от Турция през ГСПП Малко Търново, но скенерите на митничарите засекли дрогата в ауспуха на колата му. Там, в шест пакета, бил скрит хероинът. Виновен съм, ще си понеса вината, каза пред магистратите варненецът. Преди време- през 2006 г. той е бил осъждан за наркоразпространение във Варна и е изтърпял присъдата си. Сега го грозят до 8 години затвор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Оставиха в ареста варненец, пренасял 3 кила хероин"}
{"url": "https://trud.bg/%d0%b8%d0%b7%d0%b1%d1%80%d0%b0%d1%85%d0%b0-%d0%bd%d0%be%d0%b2-%d0%ba%d1%80%d0%b0%d0%bb-%d0%bd%d0%b0-%d0%bc%d0%b0%d0%bb%d0%b0%d0%b9%d0%b7%d0%b8%d1%8f/", "text": "Султанът на щата Паханг – Абдула, е новият крал на Малайзия, предаде Би Би Си. Той бе избран за държавен глава на азиатската страна от Съвета на султаните. Той се състои от 9 наследствени султани, които през пет години се редуват на престола. Кралският трон бе овакантен през януари, когато предишният вече монарх – султанът на Келантан Мохамед V, обяви абдикацията си, без да даде обяснения за нея. Султан Абдула се очаква на 31 януари да положи клетва като крал. Този пост е предимно церемониален. Малайзия, която е конституционна монархия, се управлява от парламент и избирано от него правителство.", "date": "2019.01.24", "title": " Избраха нов крал на Малайзия"}
{"url": "https://trud.bg/%d0%ba%d1%80%d0%b0%d0%b5%d0%b2-%d0%b2%d0%ba%d0%b0%d1%80%d0%b0-%d0%b2-%d0%bc%d0%b0%d1%87-%d1%81-%d1%82%d1%80%d0%b8-%d0%bf%d0%be%d0%bb%d1%83%d0%b2%d1%80%d0%b5%d0%bc%d0%b5%d0%bd%d0%b0/", "text": "Божидар Краев вкара едно от попаденията за „Мидтиланд“ при загубата от „Хамбургер“ с 3:5 в приятелски мач. Българският национал се разписа в 126-ата минута, тъй като проверката се състоя от три полувремена по 45 минути. Бившият играч на „Левски“ вкара след самостоятелен рейд, а контролата се пазеше в тайна до последно, разкриха медиите в Германия. Това бе и последният спаринг за тима от Втора Бундеслига преди подновяването на първенството през уикенда.", "date": "2019.01.24", "title": " Краев вкара в мач с три полувремена"}
{"url": "https://trud.bg/%d0%b0%d1%82%d0%b5%d0%bd%d1%82%d0%b0%d1%82-%d1%81-%d0%ba%d0%be%d0%bb%d0%b0-%d0%b1%d0%be%d0%bc%d0%b1%d0%b0-%d0%b1%d0%b5%d1%88%d0%b5-%d0%b8%d0%b7%d0%b2%d1%8a%d1%80%d1%88%d0%b5%d0%bd-%d0%b2-%d0%b4%d0%b0/", "text": "Атентат с кола бомба беше извършен в сирийската столица Дамаск. Експлозията причини материални щети, но няма данни за жертви, предадоха световните агенции, цитирайки сирийски официални медии. Държавната информационна агенция САНА съобщи, че колата бомба е избухнала в квартал „Ал Адауи“, на няколкостотин метра от посолството на Русия. Засега никой не е поел отговорност за нападението. В неделя в близост до магистрала в покрайнините на Дамаск избухна бомба. Властите арестуваха един човек за атаката, която не причини жертви. Във вторник един човек загина и 14 бяха ранени при експлозия на кола бомба в крайбрежния град Латакия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.24", "title": " Атентат с кола бомба беше извършен в Дамаск"}
{"url": "https://trud.bg/%d0%ba%d1%80%d0%b0%d0%bb%d1%8f%d1%82-%d0%bd%d0%b0-%d1%86%d0%b8%d0%b3%d0%b0%d0%bd%d1%81%d0%ba%d0%b0%d1%82%d0%b0-%d1%86%d0%b8%d0%b3%d1%83%d0%bb%d0%ba%d0%b0-%d1%80%d0%be%d0%b1%d0%b8-%d0%bb%d0%b0%d0%ba/", "text": "Маестрото на циганската цигулка Роби Лакатош ще се срещне за пръв път с българската публика в дните на Европейския музикален фестивал Варна. Заедно със своя ансамбъл той ще изнесе концерт на 22 април в зала 1 на Фестивалния и конгресен център и ще представи интригуваща програма, която съчетава класически шедьоври на Бах, Вивалди, Калман и Монти, както и джаз импровизации и унгарска циганска музика. Ансамбълът му е от петима виртуозни музиканти-цигулка, контрабас, китара, пиано и цимбал. Потомствения Крал на циганската цигулка, както го определя критиката, е наследник на прочута циганска фамилия. Неговият прадядо отпреди 7 поколения Янош Бихари пръв бива наричан Крал на циганската цигулка и Цигански Орфей лично от Бетовен и Ференц Лист. Дори мълвата разказва, че Брамс открадва идеята за своите прочути Унгарски танци точно от Бихари. Класическата си школовка Роби Лакатош получава в Консерваторията „Бела Барток“ в Будапеща, където завършва с първа награда за класическа цигулка през 1984 г. Между 1986 и 1996 г. Лакатош и неговият ансамбъл спечелват сърцата на публиката в „Les Atéliers de la grande Ille“ в Брюксел, клубът, който става техен музикален дом. В света на големия джаз Лакатош се среща с легендата Стефан Грапели и с едни от най-големите джаз имена като Хърби Ханкок и Куинси Джоунс. Изпълненията му печелят аплаузите на друга легенда – сър Йехуди Менухин, за когото клубът става любимо място в Брюксел. Лакатош свири в най-престижните зали по света като Санта Чечилия в Рим, Концертгебау в Амстердам, Тонхале в Цюрих, Мюзикхале в Хамбург и Сантори хол в Токио. Рикардо Мути го кани на фестивала в Равена, а Зубин Мета още при първата си среща с импровизаторския му талант го ангажира в постановката на „Прилепът“ в Баварската Щатсопера в Мюнхен. Покани пристигат постоянно от фестивалите в Люцерн, Монпелие, Шлезвиг-Холштайн, Брисбейн, Лондон.Той е първият и единствен цигански цигулар в света с ексклузивен контракт с Дойче грамофон. Първият му диск е разграбен в над 100 000 екземпляра и получава престижната награда Echo-Klassik. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Кралят на циганската цигулка Роби Лакатош  идва с концерт във Варна"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%b8%d1%81%d0%ba%d0%b0-%d0%b4%d0%b0-%d1%81%d0%b8-%d0%b2%d0%b7%d0%b5%d0%bc%d0%b5-%d0%bc%d0%b8%d0%bd%d0%b5%d1%80%d0%b0%d0%bb%d0%bd%d0%b8%d1%82%d0%b5-%d1%81%d0%be%d0%bd/", "text": "Община Варна внася искане за стопанисване на водоизточниците с минерална вода на територията си. Съветниците от ПК „Собственост и стопанство“ дадоха съгласието си кметът Иван Портних да подаде заявление до екоминистерството за управление и ползване на участъци от находища на минерални води. Срокът за внасяне на искането е до 31 януари 2019 г., след което до две седмици министърът на околната среда и водите трябва да излезе с решение. Местната власт ще може да управлява изворите за 25 години. А според съветниците това ще помогне за утвърждаването на Варна като дестинация за четири сезона. Общините от Северното Черноморие отдавна искат да стопанисват този ценен природен ресурс, но до лятото на 2018 г. и преди приемането на новия Закон за водите, нямаха тази възможност, тъй като находищата попадат на територията на няколко общини. Както писа „Труд“ във Варна има 28 минерални сондажа от басейните Долна Камчия, Варненски и Североизточен. Находищата, от които извират целебните води, са на територията на три области и в старото законодателство нямаше предвидена възможност местната власт да кандидатства за отделни сондажи от меганаходищата. Поради това беше невъзможно управлението и ползването на минералните води да бъде предоставено на една община. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Варна иска да си вземе минералните сондажи"}
{"url": "https://trud.bg/%d0%b3%d0%be%d1%82%d0%b2%d1%8f%d1%82-%d0%b8%d0%bd%d0%b4%d1%83%d1%81%d1%82%d1%80%d0%b8%d0%b0%d0%bb%d0%bd%d0%b0-%d0%b7%d0%be%d0%bd%d0%b0-%d0%b8-%d0%b2-%d1%82%d1%8a%d1%80%d0%b3%d0%be%d0%b2%d0%b8%d1%89/", "text": "Проучвателна визата за набелязване на общински терени, подходящи за индустриални цели, проведе в четвъртък в Търговище изпълнителният директор на „Национална компания индустриални зони“ ЕАД Антоанета Барес. Тя беше в Търговище по покана на кмета д-р Дарин Димитров, който я запозна с възможностите за изграждане на такава зона на общински имот от 115 дка в землището на село Васил Левски, непосредствено до града. Теренът е до главния път София-Варна, до железопътната линия, както и с близка връзката за магистрала „Хемус”. Изпълнителният директор на дружеството Антоанета Барес обясни, че Националната компания ще предлага терена на потенциални инвеститори. При проявен конкретен интерес към имота, ще се реализира проект, съвместно с общинската администрация, за изграждане на необходимата техническа инфраструктура, съобщиха от общината. За да се реализират дейностите трябва да се проведат предпроектни проучвания, да се изготви подробен устройствен план на имота и други. Ще се търсят подходящи инвеститори, с високотехнологични и чисти производства, които да не замърсяват околната среда и са в съответствие с общия устройствен план на общината. Това е станало ясно в хода на разговорите в кметството и огледа на терена, допълниха още от кметството Очаква се общината и Националната компания да сключат меморандум за сътрудничество, с който да се очертаят конкретните стъпки и ангажименти между двете страни в процеса по привличане на инвеститори и изграждането на индустриалната зона, допълниха от местната администрация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Готвят индустриална зона и в Търговище\t\t\t"}
{"url": "https://trud.bg/%d0%be%d0%b1%d1%8f%d0%b2%d1%8f%d0%b2%d0%b0%d1%82-%d0%b3%d1%80%d0%b8%d0%bf%d0%bd%d0%b0-%d0%b5%d0%bf%d0%b8%d0%b4%d0%b5%d0%bc%d0%b8%d1%8f-%d0%b2-%d0%be%d0%b1%d1%89%d0%b8%d0%bd%d0%b0-%d0%bb%d1%83%d0%ba/", "text": "Обявяват грипна епидемия в община Луковит от утре. Издадено е предписание за прекратяване на учебните занятия в училищата в общината от 25 януари до 30 януари, включително, съобщиха от Министерството на здравеопазването. От днес е отменена грипната епидемия в Перник във връзка с намаляване заболеваемостта. Противоепидемичните мерки остават в сила до второ нареждане. Към днешна дата грипна епидемия е обявена в Бургас, Варна, Видин, Добрич, Кърджали, Пазарджик, Пловдив, Силистра, Сливен, Смолян, Софийска област, Стара Загора, Хасково, Шумен и Ямбол. Може да се изследвате за грип с бързи тестове, но след проверка на bTV се оказа, че те не се покриват от Здравната каса. НЗОК ще обсъди финансирането им от 2020 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Обявяват грипна епидемия в община Луковит от утре"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%bc%d1%8a%d0%b6-%d0%b7%d0%b0-%d0%b8%d0%b7%d0%bc%d0%b0%d0%bc%d0%b8-%d0%bf%d1%80%d0%b8-%d0%bf%d1%80%d0%be%d0%b4%d0%b0%d0%b6%d0%b1%d0%b0-%d0%bd%d0%b0-%d0%b6/", "text": "По обвинение на Районна прокуратура – Велико Търново, осъдиха мъж за измама при продажба на жилище. За извършеното деяние му е наложено наказание две години и четири месеца условно, с три години изпитателен срок. С.Ц. е признат за виновен за нова, че в периода от началото на май до 29 юли 2016 г. във Велико Търново заблудил различни лица при сключване на предварителни договори за продажба на апартамент. Причинената вреда е в общ размер на 19 646 лева. П. Н. е ощетена с 15 646 лв. , а М. И., с 4000 лв. Обвиняемият и майка му притежавали апартамент в старата столица. С.Ц. имал бизнес планове и се нуждаел от пари, поради което през 2015 г. учредили върху имота договорна ипотека, като обезпечение на кредит. Поради неиздължаване на вноските, кредиторът предприел мерки за събиране на вземанията си. С.Ц. продължавал да има нужда от средства и решил да обяви ипотекираното жилище за продан и да получи цена по предварителен договор, без в действителност да продава имота. Интерес към закупуване на имота проявила пострадалата П. Н., като при сключване на предварителния договор веднага му превела 15 646 лв. След като получил капарото обвиняемият не се явил за сключване на окончателен договор и не прехвърлил имота, за който се установило, че е ипотекиран. По същия начин е „изгоряла“ и М. И. При сключване на предварителния договор за избеното помещение на имота, платила капаро от 4000 лв., но обвиняемият отново не извършил прехвърлянето. Присъдата подлежи на обжалване пред Окръжен съд- Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Осъдиха мъж за измами при продажба на жилище"}
{"url": "https://trud.bg/%d0%bc%d0%b0%d1%80%d0%b8%d1%86%d0%b0-%d0%be%d1%81%d1%82%d0%b0%d0%b2%d0%b0-%d0%bd%d0%b0-%d0%b4%d1%8a%d0%bd%d0%be%d1%82%d0%be-%d0%b2-%d1%88%d0%b0%d0%bc%d0%bf%d0%b8%d0%be%d0%bd%d1%81/", "text": "„Марица“ остана на последното място в класирането в група „А“ на Шампионската лига по волейбол за жени. Пловдивчанки вече са с три загуби от три мача, след като отстъпиха с 1:3 (-15, -21, 23, -19) при гостуването на „Алианц МТФ“ (Щутгарт). Геймът, който родният първенец спечели, бе първият на сметката му в турнира, но в останалите части момичетата на Иван Петков бяха далеч от класата на домакините. Кристъл Ривърс блесна с 23 точки за тима от Щутгарт, а Мирослава Паскова се отчете със 17 т. за „Марица“.  „След третия гейм беше моментът, в който трябваше да заиграем волейбола, който исках, но отново загубихме“, заяви Петков.  Следващият мач на пловдивчанки в турнира е гостуване на европейския и световен клубен шампион „Вакъфбанк“ (Истанбул) на 6 февруари.  Доста по-добре се представя доскорошната капитанка на националния отбор Елица Василева. Тя отбеляза 9 точки при победата на италианския „Савино дел Бене“ (Скандичи) с 3:0 (16, 26, 17) над немския „Палмберг“ (Шверин), с което тимът оглави класирането в група „D“.  „Берое“ пък отпадна от Купата на претендентите след втора загуба от френския „Волеро“ (Льо Кане), този път с 1:3 (-15, -13, 23, -13).", "date": "2019.01.24", "title": " „Марица“ остава на дъното в Шампионската лига"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb-%d0%b2-%d0%b1%d0%be%d1%80%d0%b1%d0%b0%d1%82%d0%b0-%d1%81%d0%bc%d0%b5%d0%bd%d0%b8-%d0%ba%d0%b0%d1%82%d0%b5%d0%b3%d0%be%d1%80%d0%b8%d1%8f%d1%82%d0%b0/", "text": "Даниел Александров дебютира в олимпийската категория до 77 кг на държавния шампионат по класическа борба в Сливен. И то успешно, като стигна финала след три победи с технически туш. Досега националът се състезаваше в по-горната до 82 кг. На световното през септември в Астана обаче ще бъде първото разиграване на олимпийски квоти и отсега борците започнаха да изпробват къде ще имат по-големи шансове. Бронзовият медалист от мондиала Айк Мнацаканян също е на финал своята категория 72 кг, която е неолимпийска. Но за мондиала натурализираният у нас арменец се закани да направи промени. И вероятно ще сваля на 67 кг. Такъв проблем обаче нямат „сребърният” от световното Кирил Милов и Николай Байряков, пети от олимпиадата. Двамата ще определят днес шампиона в кат. до 97 кг.", "date": "2019.01.24", "title": " Национал в борбата смени категорията и е на финал"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bb%d1%83%d0%ba%d0%be%d0%b9%d0%bb-%d0%be%d1%82%d0%bf%d0%b0%d0%b4%d0%bd%d0%b0-%d0%be%d1%82-%d0%b5%d0%b2%d1%80%d0%be%d0%bf%d0%b0-%d0%b2-%d0%b8/", "text": "Баскетболният шампион „Левски Лукойл“ загуби и последните си шансове да премине втората групова фаза на ФИБА къп, след като падна с 96:109 при гостуването на израелския „Ирони“ (Нес Циона). Момчетата на Константин Папазов започнаха силно и дръпнаха с 8 точки, но домакините бързо изравниха, а само за втората четвърт отбелязаха 36 т. Едва след почивката играчите на израелския тим започнаха да пропускат по-често при стрелбите си, но това стигна на „сините“ да намалят пасива си до 10 т. Най-резултатен за българския тим бе Патрик Рембърт, който отбеляза 26 т., а Дайкуан Кук вкара 28 т. за домакините.  Поражението бе четвърто поредно за „Левски Лукойл“ и остави тима на последното място в група „J“.", "date": "2019.01.24", "title": " „Левски Лукойл“ отпадна от Европа в Израел"}
{"url": "https://trud.bg/%d0%bd%d0%b0%d0%b4%d0%b0%d0%bb-%d0%b4%d0%b6%d0%be%d0%ba%d0%be%d0%b2%d0%b8%d1%87-%d0%b5-%d1%84%d0%b0%d0%b2%d0%be%d1%80%d0%b8%d1%82/", "text": "Рафаел Надал нанесе психологически удар на Новак Джокович още преди сърбинът да изиграе днешния полуфинал с Лука Пуй (Франция). Испанецът си осигури едното място в шампионския мач, след като сложи край на приказката за Стефанос Циципас (Гърция) – 6:2, 6:4, 6:0.  „Разбира се, че Новак е фаворит – заяви Матадора. – Сега ще имам два дни почивка, ще се разходим с екипа из Мелбърн и ще изгледам с удоволствие другия полуфинал. Не очаквах аз самият да съм на финал след контузиите, които имах в последните месеци.“", "date": "2019.01.24", "title": " Надал: Джокович е фаворит"}
{"url": "https://trud.bg/%d0%b6%d0%b5%d0%bb%d1%8f%d0%b7%d0%ba%d0%be%d0%b2-%d0%bd%d0%b0%d0%bf%d1%83%d1%81%d0%bd%d0%b0-%d1%80%d1%83%d0%bc%d1%8a%d0%bd%d0%b8%d1%8f/", "text": "Николай Желязков напусна румънския шампион „Мунисипал“ (Залъу), което потвърди слуховете, че бе назначен за нов треньор на родния първенец „Нефтохимик 2010“. Българският специалист обясни решението си с влошената атмосфера в съблекалнята.  „Не се страхувам от противниците, проблемът е в нашата къща – заяви Желязков. – В малки градове на Залъу хората започват да се атакуват един друг.“  Местните медии обвиниха треньора, че след отпадането от „Бенфика“ за Купата на претендентите хвърлил вината върху разпределителя Кристиан Барта, но спестил критики на сина си Жани.", "date": "2019.01.24", "title": " Желязков напусна Румъния"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82%d0%b0-%d0%bf%d1%80%d0%b5%d0%b1%d0%b8%d0%bb/", "text": "39-годишният Кольо Рашев,  и ѝ отне 35 лева, остава в ареста. Най-тежката мярка „задържане под стража” му постанови състав на Окръжен съд – Стара Загора. Искането на служебния защитник за по-лека мярка „домашен арест” не беше уважено, защото Кольо Рашев е многократно осъждано за кражби и има данни, че може да извърши друго престъпление. Предвиденото наказание за извършеното от Кольо Рашев престъпление е от 5 до 15 години затвор. Мярката „задържане под стража” подлежи на обжалване пред Апелативен съд – Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Оставиха в ареста рецидивиста, пребил и ограбил баба Иванка в Гурково"}
{"url": "https://trud.bg/%d0%b4%d0%be%d0%bd%d0%b5%d0%b2-%d1%81-%d1%82%d0%b8%d1%82%d0%bb%d0%b0%d1%82%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d0%be-%d1%82%d0%b5%d0%bd%d0%b8%d1%81/", "text": "Габриел Донев спечели титлата на държавното първенство по тенис след победа с 6:4, 6:4 над Александър Лазаров в зала „София“. Така той взе реванш за загубата от същия съперник на миналогодишния финал. Шампионът получи 950 лв. от наградния фонд, а за финалиста останаха 550 лв. И двамата получиха покани за квалификациите за София оупън.  Лазаров ще участва в пресявките и за надпреварата на двойки в „Арена Армеец“. Двамата с Александър Донски спечелиха държавната титла след успех със 7:5, 6:4 над Донев и Пламен Милушев.", "date": "2019.01.24", "title": " Донев с титлата на България по тенис"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%85%d0%b0-%d0%b3%d0%be%d1%81%d1%82%d0%b8-%d0%bd%d0%b0-%d1%85%d0%be%d1%82%d0%b5%d0%bb-%d0%b2-%d1%81%d0%b0%d0%bd%d0%b4%d0%b0%d0%bd%d1%81%d0%ba%d0%b8/", "text": "Пожар пламна в един от най-големите хотели в Сандански, информира  . Пострадали хора няма. Пожарът е тръгнал от газова бутилка в един от ресторантите. Посетителите на хотела са изведени. Пожарната е реагирала бързо. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Евакуираха гости на хотел в Сандански заради пожар"}
{"url": "https://trud.bg/%d0%b6%d0%b0%d0%bb%d1%8a%d0%ba-%d0%b7%d0%b5%d0%bb%d0%b5%d0%bd-%d0%bf%d1%80%d0%be%d1%82%d0%b5%d1%81%d1%82-%d0%bf%d1%80%d0%b5%d0%b4-%d0%bc%d0%b8%d0%bd%d0%b8%d1%81%d1%82%d0%b5%d1%80/", "text": "Жалък протест на “зелените” се проведе тази вечер пред сградата на Министерския съвет. Около 15 души поискаха оставката на министъра на околната среда и водите Нено Димов. Те започваха да скандират само когато видеха, че към тях се насочват телевизионни камери за някое от живите включвания на новинарските емисии. Когато не ги снимаха, “еколозите” стояха кротко под дъжда, криещи се под чадъри. Въпреки че протестът бе широко рекламиран в социалните мрежи и бе обявен като многоброен, за пореден път “зелените” не успяха да съберат повече от 15 души.  ", "date": "2019.01.24", "title": " Жалък “зелен” протест пред Министерския съвет"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d1%80%d0%b0%d0%bd%d0%b5%d0%bd%d0%b8-%d1%81%d0%bb%d0%b5%d0%b4-%d1%87%d0%b5%d0%bb%d0%b5%d0%bd-%d1%83%d0%b4%d0%b0%d1%80-%d0%ba%d1%80/", "text": "Катастрофа затвори Е-79 край Благоевград. В 18,10 ч. стана челен удар между Шевролет с гръцка регистрация и Форд с българска, съобщи Канал 3. Пътният инцидент стана към 18.10 ч. тази вечер при изпреварване в района на автокомплекс „Монца“. След удара двата автомобила са отхвръкнали един от друг на 20 метра. Пътят е осеян със стъкла и авточасти. В Спешно приемно отделение на МБАЛ-Благоевград са приети трима – водачът на „Форд“-а (58-годишен мъж от Благоевград), както майка на около 50 г. и 23-годишната й дъщеря от гръцкия Шевролет, чийто водач не е ранен. Всички пострадали са с гръдни травми, състоянието им се изяснява. Патрул на „Пътна полиция-КАТ” регулира трафика и пропуска автопотока на етапи. Малко повече от час по-рано, пак на Е-79 но в Кресненското дефиле стана още една катастрофа. Лек автомобил се блъсна в ската, а след това и в друг автомобил. Там има двама по-леко пострадали. Пътния инцидент е до автокомплекс „Монца”. Двама са пострадали и откарани в благоевградската болница. Екип на „Пътна помощ” пропуска през едната лента, движението е затруднено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Трима души са ранени след челен удар край Благоевград"}
{"url": "https://trud.bg/%d1%82%d1%8a%d1%80%d1%81%d1%8f%d1%82-134-%d0%bd%d0%b0%d0%b4%d0%b7%d0%b8%d1%80%d0%b0%d1%82%d0%b5%d0%bb%d0%b8-%d0%b7%d0%b0-%d0%b7%d0%b0%d1%82%d0%b2%d0%be%d1%80%d0%b8%d1%82%d0%b5/", "text": "До юни трябва да бъдат назначени нови 134 надзиратели в затворите. Това заяви зам.-министърът на правосъдието проф. Николай Проданов. Общо 200 са отпуснатите щатни бройки за Главна дирекция “Изпълнение на наказанията” и Главна дирекция “Охрана”. В момента тече процес на разпределяне на щатните бройки. Конкурсите най-вероятно ще започнат в началото на февруари, така че до средата на годината да бъдат назначени новите служители.", "date": "2019.01.24", "title": " Търсят 134 надзиратели за затворите\t\t\t"}
{"url": "https://trud.bg/690-%d0%bb%d0%b5%d0%b2%d0%b0-%d0%bd%d0%b0-%d1%87%d0%b0%d1%81-%d0%b7%d0%b0-%d1%81%d1%82%d1%80%d0%be%d0%b8%d1%82%d0%b5%d0%bb%d0%b8-%d0%bd%d0%b0-%d1%85%d0%b5%d0%bc%d1%83%d1%81/", "text": "Фирмата може да се откаже при ненавременно плащане Точно 6,90 лв. на час ще получават редовите строители на магистрала “Хемус” за строителни-монтажни дейности, за които няма единични цени. Толкова е предвидено да плаща пътната агенция на държавната компания “Автомагистрали” ЕАД, става ясно от договора за изграждане на 134 км от магистралата, публикуван на сайта на ведомството. В договора, както вече “Труд” съобщи, е предвидена и печалба за държавната компания – изпълнител. Тя не може да надвишава 10% от цената на всяка дейност и на договора като цяло. Така при предвидени 1,35 млрд. лв. с ДДС за строежа се оказва, че максималната печалба за строителя е 135 млн. лв. или по близо 1 млн. лв. с ДДС на километър. Според договора обаче се предвиждат и санкции за некачествено изпълнение и забавяне на изграждането. При системни нарушения, изоставане от графика, спиране на работата за повече от 90 дни или неотстраняване на посочени дефекти в срок от 1 месец, договорът може да бъде прекратен едностранно от възложителя. Контрактът може и въобще да не започне да действа, ако до 10 дни от началото на строителството “Автомагистрали” не успее да осигури нужната механизиция и работници на обекта. Ако това се случи, държавната компания ще дължи като неустойка 20% от стойността на договора или 270 млн. лв. с ДДС и цялата гаранция по договора. От своя страна държавната фирма може да прекрати контракта, ако пътната агенция забави плащанията за извършената работа с над 30 дни. Тогава “Автомагистрали” може да поиска неустойка в размер на 3% от стойността на договора. В контракта са предвидени и глоби. Ако изостане от строителния график, изпълнителят ще дължи всеки ден глоба в размер на 0,2% от стойността на договора без ДДС (1,125 млрд. лв.). За това нарушение “Автомагистрали” може да отнесе максимална санкция от 30% от стойността на договора, или 405 млн. лв. с ДДС. Ако обаче изпълнителят успее да навакса закъснението, сумата по санкцията ще му бъде възстановена. При лошо качество на изпълнение държавната фирма ще се прости с 5% от стойността на съответния участък или на целия договор. Според контракта междинните плащания ще стартират, след като бъдат изпълнени 5% от стойността на всички предвидени работи.   Отстраняват дефектите до 2 седмици Гаранцията на асфалта ще бъде 5 години При констатирани дефекти при изграждането на магистрала “Хемус” изпълнителят – държавната компания “Автомагистрали”, ще има срок от две седмици да ги отстрани. Според договора възложителят има право да проверява качеството на изграждане на магистралата по всяко време и да дава предписания. Предвидени са и стандарти за използваните материали. В контракта са посочени и срокове за изпълнение на всяка от отсечките. Четири от отсечките трябва да бъдат завършени за 36 месеца, една за 42 месеца и една за 48 месеца. Преди да стартират три от трасетата обаче ще са нужни 6 месеца за изготвяне на проектите. Гаранцията на асфалта по новата магистрала ще бъде 5 години, а на съоръженията по нея – 10 години.", "date": "2019.01.24", "title": " 6,90 лева на час за строители на „Хемус“\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-328/", "text": "Глобяват медии до 20 млн. евро за лични данни Депутатите не знаят какво са гласували. Всички подкрепиха проекта. По субективни критерии правят оценка дали е нарушен законът.         Родена от скандала Силует на Валя Ахчиева.           В ГЕРБ има страх, БСП играе за победа Не е добре да попаднем в ситуацията от 2017 г., когато ни вкараха в калъпа на антиевропейска партия, казва Калоян Паргов, председател на БСП-София, в интервю за „Труд“.         Дилемата на ЕС за Венецуела Защо Брюксел не бърза да признае „временния президент” в Каракас – анализ на Къдринка Къдринова.         Македонизмът умря! Да живее световният македонизъм! Северна Македония – буре с барут на Балканите. Дори да вярвам на хората, винаги питам звездите. Те не лъжат и не грешат – коментар на Светлана Тилкова-Алена.             Фружин – българският цар в изгнание Той е син на Иван Шишман, най-вероятно от извънбрачна връзка. Заедно с Константин вдига първото въстание след падането ни под османска власт – „Мистериите на българските земи“ с проф. Пламен Павлов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Вижте акцентите в броя на вестник „Труд“ в петък, 25 януари 2019"}
{"url": "https://trud.bg/%d1%80%d0%b5%d0%ba%d0%b0-%d0%b0%d1%80%d0%b4%d0%b0-%d0%bf%d1%80%d0%b5%d0%bb%d1%8f-%d0%bd%d0%b0%d0%b4-%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%b8%d1%8f-%d0%bc%d0%be%d1%81%d1%82-%d0%b7/", "text": "За часове река Арда рязко вдигна нивото си и заля мост, който е единствения път за седем села и махали, съобщи  . Количеството на падналия дъжд е почти 45 литра за няколко часа. Така само местните знаят, че през пълноводната река минава мост. И единствената връзка с над 150 души е телефонът. През годините Арда не веднъж е заливала моста, а хората са оставали по другите села, без възможност да се придвижат. „Дори е имало случаи да приберем хората и да ги разпределим по семействата , за да не останат навън”, обяснява Сали Абдурахман, кмет на село Китница. Затова преди 10 години, с пари от бедствия и аварии в близост е построено временно съоръжение. Когато реката залее пътя, единственият начин да се стигне до селата е пешеходен мост, при който само при извънредни ситуации могат да преминават и коли. За пожарна и линейка обаче достъпът е отрязан. И да се молим, да нямат спешни случаи, отбелязва кметът на село Боровица – Айсел Мехмед. Наводненията не са единственият проблем в Ардинско. При всеки дъжд, хората се страхуват, че скалите ще се срутят. От областна администрация в Кърджали засега не виждат риск в подобни локални наводнения. Контролът е насочен предимно към големите язовири – „Кърджали” и „Студен кладенец”, които засега имат достатъчно свободен обем. На извънредно съвещание в МВР институциите заявиха готовност да реагират при усложняване на обстановката. „НЕК стопанисва 19 от най-големите комплексни язовири в страната. Това, което мога да кажа, е, че всичките до един разполагат със свободни обеми, поддържат се изключително добре, така че хората трябва да бъдат спокойни”, посочи министърът на енергетиката Теменужка Петкова. Във връзка с обилните снеговалежи на някои места, ситуацията по пътищата вече следи и щаб към Пътната агенция. Предупреждението към шофьорите е за повишено внимание. При необходимост е възможно затварянето на участъци за опесъчаване и почистване. Машините са по места. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Река Арда преля над единствения мост за седем села"}
{"url": "https://trud.bg/%d0%b0%d0%bb%d0%b0%d0%bc%d0%b8%d0%bd%d1%83%d1%82-%d0%bd%d0%b0-%d0%b6%d0%b8%d0%b2%d0%be-%d0%b7%d0%b0-%d0%b6%d0%b8%d1%82%d0%b5%d0%bb%d0%b8-%d0%b8-%d0%b3%d0%be%d1%81%d1%82%d0%b8-%d0%bd/", "text": "Актьорите от „Аламинут“ идват в Благоевград, за да представят своите авторски скечове и стендъпи. Събитието ще се проведе на 12 февруари от 19.00 часа в зала „Пейо Яворов“. Участие в спектакъла ще вземат актьорите Робин Кафалиев, Таня Кожухарова, Атанас Бончев – Наката, младите им колеги от Театрално-музикален център- Иван Иванов, Росица Кехайова и Яцек Янков. В екипа влизат също и  танцовата формация и бенд оркестъра на Арт академия Балкани. По време на представлението, в реално време, пред очите на публиката актьорите ще се превъплъщават в различни интересни и забавни роли. Естествено, всичко това е съпътствано с редица недоразумения, гафове, недомислици и много смях. Целият спектакъл ще бъде придружен с много светлини, музика, танци и изненади за благоевградската публика. Билети може да намерите на касата на зала „Пейо Яворов“. За повече информация на телефон 0899942229-Импресарио Иванов Мюзик. На касата на зала „Пейо Яворов“ е поставена и кутия, в която всеки желаещ може да остави дарение, в помощ на Владислав Кипров, на който предстои спешна животоспасяваща операция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " „Аламинут на живо“ за жители и гости на Благоевград"}
{"url": "https://trud.bg/%d0%b3%d0%bb%d0%be%d0%b1%d1%8f%d0%b2%d0%b0%d1%82-%d0%bc%d0%b5%d0%b4%d0%b8%d0%b8-%d0%b4%d0%be-20-%d0%bc%d0%bb%d0%bd-%d0%b5%d0%b2%d1%80%d0%be-%d0%b7%d0%b0-%d0%bb%d0%b8%d1%87%d0%bd%d0%b8-%d0%b4%d0%b0/", "text": "Всички подкрепиха проекта До 20 млн. евро глоба може да отнесе всяка медия за злоупотреба с лични данни. Това стана възможно с окончателното гласуване на промените в закона за личните данни. „Текстовете в закона не съдържат никакви ограничения, така че няма проблем на медии да бъдат налагани най-тежките санкции. Медиите са търговски дружества, а правилата са в сила за всички тях”, коментира пред „Труд” адвокат Александър Кашъмов, който е експерт в областта на достъпа до информация. Депутатите приеха текстовете без възражения и без дебати. Проверка на „Труд” установи, че малцина знаят какво са гласували. Смятаха, че подкрепят поредната европейска директива. Членовете на вътрешната комисия, която бе водеща отчасти познаваха промените в закона. Мнозина от тях се оказа, че не са чели европейския регламент GDPR, с който уж синхнозизирахме законодателството си. За пореден път се оказа, че сме се престарали. Във въпросния регламент се посочва, че обработването на лични данни единствено за журналистически цели подлежи на освобождаване на някои от изискванията на регламента (вж. целия текст в карето). Законодателите ни не само не изпълниха посоченото в регламента, но написаха и „десет критерия за относимост”, с които трябва да се съобразяват журналистите, които Комисията за защита на личните данни (КЗЛД) разглежда като оператори с лични данни. Според българското законодателство дефиницията за личните данни е твърде обтекаема. Тя гласи следното: Лични данни са всички данни, които се отнасят до идентификация или идентифицируемост на едно лице. „В България няма закон за печатните медии и законодателите решиха през Закона за защита на личните данни да въведат регулации”, коментира Кашъмов. Според него ако се тръгне по пътя на глоби за нарушения, свързани с личните данни, неминуемо ще се стигне до унищожаване на медии. “Това е един от малкото закони, който всички политически формации гласуваха единодушно, без да има възражения”, заяви след приемането на закона председателят на парламентарната група на ГЕРБ Цветан Цветанов. „Притеснява ме това, че още в първия параграф правото на защита на личните данни се приема като основно право. По странен начин то се преплита с правото на свобода на словото и с правото на свобода на информация и доминира над тях. На практика чрез закона за защита на личните данни се прави регулация на една специфична материя каквато и свободата на словото”, коментира пред „Труд” депутатът от БСП Милко Недялков, който има дълъг журналистически опит. Той бе категоричен, че КЗЛД по субективни критерии ще прави оценка дали дадена медия е нарушила закона. Промените предизвикаха гневната реакция на Асоциацията на европейските журналисти. От асоциацията призоваха президента Румен Радев да наложи вето и да върне закона за допълнително обсъждане в Народното събрание.   Регламентът GDPR Обработката на лични данни за журналистически цели и/или за академично, художествено, литературно изразяване следва да подлежи на дерогация от изискванията на някои от разпоредбите, за да се съчетае правото на защита на личните данни със свободата на изразяване на мнение и свободата на получаване на информация.   ЕК ни скастри, пречим на битката с тероризма Жертвите и свидетелите на престъпления са защитени Европейската комисия съобщи, че изпраща мотивирани становища до България, Кипър, Гърция, Латвия, Холандия, Словения и Испания за неизпълнение на правилата за защита на данните, както и до Чехия и Португалия, за да ги прикани настоятелно да приключат въвеждането на изискванията. Държавите в ЕС трябваше да приложат правилата до 6 май миналата година. Правилата защитават основното право на гражданите на защита на данните в случаите, когато властите, прилагащи наказателното право, използват лични данни в своята дейност. По правилата на ЕС личните данни на жертвите, свидетелите на престъпления и заподозрените, са надлежно защитени. Въвеждането на подобна защита на данните улеснява обмена на лични данни за трансграничното сътрудничество в борбата с престъпността и тероризма.   Шефът на Комисията за защита на личните данни Венцислав Караджов, пред „Труд”:  Не журналистите, а медиите ще отговарят – Кой написа критериите за журналистическата дейност? – Предложение са на Комисията за защита на личните данни. – В регламента ясно е казано, че когато става въпрос за обработка на лични данни, единствено дейността на журналистите подлежи на дерогация, защо не спазихте това? – Няма такова нещо. Дали сме и дерогация, и облекчаване на режима. Включително и за снимки на публични места от журналисти. – Как си представяте, че ще глобявате медии с по 20 млн. евро? – Не могат да се слагат глоби. Те се налагат тогава, когато има довършено нарушение и засяга интересите на по-голяма група физически лица. По останалите случаи се дават указания какво трябва да се направи. Ние искахме да сложим по-малки глоби, обаче се явиха защитници на регламента, които посочиха, че той има пряко приложение и не може да се изменя. – Излезе информация, че Европейската комисия е решила да изпрати писма със становища до България, Кипир, Гърция, Латвия, Холандия, Словения и Испания за неизпълнение на правилата за защита на личните данни, които е трябвало да бъдат въведени до 6-и май 2018 г. – Не знам за тях, знам че преди това са пратени писма и ние трябва да отговорим. Виждате, обаче какъв обществен дебат предизвиква всяко едно предложени в Закона за защита на личните данни. Това забавя процеса на приемане на закона. – Европейската комисия ни скастри, затова че личните данни на жертвите, свидетелите на престъпление и свидетелите не са надлежно защитени? – За това нямам идея. – Имало ли е случаи, в които сте налагали административни наказания на медии? – Единственият случай е финансовата санкция на „Блиц”. Всички останали са предупреждения и указания. – Как може да се прецени обработваме ли лични данни, така че журналистът да носи отговорност? – Отговорността не е на журналиста, а на медията. За 2017 г. са били подадени 12 жалби срещу медии, от които само една е уважена без да е налагана парична санкция. За 2018 година жалбите са 35, отново само една уважена. – В Закона е написано, че трябва да има относимост, обаче при случай, че журналист пише за депутат, който внася лобиски закон от тук нататък се търсят връзките и на семейството му с въпросния бизнес, ще има ли нарушение? – Ако информацията, която журналист иска да публикува отговаря на целта, за която е журналистическото разследване, няма нарушение. – Опитвате ли се чрез тези критерии да спрете жълтите новини и публикации? – Тези критерии ще направят разликата между скандално любопитно и законосъобразно. Ние не регламентираме как медиите ще работят, а как ще се обработват личните данни.  Когато някой е обществена личност има намалена защита на личната неприкосновеност. Няма разлика от това, което е сега. Критериите са само насочващи критерии към журналистите. Пример за това е трагедията, която стана с бившия министър Ивайло Московски. Случаят, в който загина детето му е личен случай. Той е публична личност, но това как е лекувано примерно детето му няма нищо общо. Във връзка с неговите правомощия като министър може само да се спомене, че медията изразява своето съжаление.   Френската агенция глоби Google с 50 млн. евро Само половин година след като GDPR влезе в сила, технологичният гигант Google бе глобен с 50 млн. евро от Франция за нарушаване на Общия регламент относно защита на личните данни на ЕС. Новината за солената санкция от Френската агенция за защита на личните данни (CNIL) изтече преди три дни. А мотивите са за неспазване на задълженията по GDPR. Това е първата глоба в подобни размери, а френската агенция за защита на личните данни казва, че при Google е наличие „липса на прозрачност, недостатъчна информация и липса на валидно съгласие относно персонализирането на рекламите”. Първите коментари от санкцията срещу интернет гиганта бяха, че всъщност размера на глобата не е голям, тъй като по силата на GDPR, Google можеше да олекне с близо 5 млрд. евро, колкото е 4 процента от годишния оборот на компанията. Припомняме, че от Google коментираха лаконично санкцията и отбелязаха, че са „дълбоко ангажирани да изпълнят високите стандарти на прозрачност и контрол”.   22,8 млрд. долара за кибер застраховки през 2020 г. Виртуална „Гражданска отговорност” Още преди приемането на GDPR (General Data Protection Regulation, англ., б.р.) или т.нар. Обща Регулация за защита на личните данни 2016/679, големите застрахователни концерни започнаха да предлагат кибер застраховка. Тя се описва като механизъм за обезщетяване на рисковете, които са свързани със загуба на данни или информационни панели. Освен за предпазване от хакерски атаки обаче, застрахователните фирми бързо разшириха портфолиото от услуги. И предвидливо включиха в него GDPR. Според economic.bg, които цитират данни на консултантската компания Zion Market Research, световният пазар за кибер застраховки през 2017 година се оценява на 4.2 млрд. долара, а прогнозите са, че оборотът на пазара ще нарасне през 2020 г. до 22.8 млрд. долара. Около 16% от компаниите са отчели над 1 млн. долара през 2016 и 2017 година загуба като резултат от кибератаки, пак според данните на Zion Market Research. Специалистите отбелязват, че кибер застраховките ще се превърнат в бъдеще като вид виртуална „Гражданска отговорност” за фирми, които работят с големи обеми лични данни като здравните заведения, банките, телекомите и други. Директивата GDPR влезе в сила през месец май миналата година. Глобите за неспазване може да стигнат 20 млн. евро или 4 процента от годишния оборот на компанията като указанията за санкцията са, че се избира по-голямото от двете. Очаквано, кибер застраховките могат да покрият част от разходите, които възникват при неспазване на изискванията по GDPR. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.01.24", "title": " Глобяват медии до 20 млн. евро за лични данни\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f-%d1%81-%d0%bf%d1%83%d1%82%d0%b8%d0%bd-%d0%bf%d0%be-%d1%82%d0%b5%d0%bb%d0%b5%d1%84%d0%be%d0%bd%d0%b0/", "text": "Министър-председателят Бойко Борисов проведе телефонен разговор с руския президент Владимир Путин, съобщават от МС. Двамата обсъдиха двустранното сътрудничество, както и в енергийната сфера. Премиерът Борисов и президентът Путин подчертаха, че в последните години партньорството между България и Русия се активизира. Те изразиха желание за по-нататъшно задълбочаване на доброто сътрудничество в редица сфери. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                              ", "date": "2019.01.24", "title": " Борисов разговаря с Путин по телефона\t\t\t"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d1%81%d0%bc%d1%8a%d1%80%d1%82%d1%82%d0%b0-%d0%bd%d0%b0-%d1%80%d0%b0%d0%b1%d0%be%d1%82%d0%bd%d0%b8%d0%ba-%d0%b2-%d0%bf%d1%83%d0%bd%d0%ba/", "text": "47-годишен мъж от горнооряховското село Драганово е починал при трудова злополука. Инцидентът е станал в сряда около 14,30 часа в пункт за изкупуване на вторични суровини в Лясковец. По случая е образувано следствено дело. Според първоначалната информация, в злополучния ден мъжът е трябвало да разтоварва камион с алуминий. Малко след като започнал работа обаче се свлякъл мъртъв. Предполага се, че е бил покосен от инфаркт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Разследват смъртта на работник в пункт за скрап"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b8%d0%b2%d0%b0%d0%bd%d0%be%d0%b2-%d1%81%d0%b5-%d1%81%d0%b1%d0%be%d0%b3%d1%83%d0%b2%d0%b0-%d1%81-%d0%bb%d0%b5%d0%b2%d1%81%d0%ba%d0%b8/", "text": "Красимир Иванов вече не е част от ръководството на „Левски“. Доскорошният изпълнителен директор се сбогува със „сините“ след последния си работен ден на стадион „Георги Аспарухов“. Финансистът пристигна в клуба през септември 2016-а по покана на Спас Русев, но мястото му бе заето от Павел Колев преди седмица като първи ход на новите собственици на столичния гранд.  „Днес (б.а – вчера) официално бе последният ми работен ден като изпълнителен директор на „Левски“ – написа Иванов във Фейсбук. – Пожелавам на новия екип да бъде много по-успешен и да донесе титли на клуба. За тези, които искат да помагат, купете си членска карта, както направих аз днес. Само „Левски“!”.", "date": "2019.01.24", "title": " Красимир Иванов се сбогува с „Левски“"}
{"url": "https://trud.bg/%d0%ba%d0%be%d0%bd%d0%ba%d1%83%d1%80%d1%81%d0%b8-%d0%b7%d0%b0-21-%d0%bf%d0%be%d0%b7%d0%b8%d1%86%d0%b8%d0%b8-%d1%89%d0%b5-%d0%be%d0%b1%d1%8f%d0%b2%d0%b8-%d0%bf%d0%be%d0%bb%d0%b8%d1%86%d0%b8%d1%8f%d1%82/", "text": "Криминалисти, катаджии, охранители на обществения ред търси да назначи полицията в Търговище. Общо 21 са позициите, за които ще бъдат обявени конкурси за подбор и назначаване на служители на МВР на територията на дирекцията и районните управления. 11 от местата са за младши длъжности, сред които и за катаджии в областната дирекция. Търсят се и полицаи в районните управления в Търговище, Попово и Омуртаг. За тези позиции изискването е за средно образование. С по-висока степен трябва да бъдат кандидатите за разузнавач, полицейски инспектор, разследващ полицай. Висшето образование ще е задължително за кандидатите за криминална полиция и дознателите. От дирекцията уточниха, че се очаква конкурсните процедури да започнат от пролетта, като поетапно през годината се обявяват за различните позиции. Някои от тях били вакантни, а други били в процес на освобождаване поради преназначаване на служители вътре в системата, които заемали други места. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.24", "title": " Конкурси за 21 позиции ще обяви полицията в Търговище\t\t\t"}
