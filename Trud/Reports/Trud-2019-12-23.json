{"url": "https://trud.bg/630-%d1%85%d0%b8%d0%bb-%d0%b1%d1%8a%d0%bb%d0%b3%d0%b0%d1%80%d0%b8-%d0%bd%d0%b0-%d0%bf%d1%8a%d1%82-%d0%b7%d0%b0-%d0%bf%d1%80%d0%b0%d0%b7%d0%bd%d0%b8%d1%86%d0%b8%d1%82%d0%b5/", "text": "Август и декември са двата месеца с най-много туристически пътувания. Над 630 хил. българи са пътували за развлечение, гости или почивка през декември като са реализирали поне една нощувка извън дома, сочат данните на европейската статистическа служба Евростат за 2018 г. От тях поне четири нощи извън дома са били 211 хил. българи. А останалите 418,8 хил. са били на хотел между една и три нощувки. Най-често през декември българите пътуват във вътрешността на страната. Реализираните туристически пътувания и посещения на роднини в страната през последния месец от годината са близо 400 хил. Най-големият пик на туристическите пътувания е през август. През най-топлия месец от годината общият брой на туристическите пътувания е над 1 млн. От тях 909 хил. са във вътрешността на страната, а близо 100 хил. са били в чужбина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\t630 хил. българи на път за празниците\t\t\t"}
{"url": "https://trud.bg/%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%bb%d0%b5%d0%b2%d1%81%d0%ba%d0%b8-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%b2%d1%82%d0%be%d1%80%d0%b8-%d1%80%d0%be/", "text": "Ръководството на „Левски“ успя да затвори втори входящ трансфер в рамките на 24 часа. След като на стадион „Георги Аспарухов“ със „синята“ фланелка позира халфът Симеон Славчев, сега същото стори и десният бранител Деян Лозев. Досегашният играч на „Арда“ официално е играч на 26-кратните шампиони, а срокът на договора му е за 3 години. Футболистът, който може да играе и като крило, започва кариерата си в „Любимец“, след което преминава през „Хасково“, „Дунав“, „Поморие“ и за последно бе в хита „Арда“. През септември Лозев получи дебютна повиквателна за националния отбор. 26-годишният футбол попадна в разширения състав на тогавашния селекционер Красимир Балъков за срещите с Черна гора (0:0) и Англия (0:6), но без да запише официален двубой за „лъвовете“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tОфициално: „Левски“ представи втори роден национал\t\t\t"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6%d0%b8-%d1%81-%d0%b1%d0%bc%d0%b2-%d1%80%d0%b0%d0%b7%d0%b1%d0%b8%d1%85%d0%b0-6-%d0%bf%d0%b0%d1%80%d0%ba%d0%b8%d1%80%d0%b0%d0%bd%d0%b8-%d0%ba%d0%be%d0%bb%d0%b8/", "text": "Опитал да кара като холивудски каскадьор Автомобил БМВ със софийски номера, управляван от 19-годишен пловдивчанин, блъсна и разби 6 паркирани коли в пловдивския район “Тракия” след гонка в полицията. Младежът, познат на полицията още от 16-годишен, качил негови приятели да се повозят след веселба в нощен клуб. Клиенти на заведението видели, че почерпената компания се качва на автомобила, и се обадили в полицията. Около 3 ч сутринта днес патрул на Пето районно се опитал да спре БМВ-то, но шофьорът продължил. Полицаите го погнали с полицейската кола. Неопитният шофьор се опитал да кара като холивудски каскадьор, качил БМВ-то на тротоар, помел задниците на 6 паркирани коли и накрая спрял близо до блок 30. От колата се измъкнали 3-ма младежи, които се разбягали в различни посоки. Догонен и заловен бил само един от тях, но той разправял, че се запознал с останалите в бара. Въпреки това по-късно бил заловен и водачът, който има крими досие като извършител на кражба през 2016 г. Той е отказал съдействие, но ще му бъдат взети проба за алкохол и наркотици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tМладежи с БМВ разбиха 6 паркирани коли (обзор)\t\t\t"}
{"url": "https://trud.bg/%d1%81-%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%bf%d0%be%d1%81%d1%80%d0%b5%d1%89%d0%b0%d1%82-%d0%bd%d0%be%d0%b2%d0%b0-%d0%b3/", "text": "Данните от два доклада се разминават В Перник най-вероятно ще посрещнат Нова година с бедствено положение. Кметът на града обяви, че по закон няма проблем извънредните мерки да продължат до месец. Обемът на язовир “Студена” е в критичния минимум, няма да се отменя водният режим, каза още Владимиров. Язовир “Студена”, чието пресъхване доведе до режима на водата в Перник, продължава да губи от обема си, но това става с по-бавни темпове, каза още кметът. Обемът на язовира в момента е около 4 млн. кубични метра. Продължават усилията за прихващането на допълнителни води, които да повишат нивото. В Перник след въвеждането на режима има едва по 8 часа вода в денонощието. Работи се по Владайския канал, за да се насочи цялата вода към Перник. Правят се предварителни проучвания за сондажи. Регионалното звено на “Пожарна безопасност и защита на населението” изпомпва води от карстовите извори и от пещерите. Междувременно от “Стомана Индъстри” АД разпространиха становище, в което се посочва, че заводът не е ползвал безотчетна вода. От предприятието разпространиха и протокол от проверка на Басейнова дирекция “Западнобеломорски район”. Документът е от 13 декември. Данните от въпросната проверка се разминават с тези от анализа на Софийска вода за периода 25-28 ноември. От Басейнова дирекция твърдят, че на отклонение на водопровода има бетонна шахта с два пломбирани водомера, които осигуряват вода за “Стомана Индъстри”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tС бедствено положение посрещат Нова година в Перник (обзор)\t\t\t"}
{"url": "https://trud.bg/%d0%b3%d1%80%d0%b0%d0%b4%d0%b8%d0%bd%d0%b8%d1%82%d0%b5-%d0%b2-%d0%be%d0%b1%d1%89%d0%b8%d0%bd%d0%b0-%d0%b2%d1%8a%d1%80%d0%b1%d0%b8%d1%86%d0%b0-%d1%81%d1%82%d0%b0%d0%b2%d0%b0%d1%82-%d0%b1%d0%b5%d0%b7/", "text": "Посещението на деца във всички 12 детски градини в община Върбица ще бъде срещу нулеви такси, кметството въвежда безплатна грижа за над 300 момичета и момчета. Издръжката от 1 януари ще бъде поета от местните приходи в общинския бюджет, каза кметът инж. Мердин Байрям. Общината е постигнала финансова стабилност, без да вдига данъци и други налози. Изчислено е, че облекчението за родителите ще струва около 200 000 лв. годишно на общината. Както „Труд“ писа, безплатни градини за децата беше едно от обещанията на градоначалника инж.Байрям, когато се кандидатира за трети мандат и сега го изпълнява. До момента таксата е била 35 лв., а за второ дете от семейството се плащаше на половина. \nОсвен подарък за родителите, предколедно всички малчугани от общината вече получиха и подаръците си от кмета. Някъде Дядо Коледа пристигна атрактивно на колело, за да донесе камиони за момчетата и кукли с много тоалети за момичетата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tГрадините в община Върбица стават безплатни\t\t\t"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%b0%d0%bd%d0%b0%d0%bd%d0%b8%d0%b5%d0%b2-%d0%b5-%d0%bd%d0%b0%d0%b9-%d1%80%d0%b0%d0%b7%d0%bf%d0%b8%d1%82%d0%b2%d0%b0%d0%bd%d0%b8%d1%8f%d1%82-%d0%bc%d0%b8%d0%bd/", "text": "Георги Гьоков задал 33 въпроса Министърът на здравеопазването Кирил Ананиев се оказа най-разпитваният представител на кабинета в НС. За периода 1 септември – 18 декември той е отговорил на 49 въпроса в парламента. Втора е строителната министърка Петя Аврамова с 40 отговора, министърът на околната среда и водите Нено Димов е дал 34 отговора на депутатски въпроси. Министърът на икономиката Емил Караниколов е отговарял в зала едва на 10 въпроса. Най-много въпроси и питания са отправили народните представители Георги Гьоков – 33, Георги Стоилов – 25, Красимир Янков – 24, Валентина Найденова – 22, Иван Димов Иванов – 21, Лало Кирилов – 17, Георги Йорданов – 14, Надя Клисурска-Жекова – 13, Светла Бъчварова – 12, Кристина Сидорова и Георги Михайлов – по 10 и т. н. През осмата си сесия 44-ото Народно събрание е приело 41 закона и 74 решения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tКирил Ананиев е най-разпитваният министър в НС (обзор)\t\t\t"}
{"url": "https://trud.bg/%d0%b7%d0%b0%d0%bc%d0%b5%d0%bd%d1%8f%d0%bc%d0%b5-%d0%ba%d0%be%d0%bb%d0%b5%d0%b4%d0%bd%d0%b8-%d0%bf%d0%be%d0%ba%d1%83%d0%bf%d0%ba%d0%b8-%d0%bd%d0%b0-%d0%b4%d0%be%d0%b1%d1%80%d0%b0-%d0%b2%d0%be%d0%bb/", "text": "Връщането или замяната на закупен от физически магазин подарък е въпрос на добра воля на търговеца, а не на законодателно положение. Затова нашият съвет към хората е преди покупка да проверят дали конкретният обект или верига предоставят въпросното право. Това каза Игнат Арсенов от Комисията за защита на потребителите (КЗП). Той потвърди, че все повече български търговци прилагат тази добра практика, като обикновено става дума за право на замяна в рамките на месец от датата на покупката. “Трябва да реагираме максимално бързо – след Коледа, след Нова година, за да заменим подаръка”, обърна внимание експертът. По думите му практиката показва, че най-често потребителите искат замяна на артикула с друг от същия вид заради неточен размер или неподходящ цвят и по-рядко прибягват до друга стока. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tЗаменяме коледни покупки на добра воля\t\t\t"}
{"url": "https://trud.bg/%d0%b4%d0%b2%d0%b5-%d0%ba%d0%be%d0%bb%d0%b8-%d1%83%d0%b4%d0%b0%d1%80%d0%b8%d1%85%d0%b0-4-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%b2-%d1%80%d1%83%d1%81%d0%b5/", "text": "4-годишно дете е настанено с опасност за живота в болница, след пътен инцидент на ул. „Борисова“ в Русе, съобщават от полицията в крайдунавския град. Сигнал за инциедента е получен в 15:58 часа днес на тел. 112. Според първоначалната информация, детето е излязло на улицата само и е било ударено последователно от два автомобила „Пежо“,  управляван от мъж на 62 г. и „Хюндай“, с водач на 49г. Екип на „спшна помощ“ е откарал детето, момче на 4 г., в болницата, където е настанено с опасност за живота. Местопроизшествието е запазено от полицейски служители и се извършва оглед от дежурна оперативна група. Двамата водачи са изпробвани за алкохол, пробите им са с отрицателен резултат. Причините и обстоятелствата, довели до произшествието, се изясняват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tДве коли удариха 4-годишно дете в Русе\t\t\t"}
{"url": "https://trud.bg/%d0%b0%d1%81%d1%82%d1%80%d0%be%d0%bb%d0%be%d0%b3%d1%8a%d1%82-%d1%81%d1%82%d0%b8%d0%bb%d0%b8%d1%8f%d0%bd-%d0%b8%d0%b2%d0%b0%d0%bd%d0%be%d0%b2-2020-%d1%89%d0%b5-%d0%b1%d1%8a%d0%b4%d0%b5-%d0%b3%d0%be/", "text": "Астрологът Стилиян Иванов направи звездна политическа прогноза за предстоящата 2020 година. „За новата година трябва да внесем доза реализъм. Да го обясним по следния начин – козирогът е домът на Сатурн. Той е символът на времето. Богът, който иска от нас да живеем по правилата и да бъдем подредени. През новата година ще подредим къщите си (нашите тела), като ще ги трансформираме за добро. Промяната е стрес тогава, когато си с примитивни очаквания към живота. Хора, които са наясно, че животът е много повече от материята разбират, че трансформацията е най-важното нещо през което трябва да преминем”, заяви Иванов пред  „И Сатурн, и Козирогът символизират политиката. Това безспорно е годината на политиците. Успех ще пожънат тези, които успеят да извадят нови лица, които никога не са излизали на сцената”, каза още астрологът. Той допълни, че живеем в ерата на водолея, който изисква от нас нещо ново и различно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tАстрологът Стилиян Иванов: 2020 ще бъде годината на политиците\t\t\t"}
{"url": "https://trud.bg/%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82-%d0%bc%d0%be%d0%b4%d0%b5%d1%80%d0%b5%d0%bd-%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8-%d1%81%d0%b8%d0%bc%d1%83%d0%bb%d0%b0/", "text": "Догодина във Варна започва изграждането на модерен симулационен център, който ще се помещава в нова 9-етажна сграда. Това съобщи ректорът на Медицински университет-Варна проф. д-р Красимир Иванов по време на Деня на отворени врати във Високотехнологичния център по роботизирана хирургия в УМБАЛ „Св. Марина“. Проектът е на стойност около 7 млн. лв., а в оборудването на центъра с последно поколение симулатори ще бъдат вложени над 10 млн. лв. Така ще се осигури оптимална възможност за практическа подготовка на бъдещите лекари, каза проф. Иванов. Според него в момента в европейски мащаб не достигат над 1 милион медици, а главният проблем за качествено обучение на студентите е изискването за наличие на болнични структури, където те да трупат опит с пациенти, страдащи от различни заболявания. \nАлтернатива са симулаторите, каквито бяха внедрени в клиниките на УМБАЛ „Св. Марина“ през последните години. Бъдещият център ще разшири възможностите за практика на студенти и специализанти и то не само от България, а и от целия свят, обобщи ректорът на МУ-Варна. В „Св. Марина“ са обучени 4 екипа, които ще работят с инсталираната роботизирана система от четвърто поколение „Da Vinci Xi“ за диагностика и лечение на широк спектър заболявания на храносмилателния тракт, коремната кухина, гръдна и урологична хирургия. Тя бе закупена с близо 23,7 млн. лв. по европрограмата „Наука и образование за интелигентен растеж“ и с нея вече бяха направени успешно няколко безкръвни и максимално щадящи пациента интервенции. „При работата с тази система достъп до тялото му има само роботът“, поясни ръководителят на катедрата по обща и оперативна хирургия проф. д-р Никола Колев. Според него на ден с „Da Vinci Xi“ могат да се извършват 3-4 високотехнологични операции. Засега обаче касата не плаща за модерното хирургично лечение. Надеждата на лекарите е това да се случи скоро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tИзграждат модерен медицински симулационен център във Варна\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81%d0%bb%d0%b5%d0%b4-%d0%b8%d0%bd%d1%81%d0%bf%d0%b5%d0%ba%d1%86/", "text": "По пътя минават над 100 тира за 24 ч “Изпращаме успешна година, с голям ръст на икономиката, стабилни финанси, с трайно повишение на доходите. От папата до Белия дом най-важните хора в света дадоха оценка за България, имаме етнически мир, а регионите са в растеж”. Това заяви премиерът Бойко Борисов при инспекцията на ремонтираните над 36 км от третокласния път III-866 Кричим – Михалково – Смолян. “Добър ден, как сте, лъвове? Довършвате – става ли добре?”, попита премиерът работниците, а те отговориха: “Е, как!”. “Догодина по това време ще има още един пробив до Гърция, което е изключително важно за туризма”, отбеляза Борисов. “Ето, какви хубави спирчици, мостчета”, каза премиерът и припомни колко тесен е бил пътят по трасето за Михалково. Множеството от селото с минералните извори искрено се зарадва на визитата на министър-председателя. “Да сте жив и здрав, свалям си шапката пред вас от благоволение!”, каза развълнуван възрастен мъж на Борисов. А премиерът му стисна ръката: “И аз съм селянин от Банкя като теб!”. Малко преди да спре джипа, Борисов предупреди полицай, охраняващ реда, да не прави компромиси и всички кметове, областни управители и политици от ГЕРБ, дошли на инспекцията, да спират на обозначените места. Причината – да няма задръствания и пътят да не се затваря, за да могат хората да пътуват нормално. “Ако ли не, на високопоставените гости – актове!”, отсече Борисов. И сам спря на отбивка по ремотираното трасе. “Това е изключително важен пробив за Смолян, за бизнеса, за целия регион, за туризма. Беше дупка до дупка, нито беше укрепен. Всичко вече е с нови мантинели – 30 километра, с бетонни стени направено. Ето и мрежи – за да може да предпазват напролет, като дойдат срутищата”, отбеляза премиерът Борисов. Той изтъкна, че стотици хиляди тонове скална маса е била изнесена и след това е била изградена мащабната подпорна стена. Премиерът Бойко Борисов бе категоричен, че строително-ремонти дейности по участъка приключват за по-малко от 8 месеца. По думите му преди това е имало изключително тесни трасета, по които не е могло да се завива. А в момента и пешеходците се движат спокойно, заради разширения и направени тротоари. Догодина по това време ще има още един пробив за Гърция – към ГКПП Рудозем-Ксанти, което ще е от изключителна полза за бизнеса. \n“Правителството е насочило вниманието си към Родопите, Северна България и Северозапада, за да се гарантира развитието им”, отбеляза още Борисов. Пред кметове и жители Борисов бе категоричен, че шефката на ПГ на ГЕРБ Даниела Дариткова има голям принос за новия разширен път. А навсякъде питаше работниците дали са им изплатени навреме заплатите навреме. След като получи утвърдителен отговор, каза: “Работниците трябва да ги пазим като зеницата на очите си, защото те правят БВП!”. От минералните извори “Михалково” му благодариха за новите транспортни връзки, които развиват бизнеса в региона. Местните му докладваха, че над 100 тира на денонощие минават по асфалтираните шосета. Менделсон Николай Нанков вдига сватба през май По време на инспекцията Борисов съобщи, че зам.-министърът на регионалното развитие Николай Нанков, който го придружаваше, ще вдига сватба през месец май. “Ще ходим до Асеновград за рокля”, усмихнато съобщи Борисов. Но се оказа, че в Пловдивска област бави плащането на парите за отчуждаване на имоти по трасето за Куклен. “Платете ги, какво чакате? Къде е Коледната любов, малко са, ама дай пари!”, каза премиерът. А в духовит тон строители му отговориха: “Е, то Дядо Коледа е един!”, очевидно имайки предвид Борисов. Премиерът обяви, че сутринта се е чул с финансовия министър Владислав Горанов и приходната част в бюджета е много добра. Проектът Кричим-Михалково-Смолян С 10 подпорни стени и високоякостни мрежи Участъкът, на който министър-председателят Бойко Борисов направи оглед, е разделен на два лота – 22 и 23. Лот 22 започва от кръстовището за стената на яз. “Цанков камък” при Михалково и преминава покрай язовир “Въча”. Шосето е над 36 км от третокласния път III-866 Кричим – Михалково – Смолян и е с дължина 21,1 км. Той вече е с нова пътна настилка, подобрено отводняване, нова маркировка, пътни знаци и ограничителни системи. Ремонтиран е и мостът над река Чурековска в село Михалково. По проекта са изградени 10 подпорни стени с различна височина от 2 до 6 метра. По трасето са монтирани високоякостни мрежи за предотвратяване свличането на камъни и земни маси. В лот 23 е участъкът от изхода на Кричим до яз. “Въча”. И в този участък са изградени подпорни и укрепителни стени с различна височина, укрепени са откосите с високоякостни мрежи. В този участък са ремонтирани 4 големи мостови съоръжения и тунела “Кричим”, с дължина 130 м. Тунел “Кричим” е изграден през 1963 г., като от тогава досега не беше ремонтиран. Съоръжението е с нова хидроизолационна и дренажна система, нова пътна настилка, тротоари, енергоефективна осветителна система и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tПремиерът Бойко Борисов след инспекция в Смолянско: От папата до Белия дом дадоха оценка за България (обзор)\t\t\t"}
{"url": "https://trud.bg/%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8%d1%82%d0%b5-%d1%81%d0%b5%d1%81%d1%82%d1%80%d0%b8-%d0%bd%d0%b5-%d1%81%d0%b0-%d0%b4%d0%be%d0%b2%d0%be%d0%bb%d0%bd%d0%b8-%d0%be%d1%82-%d0%bf/", "text": "Медицинските сестри не са доволни от   и разпънаха палатки пред Здравното министерство. Около 17:30 часа някои от медицинските специалисти бяха поканени в Министерството на здравеопазването, за да обсъдят точно каква е неяснотата в подписването на рамковия договор, а всъщност палатките са там от 15:00 часа и главното недоволство на медицинските специалисти е фактът, че според тях това, което е записано в Националния рамков договор, едва ли ще се случи, информира  Недоверието им е засилено от едно интервю с шефа на Здравната каса, според което интервю става ясно, че няма законово основание, което да позволява приходите от клиничните пътеки да могат да се разпределят за заплати. Според медицинските специалисти разпределянето на заплатите пак ще става с някакви вътрешни правила на отделните болници, което тях не ги удовлетворява. Самият министър на здравеопазването Кирил Ананиев от своя страна каза, че законодателни промени ще започнат още в края на работната седмица. Това обаче не удовлетвори медицинските специалисти. Те настояваха да се срещнат в 17:00 часа с него. Срещата започна около 17:30 часа и се провежда в момента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tМедицинските сестри не са доволни от подписания рамков договор\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%b0%d0%bd%d1%81%d0%ba%d0%be-%d0%b8%d0%b2%d0%b0%d0%bd-%d0%ba%d0%b0%d0%b4%d0%b5%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81/", "text": "Кметът на Община Банско Иван Кадев и екипът му приеха Негово Превъзходителство Йон Гъля, извънреден и пълномощен посланик на Република Румъния в България, придружаван от консул Флориан-Даниел Мазилу и аташе по вътрешните работи Мариус-Александру Йоргулеску. На срещата двете страни заявиха желание и готовност да продължат традиционно добрите отношения, установени преди повече от 10 години. Н. Пр. Йон Гъля пожела на Иван Кадев дълги години успешно и ползотворно управление на общината и определи избора му за кмет като „феномен за България и знак на демокрацията“. На срещата бяха обсъдени въпроси, свързани с многобройните румънски туристи, които избират Банско като целогодишна туристическа дестинация. Общинското ръководство на Банско увери дипломатите, че за румънските туристи, както и за всички гости на курорта, ще бъдат осигурени възможно най-добри и безопасни условия за престоя им. Потвърдени бяха намеренията да продължат и да се разширят партньорските отношения между община Банско и румънския град Петрошани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tКметът на Банско Иван Кадев се срещна с румънския посланик Йон Гъля\t\t\t"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%bf%d1%80%d0%b5%d0%b4-4/", "text": "С вицепрезидента Илияна Йотова разговаряме в края на политическата 2019 година, но въпросите са насочени към най-големите предизвикателства пред страната ни за следващата година. „Българите по света имат остра нужда от по-добра връзка с българите в България и най-вече с българската държава – от Казахстан до Калифорния, от Албания до Аржентина. Колкото по-скоро се обърнем към тях с национално отговорна политика, толкова по-скоро биха се заличили демографските и социални рани от безпрецедентния излив на над два милиона българи навън. Да видим какво може да направим заедно за България“, казва Йотова. – Неравенствата се задълбочават – за това предупредихте неотдавна, Госпожо Вицепрезидент, говорейки за България и Европейския съюз. Но и в годишния доклад на ООН икономически светила като Тома Пикети пуснаха сигнална ракета, че ножицата между богати и бедни се разтваря. Бедността се наследява, богатствата се концентрират. Каква е посоката? \n– Сигналите са много обезпокоителни както в национален, така и в международен план. Напоследък няма нито един анализ, който да сочи затваряне на социалната ножица. Двете поредни кризи – дълговата криза от 2008 г., миграционната и бежанска вълна, създадоха несигурност в европейските граждани. Стандартът на живот падна, заплатите не стигат, проблем е за мнозина дори да изпращат децата на училище, има огромни разлики между периферия и център. Европеецът вече не е сигурен в собствения си дом, на улицата. Изходът от кризата заложи само на рестриктивни мерки, последствията ще преодоляваме дълго занапред. За 10 години не се намериха смели решения нито за финансовата, нито за бежанската криза. – А у нас? \n– Неравенството у нас е най-високото в ЕС. В средата на тази година Министерството на финансите публикува анализ за състоянието на България след приемането ни в ЕС. Данните са повече от тревожни. Няма показател, който да ни извежда по-високо от 25 място от 28-те държави членки. Най-много млади хора между 15 и 24 години, които нито работят, нито учат. Всяко 10-о дете в България не ходи на училище, а ? от българското население е под границата на бедността. Най-много работещи бедни. – Политиците могат да променят тази статистика, но защо някъде се получава, а другаде – не? \n– Няма универсално лекарство. Не могат чужди модели за икономическо развитие да се пренасят механично. Трябва сами да се справим и да решим как ще се развиваме в следващото десетилетие. На 25 място сме в ЕС по условия за правене на бизнес. Не можем да си позволим да бъдем на последно място по сигурност на инвестициите. Обикновено се хвърля вината върху съдебната система. Но замисляме ли се кой инвеститор ще дойде, когато за да се свърже към електрораз-пределителната система, му трябва една година?! А честата смяна на законите и липсата на електронно управление?! Бързо се възстановиха държави, които категорично определиха приоритетите си и развиха образователна инфраструктура за тях. Заложиха на малките и средните фирми. В условията на криза те се оказаха много по-гъвкави и устойчиви. Днес Естония е технологичният тигър на ЕС. Словакия заложи на селското стопанство, Чехия и Унгария – на автомобилите. Бъдещето на България е във високите технологии, в малките и средните фирми, в производството, а не в кол центровете и работата на ишлеме. – Говорите за високи технологии, но скоро излезе статистика, че компаниите непрекъснато отчитат липса на специалисти? \n– Да. Малките и средните предприятия сериозно изостават с въвеждане на иновации и са в европейската графа на „скромни иноватори“. Трябва да изградим широколентова инфраструктура. Но преди всичко е образованието. Още в средното училище, след това университета и държавата по всякакъв начин трябва да стимулира науката, изследванията в цифровизацията. Говорим за 4-та индустриална революция, а 2/3 от нашите граждани не могат да работят с компютър. Прохождащите малки и средни фирми могат да бъдат стимулирани с финансови инструменти, безлихвени заеми, преференции за евросредства и т. н. Има още един значителен ефект. Така биха се преодолели и регионалните проблеми, обезлюдяването, демографските предизвикателства. Безброй са стратегиите за развитието на Северозападния регион, а подобрение няма – на човек се пада едва 20% от БВП от средния за Европа. Все повече държавата се свива като Шагренова кожа към центъра и към големите градове. Обезлюдихме граничните региони, а това е проблем и на националната сигурност. Когато заложим на високоскоростния интернет, младите специалисти ще развиват компании и ще работят от всяка една точка, дори от малките села. Помощта за тях е моето разбиране за държавност. Ако променим философията на икономическото управление, България бързо може да стане след 10-те развити страни в ЕС. – Докато говорим с Вас за цифрови технологии, хората в Перник протестират заради водния режим? \n– Държавата отдавна загуби контрол за изразходването или по-скоро разхищението на националните богатства. Всеки ден слушаме репортажи за катастрофалната ситуация в Перник. Кой предизвика тази криза и кой „изпи“ водата на перничани? Ще се каже ли истината, или отново ще се замете под килима? Всички вдигат рамене, а хората все по-малко вярват на институциите. Губим много време в препирни и скандали, а пропускаме създаването на политики и решения за ежедневните проблеми на хората. – Защо тогава в България толкова лесно се продуцират скандали? \n– Скандалите се провокират от политици, които няма какво друго да предложат. В тези хубави Рождественски и Новогодишни празници Н. Пр. Неврокопският митрополит Серафим ми припомни чудна библейска притча. От планина стремглаво се свличали огромни камъни. Хората ги взимали и трупали. Единият род започнал да гради с тях, в другия се замервали помежду си. Първите станали богати, родът оцелял и процъфтял, а тези, които само се замеряли – загинали. Когато само произвеждаме скандали, нищо добро не ни чака – ще тъпчем на едно място, ще си останем в периферията. Лесно е да намразиш или да обидиш някого. Защо се насъскват медицински сестри срещу лекари, те са един екип? Защо с лека ръка се обвиняват директори на болници? Лесно е да оправдаеш управленската си немощ със специалистите. А здравеопазването боксува, реформа няма. Хвърчат квалификации от парламента до улицата, но те са обидни за всички. В същото време, зад децибелите, се оказва, че няма да има пълна пенсия за „първия випуск“, родените след 1959 г., защото… няма пари. Социалният министър си отиде, вероятно защото го изрече на глас. Това вече би било социален срив, напрежение и дори революция, в която хората вече от улицата с право ще поискат правата си. Те са правили вноски по втория осигурителен стълб, но няма да си получат парите. Къде са тези средства, кой ги е управлявал? Това ще бъде един от големите въпроси за 2020 година. Дано да се опровергаят мрачните прогнози. Решенията ще дойдат от споровете за идеи, за конкретни политики. Не е лошо да има различия, да казваш на глас, когато не си съгласен, да критикуваш. – Повече демокрация или повече преход на 30-ата година след промените? \n– Не трябва да сме толкова черногледи. България се промени много за тези години. Добрата новина е, че искаме повече демокрация, с тази повече свобода и ликвидиране на разликите и дава справедливост. Не е достатъчно да кажем само, че има демокрация, искаме качество в демократичните ни отношения, на демократичните институции. Далеч сме още и местните избори го показаха. В нощта на двата тура демокрация бе най-често споменаваната дума, като дефицит, като необходимост. Ако сметнем гражданите, които си останаха вкъщи, „не подкрепям никого“ и недействителните бюлетини, протестният вот се оказва два пъти по-силен. Местната власт в България бе избрана с една трета. Ето това е диагноза. Апатията е най-безперспективното обществено поведение. – Като че ли в Европа не е по-различно. Къде се пропука идеята за обединена Европа? \n– И да, и не. Изтокът продължава да бъде различен от Западна и Северна Европа 30 години по-късно. Въпреки че еврофондовете помагат да живеем еднакво и да имаме добра инфраструктура, стандартите на живот остават много различни. Много хора се преселиха към Западна Европа. За нас това предизвиква демографски кризи, за тях социален дъмпинг. Легендата за „полския водопроводчик“ срути европейската Конституция, българските и румънските работници бяха част от про Брекзит пропагандата. Едно обаче е ясно – приключи флиртът с Източна Европа. На 30-ата година след промените Западният свят не гледа с това умиление и не е толкова гостоприемен към нови държави членки. Все по-трудно ще се прощават грешки, изоставане, а важните европейски решения ще се взимат без наше участие. Затова трябва да изработим национална стратегия за евробъдещето си. От друга страна, липсват хора с визия и лидерски качества, които да изведат ЕС като основен играч на световната сцена. Кризите задълбочиха разделението, а неадекватните и погрешни политики на стагнация родиха радикалните партии, ксенофобията, национализма, който в някаква степен е откровен фашизъм. Създателите на проекта за обединена Европа днес биха ни погледнали със снизхождение и разочарование. Необходим е рестарт и категорично решение как ще продължим с политическия съюз на Европа. – Българите в чужбина са във фокуса на дневния Ви ред. \n– Не правим достатъчно нито за българите вътре в страната, нито за тези зад граница. Това, че МОН постига чудесни резултати с неделните български училища, се дължи на сърцатите хора, които работят там. Имаме агенции, министерства, институции, планове, всичко разпокъсано, докато изработим позиция, минава година. Но не се отказвам. Защото най-важното е българската идентичност. Нашите сънародници имат силна нужда от своята идентичност, да говорят за себе си като българи, да общуват с родината си, да се отличават в света на различните. Трябва ни устойчива политика, не безпочвени писма и сълзливото „Върнете се!“. Имам предвид и икономически лостове. И сега те внасят в страната повече пари, отколкото са чуждестранните инвестиции. Защо тези средства да не се инвестират, да се завъртят в националната икономика. Гръцката национална банка дава преференциални условия за техните депозити, за да задържи спестяванията им. Добро предложение е в обезлюдените български села да се предоставят земи и възможност за земеделие на хора от български произход, от историческите ни диаспори. Една голяма част от тях вече имат или са си подали молби за българско гражданство. Българите по света имат остра нужда от по-добра връзка с българите в България и най-вече с българската държава – от Казахстан до Калифорния, от Албания до Аржентина. Колкото по-скоро се обърнем към тях с национално отговорна политика, толкова по-скоро биха се заличили демографските и социални рани от безпрецедентния излив на над два милиона българи навън. Тези наши сънародници не трябва да се чувстват като сираци и в мое лице, в лицето на президентската институция те получават тази гаранция. Да видим какво може да направим заедно за България. – Успяхте ли вече да си направите равносметка за 2019 година? Как я описвате с три думи? \n– Мога много повече! – Какви политически знаци във вътрешен и в европейски план дава настъпващата 2020-а? \n– Надеждата трябва да доминира над страха, не искаме стабилност на примирението. Искаме ясен отговор за себе си – искаме ли да бъдем силна нация или само съвкупност от хора, озовали се на една територия. Искаме ли в действителност да бъдем граждани с права или поданици? Новото послание на ООН, не само на Европа е „Да преобърнем света!“. Аз си пожелавам „Да преобърнем България! За добруването на българите по света и у нас. Ключовата дума за България ще бъде сигурност: за това, че всеки ще може да се лекува, децата ще имат равен старт, независимо от заплатите на родителите или откъде са, че пенсиите на хората ще са сигурни. Пожелавам си повече амбиция, дързост, смелост при вземане на нелеки решения, дори риск. Надявам се през 2020-а да проведем належащия национален разговор за демографския срив. А в Европа ясно да заявим нашия интерес. Обединени, с равен старт и възможности, без двойни стандарти. Нашият гост \nИлияна Йотова е завършила българска и френска филология в Софийския университет “Св. Климент Охридски”. Специализирала е във френското Национално училище по администрация, през което са минали френски президенти и премиери. Дългогодишен журналист в БНТ. Депутат от БСП в 40-ото НС. 10 години е евродепутат. На 22 януари 2017 г. встъпва в длъжност като вицепрезидент на Република България. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tВицепрезидентът Илияна Йотова пред „Труд“: Надеждата да доминира страха и примирението\t\t\t"}
{"url": "https://trud.bg/%d0%ba%d0%bb%d0%b8%d0%bc%d0%b0%d1%82%d0%b8%d1%87%d0%bd%d0%be%d1%82%d0%be-%d1%81%d0%b0%d0%bc%d0%be%d1%83%d0%b1%d0%b8%d0%b9%d1%81%d1%82%d0%b2%d0%be-%d0%bd%d0%b0-%d0%b5%d0%b2%d1%80%d0%be%d0%bf%d0%b0/", "text": "Предвижда се започване на захлаждане, което ще бъде в „разгара“ си към 2050 г. В последните два броя „Труд“ публикува   и   част от специалната поредица на известния български химик и политик, в която той оборва с факти мита за глобалното затопляне. Днес предлагаме последната трета част на неговия анализ. Европа не се самоубива за първи път. Веднага след Първата световна война (ПСВ) немският философ Освалд Шпенглер (1880-1936) написва книгата „Залезът на Европа“, в която предсказва смъртта на европейската цивилизация. „Културата се намира в душите на хората. Скъса ли се нишката между ценностите и хората, цивилизацията е обречена и загива – пише преди 100 години той. Когато техниката заменя Човека, в него не остават духовни сили за култура. Тя умира, преминавайки в технокрация, безсмисленост и безплодие“. Този песимизъм на мислителя Шпенглер е породен от 17 милиона жертви и 20 милиона инвалиди в резултат на Световната война. Християнството е в криза. Католическите църкви започват да се изпразват. В Русия след революцията болшевиките налагат атеизъм. След ПСВ Европа загубва моралното право да бъде световен лидер. Новият лидер е Америка. Мястото на световната религия – християнството, се заема от нови „религии“: социализъм, националсоциализъм, национализъм… Марксизмът става привлекателен за образованите младежи. Фашизмът и национализмът обединяват гражданите на една страна, но разделят народите на Европа. А богът на парите обрича света на бъдещи катастрофи. Второто самоубийство на Европа е още по кърваво. Втора световна война (1939-1945 г.) със 71 милиона жертви, от които 26 милиона в Русия, 6,2 милиона в Полша и 12 милиона в Германия. Секретните документи от това време показват, че и в двете световни войни народите на Европа са станали жертва на британските интриги и безразличие към съдбата на славяните. Последва един мирен период на т. н. Студена война. Той завърши с налагане на неолибералния модел, разпадане на Съветския съюз и разширяване на Европейския съюз. Постъпките на западния човек започнаха да се обуславят от индивидуализъм, хедонизъм и материализъм. Европейското християнство продължи да запада. Абстрактните идеали, залегнали в програмите на политическите партии, отстъпиха място на лидерска политика и неудържим стремеж за властване на едно малцинство. Едни го наричат корпоратокрация, други „дълбока държава“(deepstate). Това малцинство налага безцеремонно глобализма на европейските държави, спекулира с демокрацията и използва парите за обработка на медии, политици и демократични сили. Далечната му цел остава изчезване на националната държава. В стара Европа преклонението пред бога на хедонизма и сексуалните наслади доведе до разпадащи се бракове, разпадане на семейството като институция, функционална неграмотност, СПИН, епидемия от бременност на малолетни, социална изолация на хиляди… „Знанието – казва руският философ Александър Дугин, се смесва с материални елементи и става симбиоза между разбираемо и неразбираемо. Нашият свят стремително се дебилизира“. Необразованите хора вече нямат принадлежност към нацията. Те могат да бъдат поведени като стадо както за патриотични, така и за разрушителни дела. За такива хора има и нов термин „Шипълс“ (Sheeples) – от „овца“ и „хора“. Украинците отново се тълпят на Майдана. Дали всички са наясно, че този път, благодарение на Сорос и компания, те са на път да загубят най-плодородния чернозем на света като го препродадат на ТНК за добив на шистов газ само и само да не зависят от руския Газпром? Европа има други проблеми. В Европейския съюз се е възцарило нещо, което може да се нарече „екопсихоза“, „еколудост“ и дори „еко-бесие“. Учените-климатолози са на мнение, че „глобалното затопляне“, на което ние сме свидетели през последните години има малко общо с човешката дейност. Но политиците в Европейската комисия и Европарламента са приели „зелената религия“ и продължават да пренебрегват доказателствата, че промените в климата се дължат на съвсем други фактори като активността на процесите в Слънцето, наклона на оста на Земята, вулканичната дейност и др. Смяната на затопляне със застудяване е циклична и даже има обратна връзка. А въглеродният диоксид се отделя и поглъща предимно от океана и е полезен за всички зелени растения. Но „климатичните вещици“ не мирясват. На 28 ноември т. г. едната, г-жа Урсула фон дер Лайен, заяви високопарно в Стасбург, че „ЕС има амбицията да бъде първият голям икономически блок, който да достигне до нулеви въглеродни емисии в 2050 год.“ И прокара резолюция, подготвена преди месец на Мадридската среща по климата: „За извънредното състояние в областта на климата и околната среда в Европа и на планетата“. Ако едната „вещица“ определи този план като „дълъг и неравен път“ като този на програмата „Аполо“ за полета до Луната, то другата, г-жа Кристин Лагард, преминала от МВФ в Европейската централна банка (ЕЦБ), подсказа, че ще става въпрос за много пари. „ЕЦБ от днес ще се бори не само с инфлацията, но и с глобалното затопляне. Ние сме обречени да успеем!“ – въодушеви евродепутатите тя. Резолюцията беше приета с 429:225 гласа. Ако това беше само рамково и пожелателно решение на Европейския парламент, нямаше защо да оспорваме хипотезата за „глобалното затопляне“. Но вече се подготвя „климатичен закон“ на ЕС, който ще бъде приет през март 2020 г. и който „ще направи прехода към неутрален климат необратим“. И тогава за страните от ЕС, ратифицирали, но неспазващи Парижкото споразумение, ще започнат санкции. Междинната контролна цел е намаляване на емисиите на ВД с 50-55% до 2030 г. (Green Deal). Прочетох проекта за текст на въпросната резолюция (Draft­ResolutionСОР 25) на ЕП. Реакцията на всеки просветен европеец би била смесена: смях и гняв. Убедете се сами! – Прекратяване директното и индиректното субсидиране от държавата на изкопаеми горива – Затваряне на въглищните електроцентрали до 2030 г. – Спиране на продажбата на автомобили с двигатели с вътрешно горене до 2035 год. – Стратегически план за намаляване на емисиите от метан, които са 10% от парниковите газове в ЕС, чрез рязко намаляване броя на кравите \n(всяка крава отделя по 500 л метан дневно) – Въвеждане на въглероден данък (по 75 евро/тон ВД) за напълване на „зеления“ фонд на ЕЦБ, който ще възлиза в началото на 100 млрд. евро и ще подпомага по-бедните източноевропейски страни, вкл. България, за да намалят емисиите на ПГ. Тези мерки са не само самоубийствени за ЕС, но и безумни. Австралийският опит показа само за две години (2012-2014 г.), че с подобни радикални мерки токът поскъпва двойно, а стоките стават неконкурентноспособни. Австралия отмени всички ограничения и си запази азиатските пазари. Преди години, по време на културната революция, китайците изтребиха врабчетата, но се оказа, че с безумната програма са разбили цяла хранителна верига и се наложи да ги развъждат отново. И сега не липсват безумни предложения за запазване на климата като складиране на ВД под земята като сух лед или добавяне в храната на кравите ферменти, които да блокират отделянето на парниковия газ метан?! Естествено, съпротива срещу това климатично самоубийство на Европа ще има. Нито скандинавците и швейцарците ще си изколят кравите, нито германците ще престанат да произвеждат автомобили, нито Полша ще си затвори каменовъглените мини и централи (80% от икономиката е на въглища). Впрочем Полша е единствената страна, която отхвърли категорично определението, че „икономическият ръст основан на изкопаеми горива, е остарял (outofdate)“. И така Резолюцията на ЕС за „извънредното положение с климата “ подписаха 28 страни. Засега Полша беше оставена на мира и за друго, тя трябваше да бъде успокоена, за да остане флагман на русофобията. А защо целият план на ЕК е безумен. Населението на Европейския съюз е само 7% от световното население (511 млн.) и с коефициент на раждаемост 1,5 вместо 2,1 в 2050 год. ще бъде с 50 млн. по-малко. Европейската икономика е отговорна само за 9% от световните емисии на парникови газове. Дори и да се изпълни амбициозният план на Урсула и Кристин, европейският пример няма как да стане заразителен за големите производители: Китай, Индия, Япония, САЩ, Русия. Климатът на планетата и след 2050 г. ще остане без видима промяна. Само Газпром би загубил от въглероден данък за метана 3,8 млрд долара в 2030 г. Но има и една подробност. С радикалните мерки енергийният внос на ЕС от 55% се очаква да спадне на 22%, т. е. руските тръби с природен газ на Северен и Турски поток няма да бъдат пълни и без да се подновяват санкциите. А освен това климатолозите предвиждат започване на захлаждане, което ще бъде в „разгара“ си към 2050 год. Съответно съдържанието на ВД в атмосферата ще намалява, защото равновесието ще го насочва към повърхността на океана. Но бъдете сигурни: „климатичните вещици “ ще кажат веднага, че това е резултат от техния стратегически план за чиста от въглеродни емисии планета. Къде сме ние? България, разбира се, подписа (но не е ратифицирала още) Парижкото споразумение. Учудващо е гласуването на българските евродепутати. Левите (С. Станишев, Ел. Йончева, Иво Христов) подкрепят резолюцията за „извънредно положение с климата“, а десните (Ал. Йорданов, Р. Кънев, А. Джамбазки) са против. Кои защитават националните интереси? Премиерът Б. Б. е много доволен, че т. н. „енергиен микс“ ще си определяме сами. Но вижте как изглежда енергийният микс на ЧЕЗ през 2019 г., например: 55% от Мариците, 15% от АЕЦ „Козлодуй“ и по 5% от водните, вятърните и фотоволтаичните централи. Познайте какво ще се случи, ако затворим централите на лигнитни въглища? Токът ще поскъпне най-малко 2 пъти. Да не говорим за служителите в ТЕЦ-овете, които този път могат да пристигнат в София с кирките, за да попитат министър председателя, защо евентуално купуване на втечнен шистов газ от САЩ или Украйна (ако започне добив) ще бъде по-изгодно от това да получаваме енергия с наши въглища (подобно на поляците), запазвайки десетки хиляди работни места. И късно ли е някой да понесе наказателна отговорност за спирането на 3 и 4 блок на АЕЦ „Козлодуй“ и за протакането на проекта АЕЦ „Белене“, след като атомната енергия ще продължава да бъде спасителна за България? \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tКлиматичното самоубийство на Европа\t\t\t"}
{"url": "https://trud.bg/%d0%b5%d0%b4%d0%bd%d0%b8-%d0%bc%d0%b8%d0%bb%d0%b8%d0%be%d0%bd%d0%b8-%d1%81%d0%b5-%d0%b3%d1%83%d0%b1%d1%8f%d1%82/", "text": "Наближават празниците. Седят съседите пред телевизора, ще пробват новата ракийка, със сланинка – било здравословно. Но от екрана потича едно управленско безхаберие, една безпомощност и хората се усещат като в самолет без пилот. Премиерът посреща медицинските сестри малко сърдит, с ръка в джоба. Чакал ги е половин час. Тази строгост е стар полицейски номер. Хората се чувстват виновни. А това не са жените-майки в черно. Стреснати, с жални гласчета сестрите започват с жалби за хаоса в болниците, за алчните лекари. Борисов ги подтиква, ние сме дали пари, защо не ги получавате? И тук неочаквано изплува една позабравена история – никой не знае какво е станало с онези 80 милиона, дадени през есента за заплати на медицинските работници. Тогава министърът на здравеопазването Ананиев обясняваше, че отпуснатите пари не са 80, а 50 милиона, но на практика са само 6 милиона – правителството ги било намалило, но пък НЗОК разблокирало 50 милиона от резерва. Така че, допълваше министърът, тези 50 милиона се дават за заплати не само от Министерския съвет. Добре де, но къде са сега тези пари, защо заплатите на медицинските сестри не са повишени? А на срещата присъстват вицепремиерът Дончев, министърът на здравеопазването Ананиев, министърът на финансите Горанов, министърът на вътрешните работи Маринов. И никой не знае къде са изчезнали тези 80 милиона. Борисов нарежда антимафиотите и данъчните да проверят къде са отишли средствата. Ако тези хора не знаят, кой друг да знае? За това ли им плащаме, вярваме им, избираме ги. Това не е виц, случва се пред очите ни. Пред празниците хората чакат само добри новини – ето освободиха полицаите, осъдени за убийството на Чората. Посрещнаха ги близките им. Може да оневинят дори Лютви Местан. Джамбазки май се опитаха да го прикрият, че е карал пиян. Но той пък направи нов гаф, забрави, че Европейският парламент не е като нашия, където можеш да дадеш воля на ксенофобията си. Да се оправя сам. Започна да се разплита чорапът и за безводието на Перник. В „Стомана“ изтекла водата на Перник. Защо е допуснато? Кой е трябвало да проверява? Излиза генерал Атанасов и задава въпроси – той сега е партиен лидер. Припомня, че са били отпуснати 500 милиона за контрол и укрепване на язовирите. Излиза на екрана и генерал Войнов, сега заместник-председател на Държавната агенция за метрология и технически надзор. Срамно било това, което става с Перник. От спешен ремонт се нуждаят 414 язовира в България. Но тези пари не се намират, уточнява генерал Войнов, в подопечното му ведомство, а в Националната консолидационна комисия. Ние не разполагаме с тези пари, заключава Войнов. Къде са те? За какво са похарчени? Може и да си стоят някъде и да чакат някой да се сети, че имаше едни язовири и сега като се развали времето, може би трябва да влязат в употреба… Стоят в студената вечер българите пред телевизора и се взират в екрана. Невярващи, недоумяващи. Започва нова сага – за цели композиции със стотици тонове боклук от Италия, който не подлежи на обработка. Ще го заровят в плодородната българска земя. Ще приберат някакви пари. А земята ще бъде отровена за векове. Но кой е дал разрешение? Кой е сключил тази сделка? Къде се погребват отпадъците? Колко композиции са докарани? Кой ги е пуснал на българска земя? Министърът на околната среда Нено Димов не знае за влак с отпадъци от Италия. „Не сме давали разрешение за внос на боклук от Италия.“ Никой не ги е уведомил, че в Италия е задържана незаконна композиция с боклук за България. Следи се да не се превишава годишно позволеното количество за внос. Контролът се осъществява от половин дузина институции. Нищо не знаят и от Министерството на транспорта. Цели композиции с отровни отпадъци влизат и излизат от България и властите не знаят нищо. Възможно ли е това? Накрая ще намерят някой дребен чиновник, той ще отнесе вината. Но как е възможно всичко това да се случва? Не е ли време премиерът да направи най-после една пълна промяна и мандатът да затвори кабинет „Борисов №4“? Или пък да бъде променен стилът на управление? Докато премиерът решава сам всичко в държавата, никой от неговите министри и чиновници не смее да реши дори и най-дребния проблем. Много се говори напоследък и за финансирането на обществената телевизия БНТ. Но защо не се проследи къде са потъвали парите? Защо не се направи одит на последните три мандата на управление? Дали прикриването на незаконното изтичане на парите не е награда за послушанието? Ако всичко е чисто, толкова по-добре – ще се изчистят всякакви съмнения..   Отново фалшив героизъм Отказах да участвам в „60 години БНТ“. Това, което се показва, не ме вълнува. Този свят не е моят и на моите колеги, част от историята на БНТ. Оказах се прав. Чух от гостуващата Даниела Кънева, че била отразявала китайско-виетнамската война и то заедно с оператора Младен Чакъров. Каква е истината? 30-дневната война беше завършила и ние с Младен Чакъров си тръгнахме от Виетнам за България със самолета, който бе докарал Даниела и още 2-3 закъснели журналисти. В родината бяхме посрещнати като герои. Радичков ме спира на улицата – на смъртното си ложе писателят Емилиян Станев питал какво предаде Гарелов от Виетнам? СБЖ ни даде наградата „Журналист на годината“. И на двамата. Наградиха ни с орден „Кирил и Методий – първа степен“. А сега си присвояват нашата професионална биография! Даниела нещо се е объркала. Тя има достатъчно филми, с които да се гордее. Но водещия трябваше да знае какви са фактите. Да не говорим за обобщението, че в БНТ се справяли с цензурата, защото били по-хитри и знаещи. Ако не беше Иван Славков, съдбата ни щеше да е различна. Пък и филмите на Даниела нямаха проблеми с цензурата. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tЕдни милиони се губят\t\t\t"}
{"url": "https://trud.bg/%d0%b3%d1%83%d0%b1%d0%b5%d1%80%d0%bd%d0%b0%d1%82%d0%be%d1%80%d1%8a%d1%82-%d0%bd%d0%b0-%d1%82%d1%8a%d1%80%d0%bd%d0%be%d0%b2%d0%be-%d1%89%d0%b5-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82/", "text": "Областният управител на Велико Търново проф. д-р Любомира Попова ще председателства Регионалния съвет за развитие на Северен централен район за първото шестмесечие  на 2020 г. За за естник-председател на Регионалния съвет за развитие на Северен централен район е избран кметът на старата столица Даниел Панов. Актуализирани бяха представителите на Регионалния съвет за развитие на Северен централен район в Комитета за наблюдение на Програмата за развитие на селските райони 2014 -2020 г. и в Тематичната работна група за разработване на Стратегическия план за развитие на земеделието и селските райони 2021-2027 г., беше избрана д-р Ивелина Гецова – кмет на община Ляковец, а на мястото на кмета на община Бяла Димитър Славов бе избран кметът на община Сливо поле – Валентин Атанасов.   Решението беше взето на последното за тази година заседание на съвета, което се проведе в  Разград. То беше свикано и се откри от Гюнай Хюсмен – Председател на Регионалния съвет за развитие на Северен централен район и Областен управител на област Разград на основание чл. 52, ал.1 от Правилника за прилагане на Закона за регионалното развитие. В съвместното заседание взеха участие представители на министерства, областните управители на областите Разград и Русе, заместник областни управители на областите Габрово и Силистра, представител на Областна администрация Велико Търново, представители на общините от областите в Северен централен район, представители на организациите на работодателите и на работниците и служителите на национално равнище, както и представители на Управляващите органи на Оперативните програми.  Теодора Тодорова, началник на отдел „Социална икономика и социална отговорност“ в Министерството на труда и социалната политика представи презентации на тема „Социалната и солидарна икономика в България – правна уредба” и „Стратегия за корпоративна социална отговорност 2019 – 2023 г.”.   Членовете на Регионалния съвет обсъдиха и одобриха годишна индикативна програма за дейността на Регионалния съвет за развитие на Северен централен район за 2020 г. Представителите на Управляващите органи на оперативните програми – членове на Регионалния координационен комитет информираха участниците в съвместното заседание за постигнатия напредък и въздействието на Оперативните програми върху развитието на Северен централен район, както и за отворените и предстоящи процедури. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tГубернаторът на Търново ще председателства Регионалния съвет за развитие на Северен централен район\t\t\t"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d0%b4%d0%b0%d0%bd%d1%8a%d1%87%d0%bd%d0%b8-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d0%b7%d0%b0%d0%b2%d0%b5%d0%b4%d0%b5%d0%bd%d0%b8/", "text": "Запечатват обекти за неиздадени касови бележки Стартира обичайната кампания за засилени проверки в зимните курорти, обявиха от НАП. Стотици инспектори на приходната агенция ще извършват скрити и явни наблюдения, инвентаризации на наличните стоки и проверки за отчитане на оборотите. Ще следят и движението на стоки към хотели, ресторанти и други търговски обекти. На постоянно наблюдение са подложени борси и тържища в близост до курортите. По време на кампанията инспекторите от “Фискален контрол” ще използват и дистанционната връзка на всеки касов апарат със сървърите на НАП, като софтуерът ще посочва обекти, чиито обороти се различават значително от средните за съответния регион. В кампанията отново ще бъде използван и подходът на т. нар. открито наблюдение, при който в рамките на дни или седмици в обекта присъства явно проверяващ екип на НАП, като оборотите, отчетени по време на наблюдението, се сравняват с минали периоди и при значима разлика, приходната агенция може да започне ревизия. По време на зимната кампания от НАП ще изследват и имущественото състояние на физически лица собственици или управители на фирми с обекти в зимните курорти. Зимната кампания на НАП е продължение на наложения подход, използван през лятото по Черноморието. \n“Главната задача на контролната кампания е спазването на данъчните правила и почтена конкуренция. И през тази година неиздаването на касова бележка дори за малка сума освен глоба, води и до запечатване на обекта за срок до един месец. Отчитаме значително намаление на нарушенията, което всъщност е основната ни цел. Апелирам към гражданите да изискват касова бележка за всяка покупка, могат да използват и мобилното приложение на НАП за проверка на фискални бонове”, коментира Спас Шишков, директор на “Фискален контрол” в НАП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tСтотици данъчни проверяват заведения в зимните курорти\t\t\t"}
{"url": "https://trud.bg/%d1%84%d0%b5%d1%81%d1%82%d0%b8%d0%b2%d0%b0%d0%bb%d1%8a%d1%82-%d1%84%d1%80%d0%b0%d0%bd%d0%ba%d1%84%d0%be%d0%bb%d0%b8-%d0%bd%d0%b0%d0%bf%d1%83%d1%81%d0%ba%d0%b0-%d0%b1%d0%bb%d0%b0/", "text": "Фестивалът „Франкофоли“ напуска община Благоевград и вече ще се провежда в София. Шестото поредно издание ще се проведе на 19 и 20 юни 2020 година в толицата. Това обяви от фейсбук профила си директора на фестивала Жерар Понт. Кметът на община Благоевград Румен Томов съобщи, че не знае нищо по въпроса и заяви, че е направил официално питане до френското посолство къде ще бъде проведен фестивалът. „Вие знаете, че проведохме среща с френския посланик. Нейно прев. Флоранс Робин. Тогава и двете страни поеха ангажимент „Франкофоли“ да продължи. Откъде се получава тази информация, дали тя е достоверна също не съм на ясно. Разпоредил съм да се направи едно питане до френското посолство официално да ни дадат становище по този въпрос, тъй като те би трябвало да са наясно какво се случва. Разпоредил съм също така да се направи проверка на каква нормативна база и на какви договорни отношения е провеждането на фестивала в Благоевград, дали това е меропрятие, което е обезпечено то е обезпечено от бюджета на общината, която вие знаете каква и дали има определени договори подписвани между хората, които държат правата на „Франкофоли“ и община Благоевград, дефакто на каква законова рамка е стъпило изпълнението на фестивала в Благоевград“, коментира Румен Томов на брифинг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tФестивалът “Франкфоли“ напуска Благоевград, вече ще се провежда в София\t\t\t"}
{"url": "https://trud.bg/%d1%81%d0%b8%d0%bb%d0%bd%d0%b8%d1%82%d0%b5-%d0%b2%d0%b5%d1%82%d1%80%d0%be%d0%b2%d0%b5-%d1%81%d1%8a%d0%b7%d0%b4%d0%b0%d0%b4%d0%be%d1%85%d0%b0-%d0%bf%d1%80%d0%be%d0%b1%d0%bb%d0%b5%d0%bc%d0%b8-%d0%b2/", "text": "Продължават проблемите с фериботните връзки в Гърция. Корфу, Закинтос и Кефалоня още са без морски транспорт. В Крит силни ветрове затвориха пристанището и летището, предаде  . Втори ден остават без фериботна връзка част от гръцките острови в Йонийско море. От пристанище Игуменица пътуват само плавателни съдове от закрит тип. Днес до края на деня се очаква отслабване на вятъра и има вероятност да отпътуват фериботи, съобщават пристанищните власти на чакащите тирове и леки автомобили. За остров Тасос от пристанище Кавала също е в сила забрана за движение на всички плавателни съдове. Тази нощ циклонът завладя остров Крит в Егейско море. Прекратиха движението на фериботи. Поради силния вятър, и летището все още е затворено. Силни дъждове наводниха град Арта. Под вода са приземни етажи и магазини. Преляха реки в област Ипирос. Имаше прекъсване на електроснабдяването в цели квартали на област Атика. За днес прогнозите са за дъждове в северната част на Гърция и постепенно затихване на вятъра в Егейско море. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tСилните ветрове създадоха проблеми в Гърция, спряха фериботи и затвориха летище\t\t\t"}
{"url": "https://trud.bg/%d0%b5%d0%bd%d0%b5%d1%80%d0%b3%d0%be-%d0%bf%d1%80%d0%be-%d0%be%d0%b1%d0%b5%d0%b7%d0%bf%d0%b5%d1%87%d0%b0%d0%b2%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82%d1%82%d0%b0-%d0%bd%d0%b0/", "text": "По време на предстоящите коледни и новогодишни празници електроразпределителното дружество в Североизточна България няма да преустановява електрозахранването на клиентите, пропуснали да платят навреме своите сметки за ток, и няма да осъществява планирани прекъсвания по електроразпределителната мрежа. В случаи на непредвидени повреди по съоръженията в готовност да реагират своевременно ще бъдат 62 екипа на дружеството. Екипите ще координират своите дейности чрез постоянна връзка с диспечерските центрове, обслужващи територията на Североизточна България, както и с мениджърския състав. Отчетниците на електроразпределителното дружество ще отчитат консумираната електроенергия по график. През оставащите делнични дни до края на годината, 23, 27 и 30 декември, клиентите на ЕНЕРГО-ПРО ще имат възможност да заплатят задълженията си за електроенергия в Центровете за обслужване на клиенти или в офисите на партньори, съобразно празничното им работно време: При необходимост клиентите могат да се свързват с операторите на денонощните телефонни линии, обявени на сайта компанията:  . \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tЕНЕРГО-ПРО обезпечава сигурността на електрозахранването по празниците\t\t\t"}
{"url": "https://trud.bg/%d0%b4%d0%b5%d0%ba%d0%bb%d0%b0%d1%80%d0%b8%d1%80%d0%b0%d0%bc%d0%b5-%d0%b2-%d0%be%d0%b1%d1%89%d0%b8%d0%bd%d0%b0%d1%82%d0%b0-%d0%bf%d0%be%d0%b4%d0%b0%d1%80%d1%8a%d1%86%d0%b8-%d0%b7%d0%b0-%d0%bd%d0%b0/", "text": "Последна Коледа без формуляри Скъпите подаръци като бижута, часовници или пари в брой, които са дадени на любовница, приятел или колега, ще трябва да се декларират в общината. Това гласят промени в Закона за местните данъци и такси, които влизат в сила от началото на 2020 г. Целта е да бъде събран дължимият на общината данък. Тази Коледа е последният празник, подаръците от който няма нужда да се декларират. Но още за Ивановден и Йордановден промените ще са в сила и скъпите подаръци ще трябва да бъдат обявявани. Декларации няма да се подават за подаръци между съпрузи, както и от родители на деца и от баби на внуци, тъй като тези дарения са освободени от налог. Няма да се подават декларации за обичайните подаръци, както и за дарения на имоти и коли. В закона няма дефиниция на “обичайни подаръци”, а съдебната практика е различна. Има решения на съда, според които златни обеци за 5000 лв. не са обичаен подарък. Затова, ако момиче получи такъв подарък от гаджето си, ще трябва да подаде декларация в общината и да плати данък. Налог ще трябва да се плати и за скъпи подаръци на любовницата, за някой колега или бизнес партньор. Налогът за дарения между хора, които не са роднини, е между 3,3% и 6,6% върху стойността на подарените вещи или пари, а конкретният размер се определя от всяка община. При дарение между братя и сестри или братовчеди данъкът е между 0,4 и 0,8 на сто. Този данък и досега съществуваше, на реално едва ли някой го е плащал. С новата декларация се цели налогът да бъде събиран. Декларацията трябва да бъде подадена в двумесечен срок след получаване на подаръка, като в същия срок трябва да бъде платен и данъкът. Ако декларация не бъде подадена, общината може да наложи глоба между 20 лв. и 200 лв. При прекратяване на регистрацията на автомобил в общината няма да изискват специална бележка от КАТ, а данните ще се взимат от регистъра на превозните средства, гласят други промени в Закона за местните данъци и такси, които влизат в сила от 2020 г. При липса на счетоводни данни или при нарушение на счетоводното законодателство данъчната оценка на фирмените имоти ще се определя от общински служители, гласят още промените. Процедура Нови правила за туристическия налог Туристическият данък, който се плаща на база пренощували гости в местата за настаняване, за всеки месец ще се определя от служител на общинската администрация въз основа на данни от Единната система за туристическа информация (ЕСТИ), поддържана от Министерството на туризма, гласят промени в Закона за местните данъци и такси. Всички хотели, къщи и стаи за гости трябва да са свързани с ЕСТИ и да подават онлайн данни за гостите. Министерството на туризма веднага след изтичане на всеки месец, както и след края на годината, ще предоставя автоматизирано по електронен път на Министерството на финансите данните от ЕСТИ. До три дни след това Министерството на финансите ще предава информацията на общините. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tДекларираме в общината подаръци за над 5000 лв.\t\t\t"}
{"url": "https://trud.bg/%d0%b0%d0%bf%d0%b8-200-000-%d0%b2%d0%b8%d0%bd%d0%b5%d1%82%d0%ba%d0%b8-%d0%bd%d0%b0-%d1%85%d0%be%d1%80%d0%b0-%d1%81-%d1%83%d0%b2%d1%80%d0%b5%d0%b6%d0%b4%d0%b0%d0%bd%d0%b8%d1%8f-%d0%b8%d0%b7%d1%82/", "text": "В първите четири месеца на 2020 г. изтича валидността на над 200 000 електронни винетки, отпуснати чрез Агенцията за социално подпомагане на хора с намалена работоспособност. Право на безплатна едногодишна е-винетка имат хора с над 50 на сто намалена работоспособност, както и семейства, които отглеждат деца с трайни увреждания, съобщиха от АПИ. Правото е за един автомобил с мощност на двигателя до 160 к.с. Повече от половината безплатни винетки изтичат през януари 2020 г. Общо 242 080 са е-винетките, предоставени през 2019 г. на хора с увреждания. Те са за над 23 млн. лв. и са за сметка на бюджета на АПИ. Проверка за срока на валидност на е-винетките, отпуснати чрез Агенцията за социално подпомагане, може да бъде направена на сайта на АПИ api.bg и на сайта bgtoll.bg. Директният линк за проверка е  . Препоръчително е заявленията за подновяването на безплатните винетки да бъдат подавани, когато наближи крайната дата на валидността им. Хората, които имат право на безплатна винетка, трябва да подадат заявление в дирекция „Социално подпомагане“ по настоящ адрес – лично, с писмо или по електронен път с електронен подпис. Социалните служби обработват документите в 7-дневен срок. Агенцията за социално подпомагане изпраща всекидневно обработените заявки на Агенция „Пътна инфраструктура“, която издава е-винетката в рамките на следващия работен ден. При прехвърляне на собствеността на пътното превозно средство, смяна на регистрационните табели или бракуване на автомобила, например, безплатната е-винетка не следва автомобила. В този случай правоимащият трябва в срок до три работни дни да уведоми АПИ, за да може да получи нова безплатна винетка до изтичането на валидността на първата. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tАПИ: 200 000 винетки на хора с увреждания изтичат до април\t\t\t"}
{"url": "https://trud.bg/%d0%bb%d0%b5%d0%ba%d0%b0%d1%80%d1%81%d0%ba%d0%b8%d1%8f%d1%82-%d1%81%d1%8a%d1%8e%d0%b7-%d0%b8-%d0%bd%d0%b7%d0%be%d0%ba-%d0%bf%d0%be%d0%b4%d0%bf%d0%b8%d1%81%d0%b0%d1%85%d0%b0-%d0%bd%d0%b0%d1%86%d0%b8-2/", "text": "Българският лекарски съюз и Здравната каса подписаха Националния рамков договор за периода 2020 – 2022 година. В документа е записан и начинът на разпределението на средствата за работни заплати.      „Важно е да се отбележи, че във всеки един момент през тези три години, за които важи Рамковият договор могат да бъдат правени промени при желание на някоя от преговарящите страни”, обясни председателят на БЛС д-р Иван Маджаров, съобщават от съсловната организация. „Всички искания поставени на УС на БЛС по време на 71-вия Извънреден събор са изпълнени”, добави д-р Маджаров и изброи: – В НРД се записа, че болничното лечебно заведение не може да заплаща по-малко от 80 на сто от половината от месечния му приход за заплати на лекари и специалисти по здравни грижи, от които 80 на сто: 64% за лекари и 36% за специалисти по здравни грижи. \n– Увеличени са цените на 251 клинични пътеки и 7 процедури средно с 14%. \n– Намалени са обемите със 7 на сто. \n– Лекар без специалност ще има право да извършва дейности под субординирана координация на лекар със специалност. \n– При надвишаване на регулативния стандарт, който е определен за профилактика на общопрактикуващия лекар, няма да се налагат глоби и той няма да бъде лимитиран. Отпадане на регулацията и за изследванията при профилактика. \n– Увеличени са средно с 18% цените на МДД (медико – диагностичните дейности). \n– Увеличени са средно със 7 на сто цените в СИМП за първичен преглед, първичен профилактичен преглед по програма „Майчино здравеопазване“, вторичен преглед, медицинска експертиза и др. \n– Няма да има промяна в Рамковия договор по отношение на изписването на терапиите за хронично болните пациенти. В чл. 49 е добавено предложението на общопрактикуващите лекари, че се работи по Наредба 4. \n– Личните лекари ще могат да правят профилактични прегледи на пациенти, които са ги потърсили и по други поводи. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tЛекарският съюз и НЗОК подписаха Националния рамков договор\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d0%b8-%d1%82%d1%83%d1%80%d1%81%d0%ba%d0%b8%d1%8f-%d0%b7%d0%b0%d0%bc-%d0%bc%d0%b8/", "text": "Министърът на икономиката Емил Караниколов се срещна с турския заместник-министър на търговията Ръза Туна Турагай. Двамата обсъдиха проблемите със засиления трафик и организацията на движението и пропускателния режим на ГКПП „Капитан Андреево“. На срещата, която се проведе на Граничния контролно-пропускателен пункт участие взеха още представители на Агенция Митници, Българската агенция по безопасност на храните, Гранична полиция и Държавна агенция Безопасност на движението по пътищата, съобщиха от Министерство на икономиката. По предложение на турската страна разисквани  бяха  възможностите за разкриване на нови гишета в рамките на ГКПП „Капитан Андреево“, които да спомогнат за по-добра оперативност на товаропотока  при преминаване на товарни автомобили през пропускателния пункт. Караниколов и турският заместник-министър се  обединиха около мнението, че ще бъде направено всичко възможно от двете страни за облекчаване на трафика. Бе уточнено, че в края на януари ще се проведе нова среща, на която ще се обсъди напредъкът по реализирането на разискваните предложения. Министър Караниколов и турският заместник-министър на търговията обсъдиха също и предстоящото провеждане в началото на 2020 г. в Република Турция на първата сесия на Смесената българо-турска междуправителствена комисия за икономическо сътрудничество, в рамките на която ще се проведе и българо-турски бизнес форум. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tМинистър Караниколов и турския зам.-министър на търговията разговаряха на Капитан Андреево\t\t\t"}
{"url": "https://trud.bg/81-%d0%b3%d0%be%d0%b4%d0%b8%d1%88%d0%b5%d0%bd-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0-%d0%b7%d0%b0%d1%80%d0%b0%d0%b4%d0%b8-%d0%ba%d1%80%d0%b0%d0%b2%d0%b0-%d0%b8-%d1%82/", "text": "81-годишен шофьор катастрофира с автомобила си заради внезапно излезли на пътя крава с малко теле. Инцидентът станал на пътя Бургас – Малко Търново, км 265/на около 1-2 км преди село Крушевец. Колата- „Опел Мерива“ се движела в посока Бургас. След излизане от ляв завой, поради внезапно излизане на домашните животни на пътя /кравата с малко теле/, водачът свил, за да не ги удари и колата пропаднала в канавката. Мъжът зад волана пострадал леко. Установен е собственикът на животните, като му е съставен акт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\t81-годишен катастрофира заради крава и теле\t\t\t"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d1%81-%d0%b3%d1%80%d0%b8%d0%b6%d0%b0-%d0%b7%d0%b0-%d0%b2%d1%8a%d0%b7%d1%80%d0%b0%d1%81%d1%82%d0%bd/", "text": "Поредното издание на кампанията „С грижа за възрастните хора“ стартира на 20 декември във великотърновското село Балван. Това съобщи директорът на РД „Пожарна безопасност и защита на населението“-Велико Търново комисар Красимир Кръстев. Акцията е съвместна инициатива между РД „ПБЗН“ – Велико Търново и община Велико Търново. \n„Изготвени са специални брошури с основните правила за недопускане на пожари при използване на различни в видове отоплителни уреди през есенно-зимния сезон, както и мерките за безопасност при употреба на електрически уреди през цялата година.Идеята е тези инструкции да достигнат до всички възрастни хора. Това ще стане чрез проекта “Внуче назаем“, реализиран от Дарителско сдружение „Св. Иван Рилски“. Замисълът е с помощта на децата от 20-те центъра за работа с деца и младежи към Община Велико Търново и тези информационни брошури да бъдат раздадени на възрастните и самотно живеещи хора в общината“, обясни инж. Кръстев. Преди дни в село Балван а монтирани и датчици за известяване при пожар в жилище на трудно подвижна възрастна жена, Дома за възрастни хора в селото, Клуба на пенсионера, Кризисния център за деца в риск и Центъра за превенция и спорт. „Датчиците са димни с автономно захранване, и при наличие на дим в помещението издават силен звуков сигнал, който може да бъде чут освен от собствениците, също и от техните съседи. Предназначението им е пожарът да бъде открит в начален стадий, за да има достатъчно време за реакция и да няма негативни последици за хората и тяхното имущество. Уредите са предоставени от Съюза на пивоварите в България. Тази инициатива датира от 2017 г., когато в с. Балван бяха монтирани детектори за дим в общо 12 къщи на самотно живеещи хора. Осъществяването на това начинание е една от стъпките за предотвратяване на пожарите в бита и намаляване на жертвите и пострадалите от най-рисковата група от хора – тази на възрастните хора, самотно живущи в отдалечени населени места и трудноподвижни граждани“, каза инж. Красимир Кръстев. По думите му идеята на РДПБЗН и останалите партньори е пожароизвестителни датчици да бъдат поставени в домовете на тази група от хора и в останалите населени места в общината. Определянето на жилищните сгради ще става по предложение на кметовете, тъй като те са хората, които са запознати, кои къщи се обитават от самотно живеещи старци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tСтартира кампания „С грижа за възрастните хора“ в Търновско\t\t\t"}
{"url": "https://trud.bg/%d0%b0%d0%bb%d0%b8%d0%b0%d0%bd%d1%86-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%be%d1%82%d0%bb%d0%b8%d1%87%d0%b8-%d0%bf%d1%8a%d1%80%d0%b2%d0%b5%d0%bd%d1%86%d0%b8%d1%82%d0%b5-%d0%b2-%d0%ba/", "text": "За трета поредна година Алианц Банк България и Волейболен клуб „Люлин“ организираха коледен турнир по волейбол за деца за купата „Алианц“. В събитието, което се проведе на 21 декември, се включиха деца на възраст 12 години от София и Перник. Като най-добър се отличи отборът на Софийския университет. След него се наредиха отборите на „Миньор Перник“, „Люлин“ и „Левски София“. „Ние в Алианц вярваме в обединяващата сила на спорта. Освен че подпомага физическото здраве, спортът ни учи на лидерски качества и екипна работа, отговорност и целеустременост – ценности, които трябва да изградим в младото поколение и които също така стоят в основата на работата ни в Алианц“, сподели Георги Заманов, главен изпълнителен директор на Алианц Банк България. Коледният турнир е част от ясно очертаната стратегия за корпоративно социална отговорност на компанията. В нея влиза и ежегодният благотворителен маратон Allianz World Run, който призовава към активен начин на живот и съпричастност към нуждаещите се. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tАлианц България отличи първенците в коледния турнир по волейбол за деца\t\t\t"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b4%d0%b8%d1%85%d0%b0-%d1%88%d1%83%d0%bc%d0%b5%d0%bd%d1%81%d0%ba%d0%b8-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%b8%d1%81%d1%82%d0%b8-%d0%b7%d0%b0-%d0%be/", "text": "Главния секретар на МВР гл.комисар Ивайло Иванов е забелязал добрата и бърза работа на шуменските полицаи в няколко тежки инцидента и награждава служители от криминална полиция в РУ-Шумен и ОДМВР- Шумен. Наградата е по предложение на директора дирекцията ст.комисар Ялчън Расим. След бърза и прецизна работа криминалисти разкриха автора на убийство само за три часа преди седмица. След системна работа беше задържан и сериен извършител на грабежи на дамски чанти в Шумен, в кратки срокове беше установен и автор на четири домови кражби в града. „Колеги, благодаря ви, че с упоритата си работа доказвате ежедневно, че служим на обществото. Полицейската професия е дълг, призвание. Знам, че всичко се постига с добър екип. Радвам се, че имам възможността да работя с професионалисти като вас. Убеден съм, че ще продължаваме да отговаряме на очакванията на обществото. Пожелавам здраве на вас и вашите семейства. Да имате повече поводи за професионална гордост“,  отправи поздрави към полицейските служители ст.комисар Ялчън Расим, след като ги запозна със заповедта в понеделник. Наградата е колективна парична премия в размер на 800 лева. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tНаградиха шуменски криминалисти за отлична работа\t\t\t"}
{"url": "https://trud.bg/%d0%b4%d0%b2%d0%b5-%d0%b4%d0%b5%d1%86%d0%b0-%d0%b2%d0%b5%d1%87%d0%b5-%d1%81%d0%b0-%d1%81-%d0%b3%d1%80%d0%b8%d0%bf-%d0%b8-%d0%b2-%d1%81%d0%be%d1%84%d0%b8%d1%8f/", "text": "Грипът вече официално е в София. Лабораторно доказани са два случая при деца на 13 и 7 година, съобщи проф. Тодор Кантарджиев, директор на Националния център по заразни и паразитни болести (НЦЗПБ). Потвърдено е, че става въпрос за H3N2, известен още като щама “Канзас”, съобщи clinica.bg. Преди 4 дни отново при деца, но в Бургас беше потвърден щама H1N1, известен още като свински грип. Вирусът е потвърден от Националната референтна лаборатория. Двете деца са били с много висока температура – 40 градуса, която не се е повлияла. Имали са хрема и кашлица, но те не са били в засилена форма. Болки в мускулите и липса на апетит са сред другите типични за грипа симптоми. Обикновено щама H1N1 засяга по-младите, а щамът “Канзас” – по-възрастните пациенти. Лекарите съветват при най-малкото неразположение болните да се изолират и да останат в домашен покой, за да не заразят близките си. Честото миене на ръцете, проветряването на помещенията и витаминозната терапия също са сред препоръчваната профилактика от личните лекари. Специалистите са категорични, че самолечението само може да влоши състоянието на болните. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tДве деца вече са с грип и в София\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bd%d0%b0-%d1%82%d1%83%d1%80%d0%b8%d0%b7%d0%bc%d0%b0-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d0%b9%d1%82/", "text": "Министерството на туризма съветва клиентите на организирани туристически пътувания непосредствено преди екскурзията да се уверят отново в внимателно легитимността на туроператора, който са избрали и с който са подписали договор. Необходимо е да се проверят всички условия на договора и наличен ли е пълният комплект документи за пътуването, съветват от ведомството. При възможност редно е да бъде посетен офиса на туроператора и на място клиентите да запознаят с документите за дейността му според изискванията на Закона за туризма, които са публични. Припомняме, че организирано туристическо пътуване с обща цена може да се формира единствено от туроператор, а да се предлага – от туроператор и/или чрез туристически агент. В офиса на организатора на пътуването на видно място трябва да бъде поставено удостоверението за регистрация за извършване на дейността. Преди сключване на договора задължително трябва да се предостави информация на клиента в писмена форма, която съдържа всички подробности за пътуването. Договорът се сключва писмено и екземпляр от него се предоставя на туриста. Министерството поддържа Национален туристически регистър, който включва и Регистър на туроператорите и туристическите агенти. В него освен името на фирмата и адресът ѝ се посочва още подробна информация – удостоверение за дейността, единен идентификационен код, заповед за регистрация от Министерството на  туризма, заповеди за промяна, за дубликат, за прекратяване на дейността, за заличаване, възстановяване, данни за управляващите лица, данни за застраховката „Отговорност на туроператора“ – тя е задължителна за туроператорите и дава възможност да се компенсират клиентите при отклонения или нарушения по договора. Всичко това помага да се направят изводи за коректността на туроператора. За да улесним потребителите в Националния туристически регистър, данните за застраховката са оцветени в  червено, ако тя е изтекла, в оранжево – ако  изтича до 1 месец, и в зелено, когато е валидна. Необходимо е клиентите да прочетат внимателно договорите за пътуването, особено текстовете със ситен шрифт, и дори при най-малко съмнение да се допитват до експертите на Министерството на туризма и Комисията за защита на потребителите (КЗП). Министерството поддържа на сайта си горещ телефон за сигнали за нередности по Закона за туризма – номерът е 02/90 46 895. На сайта е обявена и горещата линия на потребителите. Поместена е също подробна информация какво трябва да знаете, преди да предприемете организирано туристическо пътуване до желана от вас дестинация на адрес http://www.tourism.government.bg/bg/faq/kakvo-tryabva-da-znaete-predi-da-predpriemete-organizirano-turistichesko-putuvane-do-zhelana-ot. Всяко устно договаряне за пътуването или по телефона крият рискове, това важи с още по-голяма сила за посредниците в сайтове, които нямат задължения да носят отговорност и така тя се прехвърля към други партньори по веригата – например хотели, авиокомпании и пр.  Организирането е двустранен процес и потребителите трябва да  бъдат нащрек, за да не подаряват на практика парите си на некоректни лица. Отношенията трябва да са подплатени с писмени документи и всякакви финансови бонове и бележки за извършени услуги по време на пътуването, за да бъдат предявени за компенсация по-късно при необходимост. Министерството на туризма има отношение по компетентност към законовите изисквания, а при такива случаи органът, към който трябва да се обърнат потърпевшите, е Комисията за защита на потребителя (КЗП)и спорът може да се отнесе в съда. Министерството на туризма също информира КЗП при подобни сигнали и съдейства максимално да бъдат компенсирани основателните претенции на туристите в такива ситуации. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tМинистерство на туризма: Проверявайте туроператора, който сте избрали и условията на договора с него\t\t\t"}
{"url": "https://trud.bg/%d0%b3%d0%be%d0%b4%d0%b8%d1%88%d0%bd%d0%be%d1%82%d0%be-%d0%bf%d1%80%d0%b8%d0%ba%d0%bb%d1%8e%d1%87%d0%b2%d0%b0%d0%bd%d0%b5-%d0%b2-%d0%bd%d0%b0%d0%bf-%d1%89%d0%b5-%d0%b5-%d0%b4%d0%be-9-%d1%8f%d0%bd/", "text": "От 1 до 9 януари в НАП ще се извършват дейности, свързани с процесите по годишно приключване за 2019 г. и превключване работата на информационните системи за 2020 г., информират от Националната агенция за приходите. Физически лица, които подават годишната си декларация за облагане на доходите могат да я подадат чрез електронната услуга със стартирането на кампанията от 10 януари. Подаването на декларациите на хартиен носител в офисите на НАП също ще започне на 10 януари-а Плащания без такса към НАП на 31 декември чрез е-услугата Виртуален ПОС на НАП ще се приемат до 9:00 часа., а плащания с дебитни и кредитни карти на ПОС терминали в офисите на НАП могат да се извършват до 13.00 часа. Подаването на Декларации за облагане с корпоративни данъци ще започне на 10 януари, посочват още от НАП. Електронната услуга за подаване на уведомления за трудови договори ще бъде достъпна в периода от 1 до 9 януари, но резултатите от обработката на подадените данни ще бъдат изпращани от НАП поетапно след 10 януари. Справочната информация в този период ще е актуална към 2 януари 2020 г. За тези обстоятелства е уведомена Изпълнителна агенция „Главна инспекция по труда“, посочват от НАП. Регистрираните по закона за ДДС лица ще могат да подават справки-декларации чрез електронната услуга на НАП от 1 януари, като информацията ще се отрази в справката за задълженията и плащанията след 10 януари. Плащанията на здравни вноски от граждани от 1 до 9 януари ще могат да се извършват само по банков път чрез търговските банки. От 1 до 9 януари в НАП ще се извършват дейности, свързани с процесите по годишно приключване за 2019 г. и превключване работата на информационните системи за 2020 г., информират от Националната агенция за приходите. Физически лица, които подават годишната си декларация за облагане на доходите могат да я подадат чрез електронната услуга със стартирането на кампанията от 10 януари. Подаването на декларациите на хартиен носител в офисите на НАП също ще започне на 10 януари-а \nПлащания без такса към НАП на 31 декември чрез е-услугата Виртуален ПОС на НАП ще се приемат до 9:00 часа., а плащания с дебитни и кредитни карти на ПОС терминали в офисите на НАП могат да се извършват до 13.00 часа. Подаването на Декларации за облагане с корпоративни данъци ще започне на 10 януари, посочват още от НАП. Електронната услуга за подаване на уведомления за трудови договори ще бъде достъпна в периода от 1 до 9 януари, но резултатите от обработката на подадените данни ще бъдат изпращани от НАП поетапно след 10 януари. Справочната информация в този период ще е актуална към 2 януари 2020 г. За тези обстоятелства е уведомена Изпълнителна агенция „Главна инспекция по труда“, посочват от НАП. Регистрираните по закона за ДДС лица ще могат да подават справки-декларации чрез електронната услуга на НАП от 1 януари, като информацията ще се отрази в справката за задълженията и плащанията след 10 януари. Плащанията на здравни вноски от граждани от 1 до 9 януари ще могат да се извършват само по банков път чрез търговските банки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tГодишното приключване в НАП ще е до 9 януари 2020 г.\t\t\t"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%b4%d0%bd%d0%b8-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%be-%d0%bf%d0%b0%d1%80%d0%ba%d0%b8%d1%80%d0%b0%d0%bd%d0%b5-%d0%b2-%d1%81%d0%be%d1%84%d0%b8/", "text": "Безплатно ще бъде паркирането в „синя“ и „зелена“ зона в София в празничните 24, 25 и 26 декември и 1 януари. Жителите и гостите на столицата ще могат да паркират автомобилите си на обозначените места без да изпращат SMS. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tЧетири дни безплатно паркиране в София\t\t\t"}
{"url": "https://trud.bg/%d0%b7%d0%b0-%d1%87%d0%b8%d1%81%d1%82%d0%be%d1%82%d0%b0%d1%82%d0%b0-%d0%b2-%d1%88%d1%83%d0%bc%d0%b5%d0%bd-%d0%ba%d1%83%d0%bf%d0%b8%d1%85%d0%b0-%d1%82%d0%b5%d1%85%d0%bd%d0%b8%d0%ba%d0%b0-%d0%b7%d0%b0/", "text": "С нови машини за сметосъбиране и почистване се оборудва общинското предприятие „Чистота“ в Шумен, съобщават от кметството. Амбицията е създадената преди година общинска фирма да поеме хигиената в целия град, сега действа само в половината. Закупен е специализиран камион за повдигане и транспортиране на контейнери, две метачни машини, миеща машина и многофункционален автомобил за почистване и миене на улиците в града. Специализираният камион разполага с телескопична система за повдигане и транспортиране на контейнери с обем до 4 куб.м. и ще вдига както 4-кубиковите контейнери за битова смет, така и тези за строителни отпадъци. Мотометачките побират 6 кубика отпадъци, а миещата машина е с вместимост на цистерната 8 кубика. Многофункционалният автомобил разполага с метачна система и ръчен смукателен маркуч. С него ще се чистят по-големите паркове и алеи в града, които в момента се метат ръчно. Машините са на стойност над 1,130 млн. лв. и са закупени със средства от натрупаните отчисления, изисквани при депониране на отпадъци в съответствие със Закона за управление на отпадъците и с разрешение на РИОСВ-Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tЗа чистотата в Шумен купиха техника за над 1 млн. лв.\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%be%d1%82%d0%ba%d1%80%d0%b8-%d0%b6%d0%bf-%d0%bb%d0%b8%d0%bd%d0%b8%d1%8f%d1%82%d0%b0-%d0%bf%d0%be-%d0%ba%d1%80%d0%b8%d0%bc%d1%81%d0%ba%d0%b8%d1%8f-%d0%bc%d0%be%d1%81/", "text": "Руският президент Владимир Путин премина Кримския мост с влак по новооткритата железопътна линия от Керч до Таман. По този начин държавният глава всъщност откри движението по тази железопътна линия, предаде ТАСС. В това пътуването Путин бе придружен от служители, с които проведе кратък разговор. Качил се на влака, държавният глава се отправи към кабината на водача и прекара в нея известно време. След това президентът се премести в един от вагоните, където разговаря с работници, ангажирани в изграждането на моста. Кримският мост – най-дългият в Русия и Европа, свързва Керченския полуостров (Крим) с полуостров Таман (Краснодарска област). Той осигурява непрекъснати транспортни връзки между Крим и други региони на Русия, отбеляза ТАСС. Частта от моста за леки автомобили беше пусната през май 2018 г., превоза на стоки по него започна по-късно, през есента на същата година. Планирано е движението на товарните влакове да бъде отворено през юни 2020 г. На 27 декември 2014 г. властите в Киев наредиха прекъсването на влаковете между Симферопол, Севастопол и градовете на Украйна, Русия, Беларус и Полша. В Крим остана в действие само крайградски железопътен транспорт. Изграждането на железопътната линия през Керченския проток официално приключи на 18 декември 2019 г. Предвижда се до 24 декември съоръжението да бъде предадено – експлоатацията на железницата ще бъде осъществявана от Кримските железници. Първият пътнически влак ще пресече Керченския проток по новата жп линия на 25 декември. Първият влак от Санкт Петербург до Севастопол е потеглил в 14:00 часа московско време на 23 декември, като ще пътува 43 часа и 25 минути. Днешният ден е важен за Крим, Севастопол, за цяла Южна Русия, както и за цялата ни страна, защото, разбира се, инфраструктурни съоръжения като този грандиозния мост, който сте изградили, ще повлияят на цялата икономика, каза президентът, цитиран в съобщение на Кремъл. Путин обаче напомни, че „не го започваме отначало, а възстановяваме, защото за първи път движението между Санкт Петербург, а първият влак ще бъде Санкт Петербург – Севастопол, беше организирано преди 145 години. И в цялата история на руската държава, през последните години това движение е прекъсвано само три пъти: по време на Октомврийската революция от 1917 г., след това по време на Великата отечествена война и през 2014 година. Възстановихте го. Те възстановиха обаче различен, но надежден, силен маршрут. Поздравявам ви за това. Това е голямо събитие“, обърна се Путин към изпълнителите на проекта. „И знаете ли, какво още е важно: важно е не само, че след отварянето на автомобилния маршрут по моста милиони коли вече са преминали, а и това, че следващата година ще бъдат превозвани милиони пътници. И това, разбира се, също е голямо събитие: догодина се очаква да бъдат превозени около 14 милиона пътници и около 13 милиона тона товари“, каза още Путин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tПутин откри жп линията по Кримския мост (ВИДЕО)\t\t\t"}
{"url": "https://trud.bg/%d0%b0%d0%b2%d1%81%d1%82%d1%80%d0%b8%d1%8f-%d0%b5-%d0%bf%d0%be%d1%85%d0%b0%d1%80%d1%87%d0%b8%d0%bb%d0%b0-300-%d0%bc%d0%bb%d0%bd-%d0%b5%d0%b2%d1%80%d0%be-%d0%b7%d0%b0-%d0%b3%d1%80%d0%b0%d0%bd%d0%b8/", "text": "За четири години Австрия е похарчила 300 милиона евро за граничния си контрол, заяви вътрешният министър Волфганг Пешорн по време на парламентарния контрол. По думите му парите са изразходвани за допълнителна ангажираност на армията и полицията. Държавата е платила 130 милиона евро за полицаи и 170 милиона за ангажиране на армията в граничната охрана, информира БГНЕС. Според информация на вътрешното министерство миналата година около 1000 мигранти са били възпрепятствани да влязат незаконно в Австрия. Миналия месец властите решиха да засилят сигурността на границите с шест месеца на фона на страховете от нов приток на мигранти. Австрия, която е в Шенген отпреди мигрантската криза, нямаше граничен контрол. Поради притока на мигранти правителството засили охраната на границата, така че всеки, който желае да влезе в страната, трябва да бъде идентифициран пред длъжностно лице. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tАвстрия е похарчила 300 млн. евро за границата си\t\t\t"}
{"url": "https://trud.bg/%d0%b0%d0%bd%d0%b3%d0%bb%d0%b8%d1%8f-%d0%b0%d1%80%d0%b5%d0%bd%d0%b0-%d0%bd%d0%b0-%d1%80%d0%b0%d1%81%d0%b8%d0%b7%d1%8a%d0%bc/", "text": "На 11 октомври 2019 година почти нямаше английски вестник, който да не написа, че българските фенове са „животни“. С цялата си тежест поданиците на кралицата изсипаха тонове омраза и кал върху нас заради евроквалификацията, в която ни биха с 6:0. Накараха света да разбере, че България е най-расистката държава на света, макар че на стадион „Васил Левски“ така и не се чуха ясно маймунски звуци. От 10 октомври до сега в България няма случай на расизъм. А в Англия се превърна почти в ежедневие. При това на най-големите мачове като „Манчестър Юнайтед“ – „Ливърпул“ (1:1), „Манчестър Сити“ – „Манчестър Юнайтед“ (1:2) и последно на „Тотнъм“ – „Челси“ (0:2). Най-хубавият стадион в света, построен за един милиард паунда, се превърна в „Арена на срама“. Фенове на „Тотнъм“ обиждаха с маймунски викове германския тъмнокож национал Антонио Рюдигер. Разликата е, че нито един вестник вчера сутринта не излезе със заглавие, че привържениците на „шпорите“ са животни. Джентълмен №1 на Острова е Гари Невил, славен капитан на „Манчестър Юнайтед“ и бивш английски национал. Като коментатор на „Скай Спортс“ големият бранител беше най-точен в коментарите. „Бяхме много обидени, когато се случи на българския стадион – каза Невил. – Но не сме яростни, когато става на английските стадиони. Искахме УЕФА да накаже с цялата си строгост България, а ние какво правим тук? Как реагират Висшата лига и Футболната асоциация? Дойде време футболистите с право да кажат: „Няма да играя!“ И можем ли да ги виним? Не и ако властите продължават да не подхождат правилно към проблема. Наскоро във Великобритания имаше избори. Двете основни партии и техните лидери бяха обвинени, че са зараждали и приемали форми на расизъм в последния месец.. Ако това е нормално за най-висшата част от обществото, какво да говорим за микро нивата. Някой ще каже, че не съм зовял да се напусне терена преди 15 години, когато обиждаха Ашли Коул, а сега коментирам от ложата. Срам ме е, че 15 години не сме направили нищо, за да разрешим проблема. Стига сме сочили с пръст федерации като българската.“ Дейв Джоунс, директорът на „Скай Спортс“, веднага излезе с позиция, че това не е мнението на спортния канал, а личното на Невил. Асоциацията на професионалните футболисти написа молба до правителството и премиера Борис Джонсън. „Расизмът няма място в нашето общество – започва тя. – Дълбоко сме разочаровани, че някои фенове продължават вулгарно да обиждат със скандирания и жестове. Асоциацията подкрепя всеки, който е жертва на дискриминация. Футболът е част от британското общество. Расистките обиди са не само към тъмнокожи спортисти, а към всеки който обича играта. Вярваме, че виновните ще бъдат уличени и наказани. Асоциацията се обръща към правителството със зов за помощ в битката.“ Освен за расизъм „Тотнъм“ ще бъде наказан и за хвърлени димки по посока на вратаря Кепа.   Антонио Рюдигер бе нападнат от Жозе Моуриньо, треньора на „Тотнъм“. Германският национал изкара червен картон на Хюн Мин Сон, като падайки, кореецът умишлено го ритна в гърдите. ВАР помогна на рефера Антъни Тейлър да изгони играча на „шпорите“. „Надявам се, че Рюдигер си почива от счупено ребро, защото със сигурност има такова – иронично каза Моуриньо. – За мен червеният картон е пресилен. Мразя расизма в обществото и футбола. Разочарован съм, че такива неща се случват.“ За по-малко от месец начело на „Тотнъм“ Специалния загуби дербитата и с двата си предишни английски отбора. Първото поражение бе с 1:2 от „Манчестър Юнайтед“. Жертвата Рюдигер не отвърна на Моуриньо, но призова расизмът да бъде победен веднъж за винаги. „Много е важно да се говори публично за проблема – написа защитникът в туитър. – Много е тъжно, че пак се случва на футболен мач. Не искам да намесвам „Тотнъм“ като клуб, защото знам, че го направиха само няколко идиота. Получих много съобщения в социалните мрежи от фенове на „шпорите“ и им благодаря. Вярвам, че те ще бъдат разпознати. На толкова модерен стадион има десетки телевизионни и охранителни камери. Ако те не могат, да се разпитат свидетели. Срам е, че расизъм има през 2019 година. Кога тази глупост ще спре? „ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tАнглия – арена на расизъм\t\t\t"}
{"url": "https://trud.bg/%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%bd%d0%b8-%d0%b7%d0%b0%d0%bf%d0%b0%d0%bb%d0%b8%d1%85%d0%b0-%d0%ba%d0%be%d0%bb%d0%b0%d1%82%d0%b0-%d0%bd%d0%b0-%d1%82%d1%83%d1%80%d1%81%d0%ba%d0%b8/", "text": "В Солун изгоря автомобил, който според информацията е принадлежал на турски дипломат, пише Kathimerini. Автомобилът е бил паркиран в квартал Ано Поли, когато неизвестни лица са запалили задните гуми на колата. Те са използвали запалителни вещества за тази цел. Аварийните служби са се намесили своевременно и са успели да изгасят автомобила, но въпреки това цялата му задна част е била изгорена. Полицията разследва случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tНеизвестни запалиха колата на турски дипломат в Солун\t\t\t"}
{"url": "https://trud.bg/100-%d0%b1%d0%b5%d0%b1%d0%b5%d1%82%d0%b0-%d1%81%d0%b5-%d1%80%d0%be%d0%b4%d0%b8%d1%85%d0%b0-%d0%b7%d0%b0-%d0%b3%d0%be%d0%b4%d0%b8%d0%bd%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b5%d0%bd/", "text": "Близо 100 бебета се родили във варненския зоопарк през 2019 г. Сред новите попълнения са шотландски понита, пет вълчета, три еленчета, нутрия, черни муфлони, фазани, пауни, екзотични папагали, патици и други птици, съобщи Иванка Стоянова, директор на зоопарка. В него се полагат грижи за над 400 животни от 60 вида. Ден преди Бъдни вечер всички обитатели бяха зарадвани с лакомства от Дядо Коледа. Той поднесе моркови и ябълки на тревопасните, на маймунките – сушени плодове и играчки, а на децата – късметчета. Годишно зоопаркът посещават 150 000 души, като броят им расте с 10 000 ежегодно, поясни Стоянова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\t100 бебета се родиха за година във варненския зоопарк\t\t\t"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d1%82%d1%80%d0%b8-%d0%bc%d0%b0%d0%bb%d0%be%d0%bb%d0%b5%d1%82%d0%bd%d0%b8-%d0%ba%d1%80%d0%b0%d0%b4%d0%bb%d0%b8-%d0%b8-%d0%b4%d0%b6%d0%b5%d0%b1%d1%87/", "text": "Три малолетни момичета и веща джебчийка бяха заловени за ден след кражби в големи търговски обекти във Варна. В неделя в полицията бил получен сигнал от жена, че докато пазарувала в един от моловете, е било задигнато портмонето й с лични документи, банкови карти и 870 лв.  За няколко часа криминалистите открили и закопчали авторката на престъплението – 31-годишна жена от Игнатиево с криминално досие. Срещу нея е образувано досъдебно производство.  Същия ден от друг търговски комплекс подали сигнал за кражба на дрехи от магазин. За деяниято били задържани три ученички. По случая е образувана пресписка, а материалите са докладвани на Районна прокуратура, уточниха от полицията.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tЗаловиха три малолетни крадли и джебчийка\t\t\t"}
{"url": "https://trud.bg/%d0%b2-%d1%83%d0%bc%d0%b1%d0%b0%d0%bb-%d1%81%d0%b2-%d0%bc%d0%b0%d1%80%d0%b8%d0%bd%d0%b0-%d0%b2-%d1%83%d0%bc%d0%b1%d0%b0%d0%bb-%d1%81%d0%b2-%d0%bc%d0%b0%d1%80%d0%b8%d0%bd/", "text": "В УМБАЛ „Св. Марина“ – Варна се проведе Ден на отворените врати в Центъра за роботизирана хирургия към Катедра „Обща и оперативна хирургия“ в МУ-Варна и демонстрация на първата във Варна роботизирана система Da Vinci Хi. Центърът за роботизирана хирургия е създаден по проект съфинансиран от Оперативна програма „Наука и образование за интелигентен растеж“ и Европейски фонд за регионално развитие. Работата му е насочена към диагностика и лечение на широк спектър хирургични заболявания в областта на храносмилателния тракт, органите на коремната кухина, урологична и гръдна хирургия и други, като се прилагат успешно и пълноценно съвременните методи в научноизследователската дейност, в клиничната практика и в обучението на студенти. С неговото стартиране на територията на Североизточна България се предоставя възможност за дистанционен достъп на повече специалисти от различни специалности, които да извършват съвместно лапароскопски операции. В УМБАЛ „Св. Марина“- Варна е инсталиран последният модел четвърта генерация робот  Da Vinci Xi. Това е най-модерната и най – напреднала компютърно асистирана технология за минимално инвазивни операции в България, която позволява да се използват последните генерации хирургичен инструментариум, чрез който се извършват изключително елегантни и щадящи пациента операции. По този начин се гарантира неговото бързо възстановяване с минимална травма, болка и следоперативен контрол, както и снижен риск от инфекции и по – добър козметичен резултат. Роботизираната хирургическа система Da Vinci Xi предоставя модификация, която позволява достъп до всички коремни квадранти без нужда от позициониране и репозициониране. Той е снабден с четири подвижни ръце, осигуряващи едновременен достъп до четири работни квадранта. Предимство на системата Da Vinci Xi е и наличието на тъчпад и гласов асистент. Първата робот-асистирана хирургична интервенция бе извършена от проф. д-р Красимир Иванов. МУ-Варна и УМБАЛ „Св. Марина“- Варна подготвят 4 екипа, които са в състояние да извършват целия спектър хирургични интервенции в областта на коремната хирургия и урологията. Системата е оборудвана с вградени симулатори, чрез които младите хирурзи ще тренират и придобиват необходимите умения. Екипите, ръководени от Ректора на МУ-Варна проф. д-р Красимир Иванов, са преминали обучение във водещи европейски клиники и имат амбицията да се превърнат в център за подготовка на висококвалифицирани лекари за роботизирана хирургия. Възможностите на роботизираната система Da Vinci Хi бяха представени пред обществеността по време на отворените врати от проф. д-р Никола Колев, ръководител на Катедра „Обща и оперативна хирургия“ към МУ-Варна, д-р Ростислав Маринов от Клиниката по урология в УМБАЛ „Св. Марина“ – Варна и д-р Мартин Караманлиев от МУ-Плевен. По-късно всички присъстваха на демонстрация в Центъра за роботизирана хирургия. \n Видео: \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tВ УМБАЛ „Св. Марина“-Варна направиха демонстрация на робота Da Vinci Хi\t\t\t"}
{"url": "https://trud.bg/%d0%bf%d1%80%d0%be%d0%b5%d0%ba%d1%82-%d0%b7%d0%b0-%d0%b1%d0%be%d1%80%d0%b1%d0%b0-%d1%81%d1%80%d0%b5%d1%89%d1%83-%d0%bd%d0%b0%d1%80%d0%ba%d0%be%d1%82%d0%b8%d1%86%d0%b8%d1%82%d0%b5-%d0%bd%d0%b0-%d0%b5/", "text": "Експерти от област Велико Търново разработиха единственият одобрен проект на България за битка срещу дрогата „Заедно срещу наркотиците“. Той бе представен в Хелзинки, където заедно с останалите държави, българските представители се бориха за голямата награда от 10 000 евро в конкурс, организиран от Европейската мрежа за превенция на престъпността. Съвместната разработка на трите структури бе удостоена с приз за най-добър проект в страната „Заедно срещу наркотиците“ сред всичките 28 регионални ведомства. „Проектът е свързан с работата с децата и подрастващите и превенцията срещу разпространението на дрога сред тях и е разработен от екип в дирекцията. Иновативното в нашия проект е, че работим с голям кръг от партньори – социални и здравни, МВР, НВУ „Васил Левски“, училища, детски градини, пожарната, Центровете за работа с деца и т.н. Във всички проекти, които сме представяли до момента винаги сме получавали много висока оценка, защото в проектите, които представят другите държави се набляга повече на ролята на МВР и това, което правят те“, поясни Благовеста Факирова, председател на Дарителско сдружение „Св. Иван Рилски”. Тя уточни, че това е трети проект на екипа в този състав като преди 3 години бе представен и проекта „Грижа за възрастните хора“ в Братислава, който отново беше единствен от страната. „Този проект бе изготвен съвместно с Община Велико Търново и дарителското сдружение „Св.Иван Рилски“ и получи много висока оценка заедно със сертификат за участие. След това и съвсем наскоро от Братислава са изпратили писмо до директора ст.комисар Димитър Машов за разрешение разработката да се представи на други страни, които да черпят опит от нея“, уточни Благовеста Факирова. В конкурса са участвали десетки страни от целия свят, а първото място бе спечелено от Дания, втори са Швеция и трети Германия. Проектът на България няма да бъде финансиран, но от Община Велико Търново бяха категорични, че ще продължават с превенцията най-вече сред подрастващите и децата. При подготвянето на разработката е извършено проучване в 8 училища в община Велико Търново сред 1304 учиници, което е установило, че 20 % от младежите са опитвали наркотични вещества. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tПроект за борба срещу наркотиците на експерти от Велико Търново участва в конкурс на Европейската мрежа за превенция на престъпността\t\t\t"}
{"url": "https://trud.bg/%d0%ba%d0%b8%d1%82%d0%b0%d0%b9-%d1%82%d1%80%d1%8a%d0%bc%d0%bf-%d1%87%d0%b5-%d0%b8%d1%81%d0%ba%d0%b0-%d0%b4%d0%b0-%d0%bf%d1%80%d0%b5%d0%b2%d1%8a%d1%80%d0%bd%d0%b5-%d0%ba%d0%be%d1%81%d0%bc%d0%be%d1%81/", "text": "Китай обвини днес Съединените щати, че искат да превърнат Космоса в бойно поле, предаде . Изявлението на Пекин е реакция на   по заповед на президента Доналд Тръмп. Американският лидер официално създаде Космическите войски в петък, одобрявайки бюджета на Пентагона за догодина. „Космосът е новият военен фронт на света“, каза тогава Тръмп. Вашингтон следва курс на милитаризиране на Космоса. Китай изразява дълбокото си безпокойство и непоколебимото си противопоставяне на това, заяви говорителят на китайското външно министерство Гън Шуан. Според Пекин действията на САЩ нарушават международния консенсус за мирно използване на космическото пространство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tКитай: Тръмп, че иска да превърне Космоса в бойно поле\t\t\t"}
{"url": "https://trud.bg/%d0%b2%d0%b7%d1%80%d0%b8%d0%b2-%d0%bd%d0%b0-%d0%b1%d0%b5%d0%bd%d0%b7%d0%b8%d0%bd%d0%be%d1%81%d1%82%d0%b0%d0%bd%d1%86%d0%b8%d1%8f-%d0%b2-%d1%81%d1%8a%d1%80%d0%b1%d0%b8%d1%8f-%d0%bf%d0%b5%d1%82%d0%b8/", "text": "Петима души бяха ранени при експлозия на бензиностанция в край сръбския град Зворник, съобщава „Фокус“.  Все още не е ясно какви са щетите, но видеокадри, публикувани в социалните мрежа показват, че експлозията е била много силна. Според сръбски медии, взривът се е случил, след като автомобил е ударил колонка на бензиностанцията. По непотвърдена информация има и загинали. На мястото са пристигнали екипи на аварийните служби. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tВзрив на бензиностанция в Сърбия, петима ранени\t\t\t"}
{"url": "https://trud.bg/%d0%bf%d0%b5%d1%82%d1%80%d0%be%d0%bb%d0%b5%d0%bd-%d1%80%d0%b0%d0%b7%d0%bb%d0%b8%d0%b2-%d0%bd%d0%b0-%d0%b0%d1%80%d1%85%d0%b8%d0%bf%d0%b5%d0%bb%d0%b0%d0%b3%d0%b0-%d0%b3%d0%b0%d0%bb%d0%b0%d0%bf%d0%b0/", "text": "Разлив на гориво застрашава околната среда на архипелага Галапагос, след като барж, превозваща 600 галона дизелово гориво, потъна край един от островите. Архипелагът Галапагос, част от Световното наследство на ЮНЕСКО, е дом на една от най-крехките екосистеми на планетата. „Забелязан е разлив на гориво и екипажът на шлепа е скочил в морето, за да спаси живота си“, обявиха службите за сигурност. Произшествието е станало в пристанище на остров Сан Кристобал, най-източният остров от архипелага, когато кран се е срутил, докато товарел контейнер върху шлепа. Падащият контейнер дестабилизирал кораба, след което той е потънал, информира БНТ. Военни и природозащитници са поставили ограничителни бариери, за да намалят опасността за околната среда от потъването на баржата. Министърът на околната среда Раул Ледесма съобщи, че правителството е предприело „незабавни действия“ за намаляване на риска за околната среда. Той също така нареди „да бъдат предприети необходимите мерки за извънредни ситуации за преодоляване на това злощастно събитие“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tПетролен разлив на архипелага Галапагос, обявиха извънредно положение\t\t\t"}
{"url": "https://trud.bg/%d0%b1%d0%be%d0%b8%d0%bd%d0%b3-%d1%83%d0%b2%d0%be%d0%bb%d0%bd%d0%b8-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%b8%d1%8f-%d1%81%d0%b8-%d0%b4%d0%b8%d1%80%d0%b5%d0%ba%d1%82/", "text": "Американската компания „Боинг” уволни изпълнителния си директор Денис Мюленбърг в понеделник сутрин. Той ще напусне и позицията си като член на борда на директорите. В съобщение на корпорацията се казва, че функциите на Мюленбърг ще бъдат временно поети от финансовия директор Грег Смит, като на 13 януари 2020 г. Дейв Калън ще заеме поста изпълнителен директор. „Решихме, че е нужна промяна в лидерството на компанията, за да можем да възстановим доверието към нас и да продължим в правилна посока, отговаряйки на високите стандарти на нашите клиенти и собственици”, се казва още в изявлението.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\t„Боинг“ уволни изпълнителния си директор Денис Мюленбърг\t\t\t"}
{"url": "https://trud.bg/%d0%b5%d0%b2%d0%b5%d1%80%d1%82%d1%8a%d0%bd-%d0%bf%d0%be%d0%ba%d0%b0%d0%b7%d0%b0-%d0%bf%d0%bb%d0%b0%d0%bd%d0%b0-%d0%b7%d0%b0-%d0%bd%d0%be%d0%b2%d0%b8%d1%8f-%d1%81%d1%82%d0%b0%d0%b4%d0%b8%d0%be/", "text": "„Евертън“ ще е поредният английски клуб с нов стадион. За първи път клубът показа как трябва да изглежда новата арена за 52 000 зрители. Стадионът ще е на док Бармли-Муур на река Мърсисайд, а архитектите са го проектирали с модерни и исторически елементи. Покривът ще е от стомана и стъкло. До източната част на стадиона ще бъде разположена огромна фен зона. Там запалянковците ще могат да се забавляват преди и след мач. Ръководството на „Евертън“ се надява, че строежът ще започне през 2020-а и ще продължи максимум три години. Денис Барет-Баксъндейл, изпълнителен директор на клуба, заяви: „Това ще е огромна стъпка в историята на „Евертън“. И ще начертае бъдещето ни. Искаме да комбинираме невероятната страст на феновете ни със стадион от световна класа. Условията на него ще бъдат от най-високо ниво и ще даде нов облик на Ливърпул като град. Очакваме разрешение от общината, за да започнем строежа.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\t„Евертън“ показа плана за новия стадион\t\t\t"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%b8%d0%bb%d0%b8%d0%b5%d0%b2-%d1%81%d0%bf%d0%be%d1%80%d1%82%d0%b8%d1%81%d1%82-%e2%84%961-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8/", "text": "Световното ще бъде на 1650 метра надморска височина, но аз обичам там, където е трудно – заяви Владимир Илиев, спортист №1 на България за 2019 година. – Това е най-високото място за състезанията от нашия календар, а и се доближава до условията, в които тренираме на Белмекен. Така че там се чувствам добре. И класиране в топ 8 за мен ще е успех. Шампионатът е през февруари в италианския курорт Антерселва. \nБиатлонистът се прибра от Франция, където взе участие в поредния старт за световната купа, заради което пропусна и награждаването за №1 у нас. А минути, след като стъпи на българска земя получи статуетката от Екатерина Дафовска, президента на федерацията и олимпийска шампионка от Нагано 98. Илиев заслужи признанието на медиите за историческия първи медал, който донесе от световно първенство при мъжете – сребро. „Знам върху какво още трябва да работя, а именно в стрелбата – призна Илиев. – Но в момента има два отбора – Норвегия и Франция, които са далеч пред всички останали. Идват с огромни камиони, с машини за обработка на ските. Във Франция температурите бяха 12 градуса над нулата, нетипични за зимата. Но те и там бяха най-добри, а останалите, грубо казано, стояхме и гледахме. Илиев кара ски с марката „Фишер“, но разкри че в момента и самата компания прави проучвания за грешки в изработката им. „Няма биатлонист, който да се състезава с нови ски, всички се караме с миналогодишните – разкри Владимир. – Но когато температурите се нормализират в следващите месеци, мисля че ще скъсим изоставането си.“ Снимка \nВладимир Илиев разкри, че статуетката за спортист №1 у нас е отличен завършек на изминалия сезон. Биатлонистът сподели, че за първи път от 7 г. ще прекара Коледа със семейството си – само 4 дни, а после е пак на лагер в чужбина. Снимка СПОРТАЛ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tВладимир Илиев, спортист №1 на България: Обичам там, където е трудно\t\t\t"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bf%d0%b0%d0%b7%d0%b0%d1%80%d1%83%d0%b2%d0%b0-%d0%b8-%d0%be%d1%82-%d0%b0%d1%80%d0%b4%d0%b0/", "text": "Договор за три години с „Левски“ се очаква всеки момент да подпише Деян Лозев. Защитникът е собственост на „Арда“ и с добрите си игри за дебютанта в елита стигна дори до националния отбор. Лозев е допаднал много на треньора Петър Хубчев и двата клуба са пред финализиране на трансфера. „Левски“ вече привлече като свободен агент Симеон Славчев. В социалните мрежи досегашният халф на азерския „Карабах“ написа, че „сините“ са отборът на сърцето му още от детинство. В България Славчев игра за „Литекс“. Все още няма футболист, който официално да напуска „Герена“ след Нова година. През тази зима „Левски“ се завръща в Турция. Спортно-техническият щаб избра курорта Алания за своя база при основната част от подготовката. Там „сините“ ще изиграят четири мача. Преди година при треньора Славиша Стоянович бе предпочетен кипърският курорт Агия Напа. Сега Хубчев е настоял за четири приятелски мача, като единият от тях със сигурност ще е срещу украинския „Лвов“. Преди това „сините“ са на лагер в Сандански. „Левски“ ще стартира официално годината с вечно дерби срещу ЦСКА още в първия пролетен кръг. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\t„Левски“ пазарува и от „Арда“\t\t\t"}
{"url": "https://trud.bg/%d1%81%d0%b8%d0%bb%d0%b5%d0%bd-%d0%b2%d1%8f%d1%82%d1%8a%d1%80-%d0%b8-%d0%b7%d0%b0%d1%81%d1%82%d1%83%d0%b4%d1%8f%d0%b2%d0%b0%d0%bd%d0%b5-%d0%be%d1%82-%d1%83%d1%82%d1%80%d0%b5-%d0%b6%d1%8a%d0%bb%d1%82/", "text": "Предупреждение за опасно силен вятър за вторник. Според синоптиците бурното време ще обхване 19 области от Централна и Западна България. Възможни са пориви на вятъра до 100 километра в час. Заедно с вятъра започва и застудяване, което ще обхване от запад на изток цялата страна. От АПИ съобщават, че в нощта на Бъдни вечер срещу Коледа се очаква понижение на температурите, а по високопланинските райони е възможно дъждът да премине в сняг, като с това се увеличават и предпоставките за поледици. Прогнозата на метеоролозите е, че на 24-ти срещу 25-ти декември във вечерните и ранните сутрешни часове на места в Западна България и Предбалкана дъждът ще се примесва със сняг. В тази връзка Агенция „Пътна инфраструктура“ призовава шофьорите да тръгват на път с автомобили, подготвени за зимни условия, да карат със съобразена скорост и да не предприемат рискови изпреварвания и маневри. Всички машини на пътноподдържащите фирми са в пълна мобилизация за почистване и обработване на републиканските пътища. За повишаване безопасността на движение е възможно затваряне на определени участъци за обработване на настилките с химически вещества и инертни материали. Гражданите и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието на телефон 0700 130 20 в АПИ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tСилен вятър и застудяване от утре, жълт код в 19 области\t\t\t"}
{"url": "https://trud.bg/%d1%81%d0%bf%d0%be%d1%80%d1%82%d0%b5%d0%bd-%d1%82%d0%b0%d0%bb%d0%b0%d0%bd%d1%82-%d0%bd%d0%b0-%d0%b5%d0%b2%d1%80%d0%be%d1%84%d1%83%d1%82%d0%b1%d0%be%d0%bb-%d1%81-3-%d0%bc%d0%b5%d0%b4/", "text": "Спортният талант на „Еврофутбол“ Христо Христов спечели три сребърни медала на силния турнир по вдигане на тежести за купа „Катар“. \nВ двубоя той събра 400 кг, като в изхвърлянето фиксира 184 кг, а в изтласкването – 216 кг. Турнирът бе и олимпийска квалификация за игрите в Токио 2020. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tСпортен талант на „Еврофутбол“ с 3 медала\t\t\t"}
{"url": "https://trud.bg/%d0%b2%d0%be%d0%b4%d0%b0%d1%82%d0%b0-%d0%bf%d0%be%d1%81%d0%ba%d1%8a%d0%bf%d0%b2%d0%b0-%d0%b4%d0%be-97-%d0%be%d1%82-1-%d1%8f%d0%bd%d1%83%d0%b0%d1%80%d0%b8/", "text": "Цената на водата нараства с между 0,59% и 9,7% от 1 януари 2020 г. Новите пределни цени на водата за бита бяха одобрени от Комисията за енергийно и водно регулиране (КЕВР). В София увеличението е със 7% до 2,766 лв. за кубик с ДДС. Най-голямо е повишението на цената на водата в Кърджали – с 9,7%, където за един кубик ще плащат по 2,61 лв. с ДДС. А най-малко е увеличението в Пловдив – само с 0,59%. Според публикуваното решение на КЕВР, най-скъпа през 2020 г. ще бъде водата в Шумен – 3,54 лв. за кубик с ДДС, а най-евтина ще бъде в Пловдив – само 2,22 лв. С решението на КЕВР се дава възможност за повишение на цената на водата в Перник с 3,8%. Преди няколко дни обаче министърът на регионалното развитие и благоустройството Петя Аврамова официално обяви, че държавата ще гласува против увеличението на цената на водата в Перник. Аврамова обясни, че решението дали определената от КЕВР пределна цена ще бъде въведена е на Общото събрание на съдружниците във ВиК дружеството, където държавата има 51%. Кметът на Шумен Любомир Христов също заяви наскоро, че ще бъдат използвани всички начини, за да се запази цената на водата в града. Договорът със “Софийска вода” е неизгоден за Столичната община, коментира кметът на столицата Йорданка Фандъкова. “Още преди 5 години е сключен много неизгоден за общината договор и с много усилия са го променили така, че да искат повече инвестиции в канализацията”, допълни тя. Йорданка Фандъкова е категорична, че концесията на Столичната община със “Софийска вода” не трябва да бъде продължавана след 2025 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tВодата поскъпва до 9,7% от 1 януари\t\t\t"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d0%bb%d0%b5%d0%ba%d0%b0%d1%80-%d0%bf%d1%80%d0%b8%d1%87%d0%b8%d0%bd%d0%b8%d0%bb-%d1%81%d0%bc%d1%8a/", "text": "Сбъркал метода при раждане Окръжният съд в Монтана призна за виновен лекар, който поради немарливо изпълнение на професионалните задължения причинил смъртта на бебе при раждането. Присъдата на д-р В. Е. от видинската болница “Св. Петка” е една година условно с 3-годишен изпитателен срок. Не е окончателна и може да се обжалва пред Софийския апелативен съд. Случаят е от 27 януари 2017 г., когато акушер-гинекологът прегледал на видеозон и пратил в родилната зала пациентката С. При проследяване на раждането докторът не провел необходимите прегледи за изясняване на акушерския статус на жената, тоновете на плода не били проследявани в динамика с акушерски монитор, каквато е рутинната практика, а били слушани еднократно. При раждането се получили усложнения, но вместо да предприеме “Форцепс”, лекарят приложил друг неправилен метод и жената родила мъртво момченце с тегло 3100 г. и ръст 51 см. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tУсловна присъда за лекар, причинил смъртта на новородено\t\t\t"}
{"url": "https://trud.bg/%d0%b4%d0%b5%d0%bb%d0%be%d1%82%d0%be-%d0%b7%d0%b0-%d0%b8%d0%b7%d0%b1%d0%be%d1%80%d0%b0-%d0%bd%d0%b0-%d0%ba%d0%bc%d0%b5%d1%82-%d0%bd%d0%b0-%d0%b1%d0%be%d1%80%d0%be%d0%b2%d0%b0%d0%bd-%d0%be%d1%82%d0%b8/", "text": "Делото за избора на кмет на Борован ще се гледа във Върховния административен съд, съобщи председателят на Административната магистратура във Враца Миглена Раденкова. Това е единственото решение от всички дела, заведени след местните избори в областта, което се оспорва пред касационна инстанция.  За разлика от предишните местни избори, когато са били заведени 44 дела, този път имаше доста по-малко спорове след вота – само 14 казуса, обясни Раденкова. Само спорът в Борован обаче продължава да стои отворен и отива за окончателно решаване пред ВАС, като делото е насрочено за 20 януари.  Жалбата е от кандидата на ГЕРБ Иван Костовски срещу избора за кмет на Десислава Тодорова, издигната от МК „СДС“, включваща ЗНС, ДПС, НДСВ, СДС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tДелото за избора на кмет на Борован отива във ВАС\t\t\t"}
{"url": "https://trud.bg/%d0%b1%d0%b0%d1%80%d1%81%d0%b0-%d0%b5-%e2%84%961-%d0%bf%d0%be-%d0%bf%d0%be%d0%b1%d0%b5%d0%b4%d0%b8-%d0%b7%d0%b0-%d0%b4%d0%b5%d1%81%d0%b5%d1%82%d0%b8%d0%bb%d0%b5%d1%82%d0%b8%d0%b5%d1%82%d0%be/", "text": "„Барселона“ има най-много победи в най-добрите пет първенства в последното десетилетие. Каталунците спечелиха 289 мача. Втората позиция е „Реал“, който завърши с издънка годината. „Кралете“ останаха с 273 победи, но в последния си мач за декадата на „Сантяго Бернабеу“ направиха 0:0 срещу „Атлетик“ (Билбао). След двата испански гранда по победи се нарежда „Ювентус“ (260), следват „Манчестър Сити“ и „Байерн“ с по 50. „Гражданите“ имат още един двубой за годината- Сега „Реал“ завърши два пъти поред 0:0, което не се е случвало на тима от март 2006-а. Нов голям мач направи Унай Симон, вратар на „Атлетик“, парирал 81,4 процента от точните удари срещу него през сезона досега. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\t„Барса“ е №1 по победи за десетилетието\t\t\t"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b0-%d0%b6%d0%b5%d0%bd%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d1%83-%d0%b4%d0%be/", "text": "84-годишна варненка е настанена в болница, след като пострада при пожар в дома си. Сигнал за огнения инцидент в къщата на ул. „Тракия“ бил подаден на тел. 112 в 2,10 ч сутринта в понеделник. Изпратените противопожарни екипи овладели пламъците, но стихията унищожила мебели, електрически уреди и опушила 100 кв. м стени. Възрастната стопанка била в несвяст от погълнатия дим. С линейка жената била откарана в болница. Няма опасност за живота й, съобщиха от полицията. Оттам уточниха, че  причина за пожара е неправилно използване на печка.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tВъзрастна жена пострада при пожар у дома\t\t\t"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d1%88%d0%be%d1%84%d1%8c%d0%be%d1%80%d0%b0-%d0%bf%d1%80%d0%b8%d1%87%d0%b8%d0%bd%d0%b8%d0%bb-%d0%ba%d0%b0/", "text": "Окръжният съд в Русе остави за постоянно в ареста неправоспособния 43 -годишен шофьор Данаил Т.,  при която загина дете на година и половина. Кръвните изследвания на мъжа са показали, че той е управлявал автомобила с 2,44 промила алкохол. При произшествието пострадаха трима души. 43-годишният шофьор е с охлузни и прорезни рани по главата и крайниците и с фрактура на ребра. Той е бил изписан тази сутрин от болницата. Возещите се в колата жена на 45 години, която е с фрактура на нос, челюст и таз, и 17-годишно момиче – със счупена подбедрица, остават за лечение в болничното заведение, информира По делото са извършени огледи, разпитани са свидетели, изискани са справки, взети са били проби от кръв и урина, назначени са били медицински експертизи за установяване концентрацията на алкохол в кръвта на водача. Автомобилът е конфискуван като веществено доказателство. Обвинението е за престъпление, за което се предвижда от пет до 20 години затвор. До момента Данаил Т. е осъждан общо 10 пъти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tОставиха в ареста шофьора, причинил катастрофата със загинало дете в Русе\t\t\t"}
{"url": "https://trud.bg/%d0%be%d0%bc%d0%b1%d1%83%d0%b4%d1%81%d0%bc%d0%b0%d0%bd%d1%8a%d1%82-%d0%b4%d0%b8%d0%b0%d0%bd%d0%b0-%d0%ba%d0%be%d0%b2%d0%b0%d1%87%d0%b5%d0%b2%d0%b0-%d0%ba%d1%8a%d0%bc-%d1%82%d0%be%d0%bf%d0%bb%d0%be/", "text": "Омбудсманът Диана Ковачева изпрати препоръка до ръководството на „Топлофикация – Велико Търново“ с настояване – гражданите, останали без парно в дните през месец декември 2019 г., да не плащат за услуга, която реално не им е била предоставена. Повод за писмото на доц. Ковачева са жалби на граждани от Велико Търново до омбудсмана, в които сигнализират за продължилите повече от десет дни аварии в гр.Велико Търново по топлопреносната мрежа на „Топлофикация-ВТ“АД. Гражданите сезират омбудсмана, че не им се предоставя информация кога ще бъде възстановено топлоподаването – на обявените телефони от дружеството никой не отговаря, на сайта също липсва информация кога ще бъде възстановено топлоподаването. „Като изразявам увереност, че полагате необходимите усилия за преодоляване на проблема, искам да подчертая, че съгласно чл.43, ал. 2 от Общите условия на за продажба на топлинна енергия от “Топлофикация-ВТ” АД на потребители в град Велико Търново, спирането на топлоснабдяването в случаите на авария продължава до отстраняване на причината, която го е наложила, но не повече от четиридесет и осем часа. Топлофикационното дружество е длъжно да уведоми потребителите по подходящ начин за причината и продължителността на спиране на топлоснабдяването“, пише в препоръката си до местната топлофикация доц. Ковачева. Омбудсманът е категорична, че възмущението на гражданите е основателно, тъй като няма яснота кога се очаква да бъде отстранена аварията, оставила последните дни цели квартали без парно отопление. „Като омбудсман съм силно обезпокоена от зачестилите аварии по топлопреносната мрежа на дружеството, които не се отстраняват в предвидените срокове и хората остават без топлина и топла вода“, пише доц. Ковачева. „На основание Закона за омбудсмана отправям към Вас препоръка за предприемане на необходимите действия за привеждане възможно най-бързо в техническа изправност на топлопреносната мрежа, така че да бъде осигурено непрекъснатост и качество на топлоснабдителната услуга. Надявам се да мобилизирате аварийните екипи, така че гражданите да посрещнат наближаващите празници в нормална и спокойна атмосфера“, посочва омбудсманът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tОмбудсманът Диана Ковачева към Топлофикация в Търново: Опростете  сметките на хората за дните без парно\t\t\t"}
{"url": "https://trud.bg/%d1%82%d0%b8%d0%b9%d0%bd%d0%b5%d0%b9%d0%b4%d0%b6%d1%8a%d1%80-%d0%ba%d1%80%d0%b0%d0%b4%d0%b5%d1%86-%d0%b0%d1%82%d0%b0%d0%ba%d1%83%d0%b2%d0%b0%d0%bb-%d0%b4%d0%be%d0%bc%d0%b0-%d0%bd%d0%b0-%d0%b1%d1%83/", "text": "19-годишен тийнейджър е крадецът,   фоторепортер Борислав Пенков, който работи във вестник „Черноморски фар“. Момчето не учи, не работи и е криминално проявен. Той скочил на терасата в дома на Пенков, защото искал да открадне нещо и да го продаде за празниците. Проявата му категорично не е свързана с предишните нападения над Пенков, заяви пред „Труд“ окръжният прокурор на Бургас Георги Чинев. Крадецът се бе притаил на терасата на жилището и щом Пенков чул шум и отишъл да види какво става, крадецът счупил прозореца с ръка, а после побягнал. По- късно кнриминално проявеният заявил, че се стреснал и ударил с ръка по стъклото, от което получил наранявания. Самият фоторепортер е с порезни рани от стъклата, които се разхвърчали при удара. Само няколко часа след случилото се извършителят е бил заловен, каза шефът на ОД на МВР Радослав Сотиров. Пред криминалистите, момчето заявило, че искало да открадне нещо от терасата, но видяло, че няма „интересни предмети“ и тъкмо си тръгвало, когато собственикът на дома светнал лампата в стаята. 19- годишният младеж е от бургас, има полицейска регистрация за кражба през 2015 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tТийнейджър- крадец атакувал дома на бургаския фоторепортер\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-549/", "text": "Здравните изследвания – без лимит Българският лекарски съюз подписа рамковия договор с Касата. Медицинските сестри с приходи и от пътеките за болниците.         Длъжен ли съм да бъда на разположение на работодателя по всяко време? Трудово-правна консултация на „Труд“.           Спи спокойно, Полша! Войната е прекалено скъпо занимание, дори и за Русия, коментар на Емил Спахийски.         Ще победи ли Тръмп “дълбоката държава” В ход е демонтаж на старата мрежа в Щатите, която нелегитимно се опитва да диктува официалната политика – анализ на Д-р Борислав Цеков , Институт за модерна политика             А нглия – Венецуела: “Златото беше Ваше – вече стана наше” Лондон отказва да върне на Каракас нейните собствени златни резерви след инструкции от Вашингтон- анализ на Виталий Карюков (svpressa.ru).       Вярата в Бога е най-силното оръжие, богатство и неизтощим енергоподател  Потъваме в блатото на духовната нищета, давим се и ще трябва като Барон Мюнхаузен да се издърпаме за косите сами, казва Негово Високопреосвещенство Великотърновският митрополит Григорий в интервю за „Труд“.             Джендър белс  Силует на политкоректен Дядо Коледа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tВижте акцентите в броя на вестник „Труд“ във вторник, 24 декември 2019 г.\t\t\t"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d1%81-%d1%87%d1%83%d0%b6%d0%b4%d0%b8-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8-%d0%b8-%d1%81-%d0%ba%d1%80%d0%b0/", "text": "Двама мъже, на 39 и 37 години, са задържани от полицията в РУ – Тунджа, Ямболска област, в близост до село Межда, съобщиха от ОД на МВР – Ямбол. Проверката е извършена на 20 декември по време на специализирана операция. Мъжете са пътували в товарен автомобил „Пежо партнер“, обявен за общодържавно издирване след жалба на собственика, за камионът му е откранат. Зад волана е седял по-възрастния мъж, който няма издадено свидетелство за управление и е неправоспособен.  При проверката той и спътникът му представили чужди документи за самоличност. Бусът е задържан, а двамата били отведени и задържани за 24 часа в полицейския арест. При обиска в колата са открити веществени доказателства, свързани с други престъпления против собствеността. Събрани са данни, че задържаните са съпричастни към кражбата на коли от други региони в страната. По неофициална информация, двамата мъже са предадени в полицията в Сливен, където срещу тях също ще се води разследване. Какво е то, засега от органите на реда няма информация. По непотвърдени данни, лицата са били обект на полицейски интерес заради кражбата на кабели от ел.мрежата на населени места в област Сливен. Посегателствата са били извършвани с крадени автомобили.  Задържаните са от котленското село Градец.  Работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tХванаха двама с чужди документи и с краден автомобил, издирвани от няколко РУ на МВР\t\t\t"}
{"url": "https://trud.bg/%d0%b4%d0%bb%d1%8a%d0%b6%d0%b5%d0%bd-%d0%bb%d0%b8-%d1%81%d1%8a%d0%bc-%d0%b4%d0%b0-%d0%b1%d1%8a%d0%b4%d0%b0-%d0%bd%d0%b0-%d1%80%d0%b0%d0%b7%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%bd/", "text": "Въпрос:  Здравейте! Има ли в закона условия, според които трябва да бъда на разположение на работодателя през определено време от денонощието? Б. Цонев, гр. Пазарджик Отговор:  В чл. 139, ал. 5 от Кодекса на труда (КТ) е предвидено, че за някои категории работници и служители, поради особения характер на работата им, може да бъде установявано задължение да дежурят или да бъдат на разположение на работодателя през определено време от денонощието. Съгласно разпоредбата на чл. 3, ал. 1- 4 от Наредба ? 2 от 1994 г. за реда за установяване задължение за дежурство или за разположение на работодателя, когато особеният характер на работата налага, с колективния или индивидуалния трудов договор може да се уговори задължение за работника и служителя да бъде на разположение на работодателя извън територията на предприятието с готовност да осъществи при необходимост трудовата си функция. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tДлъжен ли съм да бъда на разположение на работодателя по всяко време?\t\t\t"}
{"url": "https://trud.bg/%d1%80%d1%83%d1%81%d0%b8%d1%8f-%d0%b8%d1%81%d0%ba%d0%b0-%d1%81%d0%bf%d1%80%d0%b0%d0%b2%d0%ba%d0%b0-%d0%b7%d0%b0-%d0%bc%d0%b5%d1%81%d1%82%d0%be%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5/", "text": "Руският телекомуникационен надзор в лицето на „Роскомнадзор“ потвърди пред агенция Интерфакс в понеделник, че ще попита фейсбук (Facebook) и туитър (Twitter) за местоположението на техните бази данни в рамките на Русия. Исканията за справките ще бъдат изпратени през януари, посочват източници от телекомуникационният надзор. Според руски закон от 2015 година всички данни за руските потребители трябва да се съхраняват в рамките на страната. По-рано тази година „Роскомнадзор“ помоли социалните медийни гиганти да се съобразят с това искане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tРусия иска справка за местоположението на базите данни на фейсбук и туитър\t\t\t"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%b8%d1%82%d0%b5-%d0%b8%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b8%d1%8f-%d0%b1%d0%b5%d0%b7-%d0%bb%d0%b8%d0%bc%d0%b8%d1%82/", "text": "Нов модел за профилактика Личните лекари няма да имат лимити за профилактични изследвания на своите пациенти. Това стана ясно при подписването на Националния рамков договор (НРД) между Българския лекарски съюз (БЛС) и Националната здравно-осигурителна каса (НЗОК). Нещо повече, личните лекари ще могат да правят профилактични прегледи на пациентите си по нов модел, които са ги потърсили и по други поводи. Договорът ще е с действие три години, но във всеки един момент към него може да има анекси, без да се започват тежки преговори. “Важно е да се отбележи, че във всеки един момент през тези три години, за които важи Рамковият договор могат да бъдат правени промени при желание на някоя от преговарящите \nстрани”, обясни новостта председателят на БЛС д-р Иван Маджаров. Той посочи, че всички искания, които са били поставени на УС на БЛС по време на 71-вия Извънреден събор са изпълнени. Така вече при надвишаване на регулативния стандарт, който е определен за профилактика на общопрактикуващия лекар, няма да се налагат глоби и той няма да бъде лимитиран и отпада регулацията и за изследванията при профилактика. Болничното лечебно заведение не може да заплаща по-малко от 80 на сто от половината от месечния му приход за заплати на лекари и на медицинските сестри, както и на всички специалисти по здравни грижи. От тези 80 на сто сумите са около 64% за лекари и близо 36% за специалистите по здравни грижи. Припомняме, че при срещата при премиера Бойко Борисов протестиращите сестри получиха това уверение от здравния министър Кирил Ананиев. Новият рамков договор ще спре и свръххоспитализацията, която през 2019 година достигна над 2,2 млн. пациенти, а за 2020 година завишението бе прогнозирано с още 10 процента. Това става като се увеличават цените на 251 клинични пътеки и 7 процедури средно с 14%, а са намалени обемите със 7 на сто. Лекар без специалност ще има право да извършва дейности под непосредствена координация на лекар със специалност, което ще помогне на медиците в по-отдалечените райони да оказват здравни грижи на пациентите си. Увеличени са средно с 18% цените на медико – диагностичните дейности и с около 7 на сто цените в специализираната извънболнична медицинска помощ за първичен преглед, за първичен профилактичен преглед по програма “Майчино здравеопазване”, вторичен преглед, медицинска експертиза и др. В новия НРД няма да има промяна по отношение на изписването на терапиите за хронично болните пациенти. До 80 лв. ще плащат възрастните на зъботехник Безплатни ченета за пенсионери над 65 г. Хората над 65-годишна възраст ще получат безплатни зъбни протези според подписания рамков договор за 2020 година между Българския зъболекарски съюз и Здравната каса. Това съобщи председателят на зъболекарския съюз д-р Николай Шарков. “Падна горната граница за всички хора, които са обеззъбени”, каза Шарков. По думите му всички български граждани над 65-годишна възраст имат право на подвижни протези. Самата протеза е безплатна. Те трябва да доплатят цената на зъботехническия труд, която е много малка сравнено с цената на самата протеза – 70-80 лв.”, обясни шефът на съюза. “Пакетът за деца е достоен пакет. Децата до 18-годишна възраст имат право на един преглед и четири дейности. Те включват както кариес, така и неговите усложнения, вадене на временни зъби”, каза Шарков. \nЗа 2020 г. бюджетът на Касата за зъболекарска дейност е почти 180 млн. лв. Пакетът от дейности за деца и възрастни, който се покрива от здравния фонд, остава като пакета от тази година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tЗдравните изследвания – без лимит\t\t\t"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%80%d0%be%d0%b2%d1%81%d0%ba%d0%b0-%d1%81-%d0%bd%d0%b0%d0%b4-4-%d0%bc/", "text": "Сградата е на 135 години Общо 3 320 000 лв. отпусна Министерство на здравеопазването за ремонт на сградния фонд на УМБАЛ “Александровска”, съобщиха от здравното заведение. Средствата ще бъдат използвани за Клиниката по алергология, която да се премести в сградата на Клиниката по кожни и венерически болести, където вече се извършва ремонт. За целта са отделени 300 000 лв. За реконструкция на Клиниката по хематология, за която предстои обявяване на процедура за избор на изпълнител, са определени 1 020 000 лв. За останалите клиники, помещаващи се в сградата на Пропедевтика на вътрешните болести, средствата са 2 000 000 лв. Както е известно, най-старата сграда на “Александровска” е построена преди 135 години. С решение на министъра на здравеопазването Кирил Ананиев за болницата са отпуснати още 800 000 лв. извън програмата за нови асансьорни уредби, за ремонти в Клиниката по хемодиализа и по психиатрия, както и за закупуване на оборудване в Клиниките по съдебна медицина и по патология. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tРемонтират „Александровска” с над 4 млн. лева\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0-%d1%8f%d1%85%d1%82%d0%b0-%d0%bf%d0%be%d1%82%d1%8a%d0%bd%d0%b0-%d0%b2-%d0%ba%d0%b0%d0%b2%d0%b0%d0%bb%d0%b0-%d0%b8%d0%b7%d0%b4%d0%b8%d1%80%d0%b2/", "text": "Яхта „Света Мария“, плаваща под български флаг, стана жертва на силната буря, разярила се тази сутрин в Гърция. Яхтата, „вързана“ за плаваща платформа пред Митницата в пристанището на Кавала „Апостол Павел“, бе потопена от ураганните ветрове. \n Предполага се, че яхтата, която от доста време е била паркирана там, е ударена от плаващата платформа, причинявайки повреда на корпуса и потъване. Според информация плавателния съд не е бил застрахован. Издирва се българският му собственик. Предварително разследване на причините за потъването на кораба и отговорностите на неговия собственик се извършва от Централното пристанищно управление на Кавала. Припомняме, че заради лошото време в Гърция има проблеми с фериботните връзки. Островите в Корфу, Закинтос и Кефалония още са без морски транспорт. В Крит силни ветрове затвориха пристанището и летището. Силни дъждове наводниха град Арта. Под вода са приземни етажи и магазини. Преляха реки в област Ипирос. Имаше прекъсване на електроснабдяването в цели квартали на област Атика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tБългарска яхта потъна в Кавала, издирват собственика\t\t\t"}
{"url": "https://trud.bg/%d0%b3%d1%80%d0%b0%d0%b4%d1%83%d1%88%d0%ba%d0%b0-%d1%81-%d0%b3%d0%be%d0%bb%d0%b5%d0%bc%d0%b8%d0%bd%d0%b0-%d0%bd%d0%b0-%d0%bb%d0%b5%d1%88%d0%bd%d0%b8%d0%ba-%d0%bf%d0%b0%d0%b4%d0%bd%d0%b0-%d0%b2-%d1%81/", "text": "Градушка падна днес следобед в Стара Загора. Тя е продължила за кратко, а големината на ледените топчета е била колкото лешник, информира  Няма нанесени поражения. Веднага след градушката над града се появи и пъстроцветна дъга. Явленията предизвикаха коментари в социалните мрежи, че са необичайни за декември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tГрадушка с големина на лешник падна в Стара Загора\t\t\t"}
{"url": "https://trud.bg/%d0%be%d0%bf%d0%b8%d1%82%d0%bd%d0%b0-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%ba%d0%b0-%d0%be%d1%82%d0%bd%d0%be%d0%b2%d0%be-%d0%bd%d0%b0-%d1%82%d0%b5%d1%80%d0%b5%d0%bd/", "text": "Опитната Христина Русева се връща след майчинство в националния ни отбор по волейбол. Тя ще претендира за място в тима за решителната олимпийска квалификация в Холандия от 7 до 12 януари. „Христина стои все по-добре на игрището – довери националният селекционер Иван Петков. – Определено ще създаде конкуренция на поста централен блокировач. Ще ни бъде нужен нейният опит и вероятно ще намери място сред най-добрите 14, които ще заминат за Апелдорн“. Лагерът започва от утре в тренировъчната зала „Арена Армеец“, като на сбора са повикани 17 състезателки. Съперници на нашите момичета ще бъдат отборите на Полша, Азербайджан и Холандия. Само първият получава квота за Токио 2020. „Всички отбори имат шансове, включително и ние – продължи Петков. – Ако имаме късмет, нещата ще се случат и ще успеем. Най-важното е да играем по-най-добрия начин и самите ние да бъдем доволни от представянето си.“ \nНа 27 декември у нас пристига тимът на Хърватия, с който нашите момичета ще имат 3 контроли. Двубоите са на 30 декември, 2 и 3 януари, но ще бъдат закрити за медии и фенове. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tОпитна волейболистка отново на терена\t\t\t"}
{"url": "https://trud.bg/%d0%b5%d1%82%d0%be-%d0%ba%d0%be%d0%b8-%d1%81%d0%b0-%d0%bd%d0%b0%d0%b9-%d0%be%d0%b1%d0%b8%d1%87%d0%b0%d0%bd%d0%b8%d1%82%d0%b5-%d0%b7%d0%b8%d0%bc%d0%bd%d0%b8-%d0%b2%d0%ba/", "text": "Зимата настъпи и това е времето на студа и ниските температури, което е най-добрият период за приготвяне на вкусни ароматни ястия. Всички сме чували „Мирише ми на Коледа“. Има множество вкусове и аромати, които асоциираме с празници, домашен уют, зимна приказка. Студеният въздух циркулира по-бавно от топлия въздух, а обонянието ни не е толкова остро, колкото в топлите сезони като лятото и късната пролет. Това обяснява защо през зимата използваме повече подправки. Foodpanda разкри кои са най-обичаните зимни аромати и вкусове, пише  . Горещ шоколад – Няма нищо по-хубаво от сладкия, успокояващ аромат на горещ шоколад, който да затопли тялото ни в студен ден. Вкусно шоколадовият мирис е като плътно одеяло за сетивата ви. Джинджифил – Този свеж аромат на джинджифил – сладък, маслен, пикантен, пикантен – е просто неустоим и винаги привлича тълпа. Печени кестени – Нито един коледен базар не е завършен без аромат на печени кестени, които се носят във въздуха. Сладки и орехови с този безпогрешен аромат на горещ въглен, тези задушаващи изкушения, миришат на хубава Коледа. Печено месо – Вкусно, топло, ароматно, печеното месо е един символите на снежните месеци, особено поднесено в класическия си вариант, с пивко червено вино. Канела – Сладката, люта пикантност на канелата е празнична съставка на всички неща по Коледа. Независимо дали е в греяно вино или бисквитки нейният топъл, приканващ аромат прави всичко да изглежда по-уютно и весело – идеално за тези студени зимни нощи. Мандарини и карамфил – Тази плодова, пикантна, празнична комбинация от аромати е толкова традиционна, колкото и елхата. Озаряват тези дълги зимни нощи и правят чудеса за освежаване на студено пространство. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tЕто кои са най-обичаните зимни вкусове и аромати\t\t\t"}
{"url": "https://trud.bg/%d0%b2%d1%82%d1%83-%d0%bf%d0%be%d0%b4%d0%bf%d0%b8%d1%81%d0%b0-%d0%b4%d0%be%d0%b3%d0%be%d0%b2%d0%be%d1%80-%d1%81-%d1%87%d0%b0%d1%81%d1%82%d0%bd%d0%b0-%d0%ba%d0%be%d0%bc%d0%bf%d0%b0%d0%bd%d0%b8%d1%8f/", "text": "Ректорът на ВТУ „Св. Св. Кирил и Методий“ проф. Христо Бонджолов, деканът на Филологическия факултет проф. д-р Ценка Иванова и Даниел Маринов, управител на „Даниел Стандарт“ ЕООД, подписаха рамков договор и работна програма за създаване на квалифицирани специалисти по езици и езикови комуникации, отговарящи на изискванията на пазара на труда. Компанията чрез един от продуктите си, „Транслейт зоне“, ще създава условия за стажантски програми, свързани с професионалното развитие на млади специалисти, които се обучават в съвременни програми по чужди езици и допълващи умения в областта на информационните технологии, комуникациите, анализите на данни и специализирания превод. Филологическият факултет, чийто студенти учат в специалности с разнообразни комбинации от езици, като получават квалификации от областта на езиковите технологии, ще партнира на „Транслейт зоне“ за изработване на стажантските профили за бъдещо кариерно развитие и ще подпомага студентите да придобиват професионален опит в реална работна среда. Даниел Маринов заяви, че в рамките на три години проектът ще предостави стажантски позиции за 500 студенти поетапно, като до края на учебната 2019/2020 година през стаж в компанията могат да преминат 150 човека. По проекта „Транслейт зоне“ и досега са работили студенти от Филологическия факултет, а мнозина възпитаници на специалностите с чужди езици са придобили първоначалните си професионални умения за собствената им трудова биография. „Винаги се обръщам към студентите с думите, че за да са напълно образовани, преди да напуснат Университета, освен лекциите и упражненията, освен инвестициите, които влагат в образованието си, защото то има финансови измерения, трябва сериозно да се отнесат и към стажа по специалността – обстоятелство, което се отчита като предимство от всеки работодател, но и което е неотменна част от съвременните образователни политики навсякъде по света.  Обработката на данни на различни езици, включително чрез създаване на т.нар. правила на езиците от гледна точка на модерните комуникационни технологии, отваря път към редица професии, които могат да се упражняват в един гъвкав режим на работа.“ Проф. Ц. Иванова допълни, че Филологическият факултет има решение студентите задължително да преминават през стажантски програми преди дипломирането си, а разработването на целия набор стажантски позиции ще приключи до края на месец януари. С този договор се увеличават партньорите на Филологическия факултет, които се нуждаят от квалифицирани специалисти с профили на специалностите, по които Великотърновският университет е сред лидерите в страната. „Факултетът има най-много „директни“ студенти според анализите за бъдещия пазар на труда, т.е. близо 1200 студенти, идващи директно от училище, и отговорността ни те да бъдат професионално ориентирани и мотивирани да останат да работят за модерни компании у нас, е голяма“ – сподели деканът на Филологическия факултет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tВТУ подписа договор с частна компания за подготовка на специалисти по езици и езикови комуникации\t\t\t"}
{"url": "https://trud.bg/%d1%86%d0%b8%d0%bf%d1%80%d0%b0%d1%81-%d0%bf%d1%80%d0%b5%d1%81%d0%bf%d0%b0%d0%bd%d1%81%d0%ba%d0%be%d1%82%d0%be-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5-%d0%b5-%d0%b5/", "text": "Преспанското споразумение е една от причините да загубим изборите, заяви бившият гръцки премиер Алексис Ципрас в интервю пред гръцката телевизия Antenna, цитирано от македонския телевизионен канал “Алсат М“, излъчващ на албански език. „Когато взех решение за Договора от Преспа, някои казваха „луд ли е той, ще загуби изборите“, но аз взех решение с ясното съзнание, че е неотложно да се надгради ролята на страната“, заяви бившият гръцки премиер и лидер на СИРИЗА Алексис Ципрас. Лидерът на СИРИЗА, говорейки за четиригодишния си мандат като министър-председател, заяви, че за него лично е било важно, че основните цели са постигнати, въпреки че има някои грешки и пропуски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tЦипрас: Преспанското споразумение е една от причините да загубим изборите\t\t\t"}
{"url": "https://trud.bg/%d0%bc%d0%b0%d0%bc%d1%8f%d1%82-%d1%81-%d0%b8%d0%bc%d0%b5%d0%b9%d0%bb%d0%b8-%d0%b7%d0%b0-%d0%bd%d0%b5%d0%b8%d0%b7%d0%bf%d0%bb%d0%b0%d1%82%d0%b5%d0%bd%d0%b8-%d0%b4%d1%8a%d0%bb%d0%b3%d0%be%d0%b2%d0%b5/", "text": "Хакерите използват имена на адвокати и съдебни изпълнители Кибербандити, представящи се за адвокати и частни съдебни изпълнители, са атакували с имейли електронните пощи на десетки хора в Пловдив и София с искане за незабавно изплащане на несъществуващ дълг. Целта на “фишинг” атаките е да се заразят компютрите и да бъдат откраднати данни за кредитни карти и пароли за достъп до банкови сметки. За това предупредиха днес пловдивски и софийски юристи. “Във връзка с неизпълнение на задълженията ви, ви отправям настоящата покана за доброволно изпълнение”, гласи имейлът, получен от набелязаните за жертви. Има уточнение, че повече подробности има в приложен файл. Именно в него се крие опасността – той имитира документ, но при отварянето му инсталира зловреден код, който компреметира компютъра, обясниха киберполицаи. “Мои клиенти ми се обадиха, че са използвани имената на реални адвокати. Нямаме данни тези адвокати по някакъв начин да са съпричастни към това, което се случва”, коментира пред БНТ Иван Демерджиев, председател на Адвокатската колегия в Пловдив. От отдел “Киберпрестъпност” в ГДБОП съветват да бъдем подозрителни към всяко имейл съобщение, което иска спешно лични финансови данни. Измамниците често използват тревожни, вълнуващи или други емоционални твърдения, които са лъжливи, за да накарат хората да отговорят веднага. Антимафиотите припомнят, че не трябва да се използват линкове към други страници в имейли или чат съобщения ако има подозрения, че съобщението не е истинско, както и да се избягва попълване на формуляри в имейл съобщения, които искат лични данни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.23", "title": "\n\t\t\tМамят с имейли за неизплатени дългове\t\t\t"}
