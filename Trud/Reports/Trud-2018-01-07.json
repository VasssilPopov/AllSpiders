{"url": "https://trud.bg/%d0%b7%d0%b8%d0%bc%d0%b0%d1%82%d0%b0-%d0%bd%d0%b0%d1%81%d1%82%d1%8a%d0%bf%d0%b2%d0%b0-%d0%b2-%d0%ba%d1%80%d0%b0%d1%8f-%d0%bd%d0%b0-%d1%81%d0%b5%d0%b7%d0%be%d0%bd%d0%b0/", "text": "Очаква ни сравнително топло време през януари и февруари. “Първата половина на зимата е по-топла. Едва през март температурите ще бъдат по-ниски от нормалното за месеца с повече валежи. Така че може да се каже, че едва в края на зимата ще има по-интензивни снеговалежи, които ще се задържат особено в планинските райони”, обясни пред “Труд” синоптикът Петър Янков. По думите му, тази година не се очакват сериозни застудявания характерни за второто десетдневие на януари. В средата на февруари дневните температури ще се движат между 1 и 6 градуса. На 16-ти и 17-ти февруари временно ще се затопли, а от 18-ти до 20-ти се очаква сняг. В началото на тази седмица има вероятност за по-замърсен въздух в София. Времето ще продължи да е слънчево и топло по високите части на страната. В ниските места ще има мъгли. В северозападна България, по поречието на Дунав дневните температури ще достигат 7-8 градуса. В ниските части, където ще се задържат мъглите, се очакват температури под 10 градуса, а в другите райони между 10 и 13 градуса. Във вторник времето ще се задържи топло, но ще се заоблачи. В сряда сутринта ще превалява слаб дъжд на много места в цялата страна. Следобед главно в Добруджа ще се задържи дъждовно. Времето ще се влоши през втората половина на седмицата. Температурите ще се понижат. В четвъртък ще ще има дъжд и сняг в цялата страна. В петък по-значителни ще са валежите в южните райони. В събота валежите ще спират и ще има сняг в крайните източни части от страната.", "date": "2018.01.07", "title": " Зимата настъпва в края на сезона\t\t\t"}
{"url": "https://trud.bg/%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%8f%d1%82-%d1%80%d0%b0%d0%b1%d0%be%d1%82%d0%be%d0%b4%d0%b0%d1%82%d0%b5%d0%bb-%d0%bd%d0%b0-%d1%80%d0%be%d1%81%d0%b5%d0%bd-%d0%b0%d0%bd%d0%b3%d0%b5/", "text": "Драгомир е един от хората, които познават най-добре издирваният Росен Ангелов. Работили заедно последната година и половина. Описва го като „много сприхав” и „потаен”, съобщи БТВ. За последно го видял на 1 януари, денят след убийството. Излъгал, че брат му е починал и отива на погребение. Иначе изглеждал „нормален”. Росен Ангелов споделил и за връзката си с Кети Кюхова. Запознали се на спирка в Нови Искър. Любовта им продължила до ноември. „Откакто се скараха последния месец почна да става особен”, споделя Драгомир. Ангелов и Кюхова продължили да си пишат, но станал „съвсем различен човек”. Способен ли е обаче да убие шестима души? „Според мен, да”. Ангелов тренирал всеки ден, поддържал изключителна форма и бил много издръжлив: „Обяснявал ми е в легиона какви тренировки са правили. Беше набит, трениран, много издръжлив. На ден изминавал до 20 километра пеша”. Винаги ходел с раница, в която си носел дрехи. Не се разделял и с пистолета си, бил отличен стрелец. Драгомир е човекът, който съдейства на полицията и ги води до вилата в Луково, малко след като разследващите установяват, че той е автор на шесторното убийство. Според свидетеля, Ангелов е избягал, след като униформени влезли в друга къща наблизо. Срещнахме се с него преди информацията за откритото тяло на прострелял се мъж. Драгомир не криеше, че се притеснява за живота си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.07", "title": " Последният работодател на Росен Ангелов: Скара се с Кети Кюхова през ноември, след това стана различен човек"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d0%bf%d0%be%d0%bd%d0%b5-3/", "text": "Час и половина продължи срещата на четири очи между турския президент Реджеп Ердоган и премиера Бойко Борисов в резиденция „Маден” в Истанбул. Протоколът предвиждаше 30 минути. Двамата разговаряли приятелски и се обединили около тезата, че пътят в голямата политика е диалог. Ердоган признал, че му се наложило да помъдрее в трудни времена. Той подчертал, че Турция не би приела никакъв друг статут от ЕС, освен този който има.   Не искаме и няма да строим в Пирин. Това се посочва в позиция на концесионера на Ски зона “Банско” – “Юлен” АД, подписана от маркетинг директора Иван Обрейков. “Нито сме имали, нито имаме, нито ще имаме каквото и да било желание да изграждаме леглова база на територията на парка. Който го твърди, спекулира и заблуждава обществото, защото то е забранено и по закон.   Росен Ангелов, издирван за шесторното убийство в Нови Искър, бе открит мъртъв в постройка край село Луково. Той се е гръмнал в слепоочието с малокалибрен пистолет “Берета” със заглушител. Трупът на т.нар. Горски човек е бил само на 500 метра от вилата, която е обитавал, преди да го подгони полицията. Възможно е да е сложил край на живота си още в четвъртък, когато жандармерия и барети блокираха Луково.   Очаква ни сравнително топло време през януари и февруари. “Първата половина на зимата е по-топла. Едва през март температурите ще бъдат по-ниски от нормалното за месеца с повече валежи. Така че може да се каже, че едва в края на зимата ще има по-интензивни снеговалежи, които ще се задържат особено в планинските райони”, обясни пред “Труд” синоптикът Петър Янков.   От Костовата приватизация спечелиха триста семейства, повечето „червени“, има и „сини“ – анализ на д-р Илия Илиев       Законите пречат на Министерството на отбраната и на командирите – коментар на Спирдон Спирдонов       Интервю с председателя на Детективската колегия Александра Караманска         Хорър на гръцкия остров Кефалония погълна красивата Лили. Властите – мудни, не дават информация на бащата – материал на Емил Спахийски        ", "date": "2018.01.07", "title": " Вижте акцентите от броя на „Труд“ в понеделник, 8 януари 2018"}
{"url": "https://trud.bg/%d1%81%d0%bc%d0%b8%d1%80%d0%b5%d0%bd%d0%b8-%d0%bf%d0%be%d0%bb%d0%b8%d1%82%d0%b8%d1%86%d0%b8-%d0%b2-%d0%b5%d0%b4%d0%b8%d0%bd-%d0%b6%d0%b5%d0%bb%d0%b5%d0%b7%d0%b5%d0%bd-%d1%85%d1%80%d0%b0%d0%bc/", "text": "Час и половина продължи срещата на четири очи между турския президент Реджеп Ердоган и премиера Бойко Борисов в резиденция „Маден” в Истанбул. Протоколът предвиждаше 30 минути. Двамата разговаряли приятелски и се обединили около тезата, че пътят в голямата политика е диалог. Ердоган признал, че му се наложило да помъдрее в трудни времена. Той подчертал, че Турция не би приела никакъв друг статут от ЕС, освен този който има. „Страната ни ще положи усилия за възстановяване на добрия тон и отношенията на партньорство между Турция и страните от ЕС”, уверил Борисов. Той подчертал, че България е заинтересована от нормализирането на диалога между Анкара и Брюксел и заявил, че ще се опита да допринесе за постигане на разбирателство, което разрешава, а не създава проблеми.  На Ивановден премиерът, заедно с министри и депутати, присъства на тържествената церемония по откриването на обновената Желязна църква („Св. Стефан“). В делегацията бяха и патриарх Неофит, главният мюфтия Мустафа Хаджи, както и висши духовници от двете вероизповедания. Смирени политици събра Железният храм, а посланията бяха за толерантност, мир, диалог и разбирателство между религиите. „Реставрирането на български храм в Турция е символ на добросъседството и приятелството между двете държави”, заяви премиерът. Вселенският патриарх Вартоломей и патриарх Неофит заедно отслужиха тържествен молебен в реставрирания храм в присъствието на българската делегация. При свръхмерки за сигурност след молебена в Желязната църква бе посрещнат и турският президент Реджеп Ердоган. Спецчасти с автомати охраняваха събитието, а над Златния рог, където се намира българския храм, кръжаха хеликоптери и дронове. „Откриването на реставрираната църква „Св. Стефан” , става в момент, в който България председателства Съвета на ЕС. Това е много важен сигнал към международната общност. Ние показваме на целия свят, че Турция е център на различни религии и култури”, заяви по време на тържествената церемония Ердоган. Той се обърна към Бойко Борисов със „скъпи приятелю”. „За мен е чест да съдействаме за възстановяването на подобни исторически обекти, като Желязната църква”, обяви турският президент. Той допълни, че вече са възстановени 14 храма на различни религии – синагоги, арменска църква, испанска църква и др. „Горчивият исторически опит не трябва да е пречка за добрите отношения. Трябва да сме заедно, за да сме силни”, подчерта Ердоган. Бойко Борисов благодари на турската държава за ремонта на църквата „Св. Стефан“ и посочи, че всеки един железен елемент от нея е свален и реставриран с много любов. „България от 1 януари е председател на Съвета на ЕС. Винаги сме се старали да има перфектни отношения и с християнския, и с мюсюлманския свят. Само заедно можем да бъдем ефективни и да преборим предизвикателствата”, каза още Борисов в словото си по време на тържествената церемония. Той припомни, че Турция е най-големият съсед на ЕС, с най-голямата армия в Европа.  Премиерът призова да живеем заедно, в мир и толерантност, като посочи за пример центъра на София, където на един квадратен километър има православни и католически храмове, джамия и синагога.” Нека направим така, че българските изселници и мюсюлманите в България да бъдат мост на сигурността“, заяви Борисов. Той обяви, че през 2018 г. Турция трябва да направи всичко възможно да нормализира отношенията си с ЕС и те да станат такива, каквито бяха. Днешният ден (7 януари, бел.ред.) е такъв, че цяла Европа ще види как една християнска и една мюсюлманска страна са пример за толерантност. Това заяви след откриването на Желязната църква турският президент Реджеп Ердоган. Той напомни и за ангажимента на България спрямо джамиите на нейна територия. „Надяваме се, че ще могат да се реставрират религиозните паметници и в България. Разбрах, че в София се реставрира единствената джамия отворена за молитви. Тя има 450-годишна история. Надявам се да открием заедно с вас реставрацията на тази джамия.“  Ердоган подчерта, че в България тези културно-исторически обекти също имат нужда от възстановителни дейности. „Ние се стремим да поддържаме всичките храмове на всички религии и го правим”, допълни още турският президент.  „Труд“ научи, че Турция е готова да финансира реставрацията на джамии в България, но се очаква становището на Външно министерство. Развитието на двустранните отношения е приоритет на българската външна политика, посочи премиерът Бойко Борисов на работна среща с турския си колега Бинали Йълдъръм. Той подчерта, че освен непосредствен съсед на страната ни, Турция е съюзник в НАТО и важен партньор в области като миграция, борба с тероризма, енергетика, търговия и др.  По думите на премиера Йълдъръм Турция с решителност преследва членството в ЕС и европредседателството на България ще улесни сътрудничеството в това отношение.  Реставрацията на желязната църква в Истанбул стана възможно заради добрата дипломация на правителството на премиера Борисов. Това коментира председателят на парламентарната Комисия по култура и медии Вежди Рашидов, който също присъства на откриването на храма. Той беше поканен заедно Борисов и на разговорите с Ердоган.  По думите на бившия министър на културата най-важният успех на правителството е, че след близо 100 години искане на екзархичните имоти, „след един официален обяд, успяхме да си ги върнем“.", "date": "2018.01.07", "title": " Смирени политици в един железен храм\t\t\t"}
{"url": "https://trud.bg/%d0%b2%d0%b5%d1%80%d1%81%d0%b8%d1%8f-%d1%80%d0%be%d1%81%d0%b5%d0%bd-%d0%b0%d0%bd%d0%b3%d0%b5%d0%bb%d0%be%d0%b2-%d0%b5-%d0%b1%d0%b8%d0%bb-%d0%b8%d0%bd%d1%84%d0%be%d1%80%d0%bc%d0%b0%d1%82%d0%be%d1%80/", "text": "Росен Ангелов, издирван за шесторното убийство в Нови Искър, бе открит мъртъв в постройка край село Луково. Той се е гръмнал в слепоочието с малокалибрен пистолет “Берета” със заглушител.  Трупът на т.нар. Горски човек е бил само на 500 метра от вилата, която е обитавал, преди да го подгони полицията. Възможно е да е сложил край на живота си още в четвъртък, когато жандармерия и барети блокираха Луково. “Районът беше разпределен на квадранти, за да не се пропусне къща. Методично претърсването трае вече трети ден. Около 14 ч. днес в една от стаите е намерено тялото на мъж, който по възраст и описание отговаря на издирваното лице”, каза вчера главният секретар на МВР Младен Маринов. По думите му тялото не е открито във вила, а в отдавна изоставена постройка в планината. Той бе категоричен, че часът за смъртта може да се даде само след аутопсията. Иначе теромакери през последните дни са засичали само движение на виладжии край Луково. “Разпитваме хора, които са познавали Росен, които могат да дадат описание на неговото поведение и начин на живот. Работил е епизодични работи, бил е общ работник в строителството, работил е в автосервиз, занимавал се е предимно с железария, но нищо трайно. Без да се осигурява. Незаконно се е прикачил към енергоснабдяването и така е ползвал компютър”, каза още Маринов. “Труд” научи за версия на разследващите, че Росен Ангелов е бил информатор на ДАНС и полицията и това е била основната причина да остане на свобода, вместо да излежава 8-годишната си присъда за педофилия. Вчера “Правен свят” публикува решения на Софийския окръжен съд и на Върховния касационен съд именно за тази присъда на  Ангелов. От тях се разбира, че преди 11 години той е бил адресно регистриран в блок 325 на столичния квартал “Надежда” и по това време е работил като таксиметров шофьор, въпреки че в свидетелството му за съдимост пишело, че е “осъждан”.", "date": "2018.01.07", "title": " Версия: Росен Ангелов е бил информатор на ДАНС и МВР, затова 8 г. не го търсили да влиза в затвора\t\t\t"}
{"url": "https://trud.bg/%d1%82%d0%be%d0%b4%d0%be%d1%80-%d0%b6%d0%b8%d0%b2%d0%ba%d0%be%d0%b2-%d0%b4%d0%b6%d0%b0%d0%b3%d0%b0%d1%80%d0%be%d0%b2-%d0%bd%d0%b0%d1%80%d0%be%d0%b4%d1%8a%d1%82-%d0%bd%d0%b5-%d0%b5-%d0%b4/", "text": "Чета и препрочитам горния текст и винаги ми идва мисълта, че зная кога точно е написан, сякаш още чувам потракването на пишещата машинка. (Поетът имаше навика да държи вратата на работната си стая отворена и оттам – през гeобразния коридор, – до мен идваше този сладък звук, за който копнеех, защото Стопанинът си беше у дома и в такива мигове аз бранех, доколкото мога, това творческо свещенодействие, и често се провиквах строго: “Тихо, деца! Баща ви работи.”) Но сега, в тази ранна декемврийска утрин на 1988 година, за която искам да разкажа, спокойствието беше привидно. Корабът на властта бе заседнал в плитчините – далече от спасителния бряг; във въздуха се усещаше затишие, като пред буря, и свъсените вежди на Поета много рядко се разтваряха в усмивка… … Беше събота, към 9 часа (първата събота на месеца). Денят обещаваше да е тих и спокоен, и всеки очакваше да се заеме със своята си работа. Аз, както винаги, бях още в кухнята, когато Георги влезе и ми каза, че го вика “другаря Живков”. Изтръпнах и го погледнах изпитателно. А той само продума: “Моли се да не е за лошо…”. Излезе набързо, остави още топъл стола пред бюрото си и без да успее да ми поиска чашката с кафе, което пиеше винаги сам – като ритуал, преди да посегне към молива или клавишите на машинката. Останах сама в кухнята в очакване да се върне скоро и да ми каже: “Направи ми кафенце.”  И аз щях да му го направя, както винаги, – в едно от малките медни джезвета (бяхме си ги донесли от Македония), и с кафе, купено от близкия магазин на ул. “Аксаков” – при София, милото момиче, което пред мен го смилаше много ситно, като за “турско” кафе, а моят съпруг наричаше “домашно”.  Щях да му го сипя пак в любимата му чашка от унгарски ръчно рисуван порцелан и той, както винаги, щеше да я поеме на прага на кабинета – неприкосновената, само негова територия! Но сега, върху кухненския плот, кафеничето стоеше студено. А къщата, и тя, сякаш потъна в студената тишина на спомена отпреди години, когато пак имаше едно “утринно привикване” в тайнствената сграда на  ЦК в първите дни на януари, 1977- ма година… След около час и половина, Георги се върна и веднага влезе в кухнята. Първите му думи бяха: “Ти и децата, и този път имате късмет.” Не попитах какво означава това. Той искаше набързо да ме успокои и да ми каже, че Живков този път не го е упреквал за нищо. (Очите ми попитаха – тогава за какво?). “Разговаряхме”. Отговори ми с една дума, изпи чаша студена вода от чешмата, напълни още една и, както я държеше в ръка, като видя, че аз очаквам да ми разкаже нещо повече, още стоейки прав в средата на кухнята, добави: “Знаеш за какво.” И замълча. (Познавах това негово състояние и зачаках, без да му задавам въпроси – така ме бе научил: “Не питай, ако има нещо, ще ти кажа.” ) И ми каза, макар и лаконично, но с точно припомняне на ония събития, които бяха отнели спокойствието на Живков. От една страна неформалите*. (Само преди месец бе учреден клуба “Гласност и преустройство в България” – най-силното предизвикателство към властта.). А от друга страна – недоверието на “Големия брат” лично към него… Той се чувствал предаден и принуден да се съгласява единствено с решенията на “съветските другари”. Живков попитал Георги какво мисли. А е знаел какво мисли Поетът-бунтар. И когато за пореден път е чул мнението му, че всичко се свежда само до едно: да се въведе демократично управление, да се смени системата – тогава именно първият ръководител на държавата е изрекъл думите, които Георги – без да ги преразказва – ми предаде точно:  “Джагаров, нашия народ не е доживел за демокрация!” (Тонът, с който моят съпруг ми довери думите на Живков, подсказваше, че не са изречени гневно, а с лек укор към него и по-скоро – като тъжна констатация… Каза ми ги, гледайки ме в очите, сякаш искаше да ми внуши: “Запомни тези думи!”. И аз ги запомних.)  Георги беше видимо възбуден, понечи да тръгва към кабинета, държейки още пълната чаша с вода, и аз чух познатите думи: “Направи ми кафенце.” Не след дълго до мен достигна енергичното тракане на пишещата машинка. Слушах познатия звук, но този път той не ми носеше очакваното спокойствие, сякаш то бе взривено от неизказаните думи, незададените въпроси и отговорите, от които лъхаше тревожност… Върху белия лист на машинката, неговата доверителка, той щеше да напише една част от горчивата си изповед: “Преди да те познавам, аз бях с тебе; бях с тебе и по-късно, защото вярвах на твоите обещания, на твоите усилия…  И сега пак съм близо до тебе, но за да те попитам – какво правиш, ще изведеш ли народа ни от този ад?  Ти разполагаш с армия и полиция, с нашите надежди и пълномощия, къде е мъжеството, за което твоите бойни другари така високопарно пишеха до скоро в спомените си за антифашистката борба?  Или и то е било лъжа и измама?” Вярвам, че именно тогава, след тази съботна среща, той щеше да напише горния текст, от който лъха гняв и болка, и най-горчивото признание:  “Чувството за вина дълго ще ни преследва и това ще бъде най-голямото наказание за нас – мъките на душата.” Не ние измислихме пъкъла на наша земя, не ние изготвихме плановете и структурите, а политическите инженери на сталинизма, които се бяха настанили навсякъде – в министерства, организации, учреждения, предприятия, по  градове и села – да ни учат как да поддържаме казаните с вряща смола, как да се варим и печем на собствения си огън.  Но ние не възроптахме като някои други народи, а послушно изпълнявахме заповедите на сатаната: зидахме и строяхме, падахме и ставахме, задъхвахме се от страх и умора, а случваше се и да се радваме, когато ни поздравяваха за успехите.  Всичко това няма как да се заличи от паметта ни.  Чувството за вина дълго ще ни преследва и това ще бъде най-голямото наказание за нас – мъките на душата.  А ти, който стоиш с тризъба вила до вратата и вписваш в историята годините на своето властване над нас, мислиш ли, че ще избегнеш нашата участ?  Н виждаш ли, че стените на това царство – “кърваво, грешно” – вече се пропукват и то скоро ще рухне, за да ни затрупа в небитието?  Преди да те познавам, аз бях с тебе.  Бях с тебе и по-късно, защото вярвах на твоите обещания, на твоите усилия…  И сега пак съм близо до тебе, но за да те питам – какво правиш, ще изведеш ли народа ни от този ад?  Ти разполагаш с армия и полиция, с нашите надежди и пълномощия.  Къде е мъжеството, за което твоите бойни другари така високопарно пишеха до скоро в спомените си за антифашистката борба?  Или и то е било лъжа и измама?” Неформалите –  с тази дума са наречени независимите групи и сдружения в България, – с правото си на граждани, (според т. нар. Юлска концепция от 1987 г., разработена и приета от БКП), да създават неформални организации за неполитически дейности (като например опазване на околната среда и зачитане на религиозните, и етнически права).  Докато в началото движението на т. нар. “неформали” се изразява като движение в подкрепа на социализма, в подкрепа на преустройството, то все повече започва да се отдалечава от тези цели и открито да се насочва срещу личната власт на Живков, за демокрация и политически плурализъм.  В книгата си “Тодор Живков и личната власт”, (С.,1997 г.), Нико Яхиел (1919 – 2001) определя първите прояви на това опозиционно движение като “пробив в досегашната политическа карта на България”, а след създаването на клуба за  “Гласност и преустройство в България” – като “Институция, която стои вън от Системата”.  Чуждите радиостанции – “Свободна Европа”, “Би-Би-Си” и “Дойче Веле” – поддържат опозиционните прояви.  “Съветските другари” – така неофициално е наричано ръководството на СССР начело със съветския лидер Михаил Горбачов.  В книгата си “Българското преустойство, Япония и кризата в българо-съветските отношения  през втората половина на 80-те години” историкът проф. Евгений Кандиларов – на базата на богат документален материал, –  пише за упреците на Горбачов към българския държавен ръководител, – “към неговата реформена политика (има се предвид придобилата известност т. нар. Юлска концепция), която Живков не е съгласувал с Москва и на практика е опит за изпреварване “преустройството” в самия Съветски съюз (…) с възможностите на България за достъп до западните пазари, инвестиции и технологии.” (Е.К.)  В книгата е цитиран стенографски запис на думите на Михаил Горбачов към Тодор Живков, когато на 16 октомври 1987 г. двамата държавни ръководители се срещат в Кремъл:  “До нас достигна информация, че в обкръжението на другаря Тодор Живков има хора, които са за превръщането на България в “мини ФРГ”, “мини Япония”(…) Около Вас има хора с прозападна ориентация. (…) И ако около Вас има хора, които дори само да си мислят за “мини ФРГ” и “мини Япония”, не трябва да ги държите близо до Вас. …”  В книгата си проф. Кандиларов пише, че: “Горбачов притиска българския държавен глава (…) “почти по сталински маниер”… Живков запазва самообладание. (…)  И когато две седмици по-късно Живков отново посещава Москва като ръководител на българската делегация за честванията по случай 70-годишнината на Октомврийската революция, Горбачов отказва да се срещне с него.  “Въпреки отказа на Горбачов да се срещне с него, със специфичното си чувство за хумор българският държавен глава моли да предадат на съветския лидер, че никак “не е лошо да се превърнем в минисоциалистическа Япония”, но за съжаление “ние не можем, защото сме в друго съзвездие”, пише още Кандиларов.", "date": "2018.01.07", "title": " Тодор Живков: „Джагаров, народът не е доживел за демокрация“"}
{"url": "https://trud.bg/%d0%b4%d0%b5%d1%86%d0%b0-%d0%b8-%d0%b5%d0%ba%d0%be%d0%bb%d0%be%d0%b7%d0%b8-%d0%bf%d0%be%d0%bc%d0%be%d0%b3%d0%bd%d0%b0%d1%85%d0%b0-%d1%81-848-%d0%bb%d0%b2-%d0%bd%d0%b0-%d0%bc%d0%be%d0%bc%d1%87%d0%b5/", "text": "Регионалната инспекция по опазване на околната среда и водите-Шумен е превела 848 лв. по дарителската сметка на 3-годишния Калоян Казаков. Момченцето страда от детски аутизъм и вторичен недоимък на лактозата и за лечението му се провежда кампания. Както „Труд“ писа, еколозите организираха конкурс за играчки и картички сред градини и училища в Шуменско и Търговищко, а по празниците произведенията бяха разпродадени на три благотворителни базара. В екоконкурса участваха 24 детски градини, 19 училища и два центъра за деца с увреждания. За благородния жест екоинспекцията ги награди с грамоти и сертификати за благодетели. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.07", "title": " Деца и еколози помогнаха с 848 лв. на момче с аутизъм"}
{"url": "https://trud.bg/10-%d0%bf%d1%80%d0%b8%d1%87%d0%b8%d0%bd%d0%b8-%d0%b4%d0%b0-%d0%bf%d0%be%d1%81%d0%b5%d1%82%d0%b8%d1%82%d0%b5-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d1%80%d0%b5%d0%b7-2018-%d0%b0/", "text": "България е невероятна, недооценена туристическа дестинация, благословена със зашеметяваща природна красота и с изобилие от невероятни места, които може да посетите. Така представя страната ни израелският писател Елис Шуман в материал, публикуван в “Хъфингтън пост” през изминалата седмица – “10 причини да посетите България през 2018г.”  Журналистът и пътешественик Шуман е роден в САЩ, но по-късно избира да живее в Израел. Той стана известен у нас със статията си “10 невероятни неща, които не знаете за България” от 2014 г., също публикувана в “Хъфингтън пост”. В нея той излага типични само за България особености, сред които розите, киселото мляко, шопската салата и ракията, кирилицата, златото, мартениците и гайдата. В последния му посветен на България материал Шуман изброява 10 причини, заради които си заслужава да се посети България през 2018 г. В списъка му присъстват история, култура, храна и напитки. Първите места в подредбата на Шумън са заети от София, Рилския манастир, стария град на Пловдив, Черноморското ни крайбрежие, планините, както и старите градчета като Копривщица.  За София авторът пише, че главните забележителности са разположени в центъра – римски руини на Сердика, както и катедралата “Св. Александър Невски”. Той прави кратко описание и на Рилския манастир. “Основната църква е оформена от колони с черни и бели ивици. Интериорът е тъмен, но приветлив, благодарение на множеството поклонници, които се събират там и палят свещи”, пише Шуман. На следващо място в подредбата на израелския писател е старият град на Пловдив, “един от най-старите градове в Европа”. Той възхвалява и Черноморското ни крайбрежие. “Туристите, които предпочитат морска почивка могат да се насладят на лукса в Слънчев бряг и Златни пясъци… Две дестинации, които също си струва да се посетят, са Несебър и Созопол.”  Много планински вериги в България привличат чуждестранни туристи с курортите си от световна класа – Банско, Боровец и Пампорово, пише още Шуман. В Копривщица пък ще видите примери за българска ренесансова архитектура от средата на 19 век, изтъква той.  В статията си писателят разкрива и част от традиционната българска кухня – шопската салата и киселото мляко. “Българите вдигат тост с ракия, обикновено домашна, с изключително високо съдържание на алкохол”. В заключение Шуман посочва, че България е дестинация с изненадващо достъпна цена, особено за западните туристи.  Израелският писател по-рано е публикувал статия, посветена на българската писателка Людмила Филипова. Той има отделни материали и за храма “Св. Александър Невски”, за Рилския манастир, както и за киселото ни мляко.  Освен многобройните си статии за България в блога си и “Хъфингтън пост”, Елис Шуман има и две издадени книги за страната ни – “Долината на траките” и “Бургаската афера”. За разлика от туристическите му материали, които са с любопитна насоченост, двата му романа са в съвсем друг жанр – крими и трилър. В по-новия, този от 2016 г., “Бургаската афера” действието се развива по време на атентата в Бургас. Главни герои са българин и израелка, които заедно трябва да разследват терористичния акт, но влизат в конфликт с българската мафия и се налага да спасяват живота си и самото разследване. В един от материалите си израелският писател разказва и за това как и кога е опитал ракия за първи път, както и за последствията от нея. Статията “Първият път, когато пих ракия” е публикувана в блога му. В нея Елис Шуман описва първата вечеря с жена си в български ресторант. След като разбрал, че двамата са новодошли в България, сервитьорът им предложил да опитат традиционната българска ракия. “Стори ми се доста силна, но живеехме в България, така че трябваше да се държим като местните”, пише Шуман. Към основното ястие келнерът им предложил червено вино. Към края на приятната вечеря “подът на ресторанта се вдигаше и падаше, сякаш съм на кораб в средата на океана. Главата ми беше мътна и водех истинска борба да сложа единия си крак пред другия”.  Шуман признава, че с времето е оценил ракията, особено домашната. Също така научил, че не трябва да я смесва с друг алкохол. Шуман не е единственият автор, който публикува положителни материали в “Хъфингтън пост” за България. През 2016 г. в изданието излезе статия “18 причини да посетите България възможно най-скоро”. Материалът беше насочен към американци, които не са посещавали Балканите, а авторката му Сузи Стрътнър описа страната ни като най-доброто място, от което да се започне подобна обиколка. Според авторката една от главните причини е, че пътуването до и в България е много евтино. Тя също като Шуман, обръща внимание на кухнята ни: “Това са едни от най-добрите топчета от мляно месо, които сте яли. Наричат ги кюфтета”. Българските мекици пък са описани: “Само две думи: пържен хляб”.  “Посетете България само защото никой няма да знае къде сте били.”, пише в заключение Сузи Стрътнър.", "date": "2018.01.07", "title": " 10 причини да посетите България през 2018-а\t\t\t"}
{"url": "https://trud.bg/%d0%b3%d0%b5%d1%80%d0%b1-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8-%d0%bd%d0%b0-%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0/", "text": "В България всеки търси да извлече политически дивидент, искам да поздравя вицепрезидента Илияна Йотова, която, като евродепутат, е работила много по рализирането и приемането на Истанбулската конвенция от ЕП. Това заяви председателят на ПГ на ГЕРБ Цветан Цветанов пред bTV по повод на горещите дебати за и против документа срещу домашното насилие, в който обаче има спор дали се “отваря вратичка за третия пол”. По думите му евродепутатите на БСП са гласували за Истанбулската конвенция, европейският парламент е стигнал до приемането й. “Нейната позиция е коренно различна от позицията на Корнелия Нинова”, припомни Цветанов. Председателят на ПГ на ГЕРБ увери, че решението на Министерския съвет, с което кабинетът “Борисов-3” приема Истанбулската конвенция още не е внесено в парламента, а преди гласуването му ще бъде проведена обществена дискусия.", "date": "2018.01.07", "title": " ГЕРБ благодари на Илияна Йотова"}
{"url": "https://trud.bg/%d1%81%d0%bf%d0%b8%d1%80%d0%b0%d1%82-%d0%b2%d0%be%d0%b4%d0%b0%d1%82%d0%b0-%d0%b2-%d0%ba%d0%b0%d0%b7%d0%b8%d1%87%d0%b5%d0%bd%d0%b5-%d0%b7%d0%b0-6-%d1%87%d0%b0%d1%81%d0%b0-%d1%83%d1%82%d1%80%d0%b5/", "text": "Във връзка с подмяната на пожарен хидрант на ул. „Георги Бенковски“, в с. Казичене, се налага спиране на водоподаването утре от 9.30 ч. до 15.30 ч., съобщиха от пресцентъра на „Софийска вода“. Спирането на водата ще засегне живеещите в района на улица „Георги Бенковски“ – от улица „Младост“ до улица „Околовръстна“ и жп гара Казичене, предаде  . При продължителност на строително-ремонтните дейности над 12 часа „Софийска вода“ ще осигури алтернативно водоснабдяване с водоноска на ъгъла на илиците „Георги  Бенковски“ и „Околовръстна“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.07", "title": " Спират водата в Казичене за 6 часа утре"}
{"url": "https://trud.bg/%d0%b2%d0%b7%d1%80%d0%b8%d0%b2-%d0%b2-%d1%81%d0%b8%d1%80%d0%b8%d0%b9%d1%81%d0%ba%d0%b8%d1%8f-%d0%b3%d1%80%d0%b0%d0%b4-%d0%b8%d0%b4%d0%bb%d0%b8%d0%b1-%d0%b8%d0%bc%d0%b0-%d0%bd%d0%b0%d0%b9-%d0%bc%d0%b0/", "text": "Най-малко 18 човека загинаха, а десетки бяха ранени, включително цивилни, при взрив в сирийския град Идлиб, заяви Сирийският център за наблюдение на правата на човека, цитиран от Ройтерс. Според центъра експлозията е била насочена срещу щабквартирата на бунтовническа фракция в Идлиб. На мястото са пристигнали линейки и спасителни екипи и се полагат усилия за изваждане на телата и спасяване на ранените, затрупани под развалините на атакуваната сграда и съседните постройки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.07", "title": " Взрив в сирийския град Идлиб, има най-малко 18 загинали"}
{"url": "https://trud.bg/%d0%b8%d1%80%d0%b0%d0%bd-%d0%b7%d0%b0%d0%b1%d1%80%d0%b0%d0%bd%d0%b8-%d0%bf%d1%80%d0%b5%d0%bf%d0%be%d0%b4%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b0%d0%bd%d0%b3%d0%bb%d0%b8%d0%b9/", "text": "Иран забрани преподаването на английски в началните училища, след като иранският върховен водач аятолах Али Хаменей заяви, че ранното изучаване на този език създава условия за западно „културно нашествие“, предаде Ройтерс. „Преподаването на английски език в официалния курс на обучение на държавните и частните начални училища е против законите и правилниците“, заяви по иранската държавна телевизия ръководителят на държавния Висш съвет за образованието Мехди Навид-Адхам, предаде  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.07", "title": " Иран забрани преподаването на английски език в началните училища"}
{"url": "https://trud.bg/%d0%b2%d0%b5%d1%80%d1%81%d0%b8%d1%8f-%d0%b0%d0%bd%d0%b3%d0%b5%d0%bb%d0%be%d0%b2-%d1%81%d0%b5-%d0%b5-%d1%81%d0%b0%d0%bc%d0%be%d1%83%d0%b1%d0%b8%d0%bb-%d0%bc%d0%b0%d0%bb%d0%ba%d0%be-%d1%81%d0%bb%d0%b5/", "text": "Издирваният за шесторното убийство в Нови Искър   още в деня, когато при полицейска акция в Луково бе открито леговището му. Той се е укрил в друга вила наблизо, но виждайки че шансовете му да се измъкне са минимални, се е самоубил. Тази версия, която „Труд“ научи от полицейски източници, още не е потвърдена. Предстоят експертизи, които ще покажат какво и кога се е случило.", "date": "2018.01.07", "title": " Версия: Ангелов се е самоубил, малко след като е бил подгонен в Луково"}
{"url": "https://trud.bg/%d0%bb%d0%b0%d0%b2%d0%b8%d0%bd%d0%b0-%d0%b2-%d0%b8%d0%bd%d0%b4%d0%b8%d1%8f-%d0%b8%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8/", "text": "Най-малко 11 души са загинали при падането на лавина в индийската част на Кашмир, съобщи ДПА, като се позовава на местните власти. Два автомобила били затрупани от лавината. Екипи на полицията, армията и спасителните служби извадили телата на 11 души. Оцелели са двама души, които са откарани в болницата. Сред загиналите има пет жени и двегодишно дете. Лавините са често явление в хималайския район Кашмир, разделен между Индия и Пакистан. През 2012 г. лавина в контролираната от Пакистан част на Кашмир уби 140 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.07", "title": " Лавина в Индия, има загинали"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bd%d0%b8-%d0%bd%d0%b0%d0%bf%d0%be%d0%bc%d0%bd%d0%b8-%d0%b7%d0%b0-%d0%bd%d0%b5%d0%b8%d0%b7%d0%bf%d1%8a%d0%bb%d0%bd%d0%b5%d0%bd%d0%b8-%d0%b0%d0%bd%d0%b3/", "text": "Турският президент Реджеп Едоган не пропусна възможността да припомни, че България не е изпълнила поети ангажименти за реставриране на джамии. „Труд“ научи, че става въпрос за 7 мюсюлмански молитвени дома, които са паметници на културата, а част от тях са влезли в световното историческо наследство. За мен ще е чест да съдействаме за възстановяването на подобни исторически обекти, обяви Ердоган. Той даде пример с Турция, в която през последните години били възстановени общо 14 храма на различни религии – синагоги, арменска църква, испанска църква и др. Ердоган обяви, че Турция ще продължи да възстановява храмове. Наша е отговорността да съхраним историята за бъдещите поколения, заяви той. „Труд“ научи, че Турция е готова да финансира реставрацията на джамии в България. Очаквало се обаче становището на Външно министерство.", "date": "2018.01.07", "title": " Ердоган ни напомни за неизпълнени ангажименти към джамии"}
{"url": "https://trud.bg/%d1%81%d0%bd%d0%b8%d0%bc%d0%ba%d0%b0-%d0%bd%d0%b0-%d0%b4%d0%b5%d0%bd%d1%8f-%d1%81%d0%bf%d0%b5%d1%86%d0%bf%d0%be%d0%bb%d0%b8%d1%86%d0%b0%d0%b8-%d0%bd%d0%b0-%d0%ba%d1%83%d0%bf%d0%be%d0%bb%d0%b0-%d0%bd/", "text": "Цивилни и униформени полицаи охраняваха района около реставрираната Желязна църква в Истанбул, която днес премиерът Борисов и турският президент Ердоган откриха официално. Снимката на фоторепортера на „Труд“ Цветан Томчев показва колко строги бяха мерките за сигурност.", "date": "2018.01.07", "title": " Снимка на деня: Спецполицаи на купола на Желязната църква"}
{"url": "https://trud.bg/%d0%b7%d0%b0%d0%b5%d0%b2-%d0%b0%d0%ba%d0%be-%d0%b4%d0%be-%d0%bb%d1%8f%d1%82%d0%be%d1%82%d0%be-%d1%81%d0%bf%d0%be%d1%80%d1%8a%d1%82-%d0%b7%d0%b0-%d0%b8%d0%bc%d0%b5%d1%82%d0%be-%d0%bd%d0%b0-%d0%bc/", "text": "Министър-председателят на Македония Зоран Заев заяви в интервю пред македонска медия, че всички знаят, че правителството на страната иска да почете достойнството на своя народ и държава в процеса на преговорите за разрешаване на спора за името с Гърция, „но, ако не дай Боже, до края на юни той не бъде разрешен, тогава вместо ние в Европа, ще трябва ние да доведем Европа тук“, предава македонското електронно издание „ “. Заев добави, че никой не го е молил да сменя имената на улиците или летището, но ако някой го поиска, той е готов да разговаря. По отношение на оптимизма за евроатлантическия път на Македония, премиерът заяви, че има ясни и строги критерии „и ако няма истински напредък, няма да можем да излъжем партньорите ни от ЕС, които искат да видят успешни реформи“. Що се касае до спора за името с Гърция, македонският лидер смята, че засега успешно е реализирана само първата фаза, „в която посредникът Матю Нимиц ще седне с преговарящите от двете страни, за да провери дали те наистина са готови да вървят към разрешаване на проблема“. Той добави, че още не е време да се правят генерални изводи, но очаква честите срещи да доведат до решаване на въпроса. Заев е на мнение, че преговорният процес за името „не е печелене на време или отлагане“ и че периодът до края на първата половина на годината, трябва да бъде използван за намиране на решение. Що се отнася до „довеждането на Европа“ в Македония, Заев има намерение да наложи изцяло европейските ценности, независимо дали страната е членка на ЕС, или не. На твърдението, в което мнозина македонци вярват, че ако се стигне до решаване на въпроса за името, „Заев ще ги продаде“, премиерът отговори: „Ще докажа моят патриотичен принос към държавата, всичко, което имам е в Македония, всичко което научих е любов към моя народ и към моята държава. Аз съм напълно наясно, че патриотизмът е бъдещето на Македония… Затова нямам намерение нито да продавам, нито да купувам нещо“. Премиерът е категоричен, че трябва да се проведе референдум по въпроса за името. Попитан на какви компромиси е готова Македония, Заев отговори: „До там, докъдето ще има ползи за Македония и докъдето Гърция направи компромис. И двете страни трябва да направят отстъпки по този въпрос и по този начин да създадат предпоставки да се видят като партньори под европейското знаме“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.07", "title": " Заев: Ако до лятото спорът за името на Македония не бъде решен, тогава вместо ние да отидем в Европа, ще доведем Европа тук"}
{"url": "https://trud.bg/%d0%b8%d0%b2%d0%b5%d0%bb%d0%b8%d0%bd-%d0%bf%d0%be%d0%bf%d0%be%d0%b2-%d1%81%d0%b5-%d0%b8%d0%b7%d1%80%d0%b0%d0%b2%d0%bd%d0%b8-%d1%81-%d0%b1%d0%be%d0%bd%d0%b5%d0%b2/", "text": "Ивелин Попов се изравни с Христо Бонев сред легендите на българския футбол. Макар да изглежда абсурдно, резервата в „Спартак“ (Москва) за трети път е футболист №1 на България в анкетата на спортните журналисти. Толкова пъти е бил Зума. Повече първи места имат единствено Димитър Бербатов (7) и Христо Стоичков (5). Попов има само 980 минути за „Спартак“ през този сезон във всички турнири. Не е вкарал нито един гол, въпреки че играе като нападател. Само четири пъти е бил титуляр в първенството на Русия. „Спартак“ търси отбор на българския национал, след като не разчита пълноценно на него. Вероятно гласовете за Попов са заради спечелената от „Спартак“ шампионска титла, когато голмайсторът играеше по-често. Подгласници на трикратния победител в анкетата са Мартин Камбуров и Тодор Неделев. Легендата на „Локомотив“ (Пд), който сега е в „Берое“, е на второ място във вечната ранглиста на Първа лига по голове заедно с Наско Сираков. Неделев пък е спечели купата и суперкупата на България. Изключително странно е четвъртото място на Георги Костадинов. През пролетта той бе зачеркнат в „Левски“ и отиде в „Макаби“ (Тел Авив). Най-добър треньор на България за 2017 година е Станимир Стоилов, станал зе четвърти път поред шампион на Казахстан с „Астана“. Божидар Митрев е вратар №1, Давид Яблонски е първи при защитниците, Марселиньо триумфира при халфовете, а Фернандо Каранга е най-добър нападател и чужденец.", "date": "2018.01.07", "title": " Ивелин Попов се изравни с Бонев"}
{"url": "https://trud.bg/%d0%b4%d0%b8%d1%82%d0%b0-%d1%84%d0%be%d0%bd-%d1%82%d0%b8%d0%b9%d0%b7-%d0%b5%d1%80%d0%be%d1%82%d0%b8%d1%87%d0%bd%d0%b8%d1%8f%d1%82-%d1%82%d0%b0%d0%bd%d1%86-%d0%b5-%d0%bf%d0%be%d0%b4%d1%86%d0%b5%d0%bd/", "text": "   -Да, „Soundtrack For Seduction“ е сборен запис, който съдържаше музикални теми и парчета от моите спектакли, заедно с музика, която просто ми харесва. Това беше албум, който горе-долу събираше всичко, което ми харесва. До известна степен е вярно твърдението, че не съм пълна аматьорка в света на музиката. Но новият албум ме изправи пред различна ситуация. Предишните парчета, които съм записвала за моите шоута са били предимно музика за стриптийз, а сега наистина задълбах и се постарах да запиша по-сложни и богати в художествено отношение песни. Харесва ми да провокирам себе си, да се предизвиквам като артист и да видя къде са ми границите, какво мога и какво не умея да правя. Обичам да има напрежение, неизвестност, да съм режим на съспенс.  – .Говоря френски на нивото на петгодишно дете. Но наистина исках да имам и песни на френски в албума си, доставяше ми удоволствие да пея на този език, въпреки че не го говоря особено добре. Много ми помогна обстоятелството, че в студиото, където записвахме винаги присъстваха няколко френски музиканти и техници, които постоянно ми казваха колко чаровно говоря на техния език. Те смятаха опитите ми за сладки и забавни.  -Да, мисля, че е така. Харесва ми да упражнявам пряк контрол върху своя публичен образ. Това, което правя и показвам на сцената като танцьорка е продукт на моята фантазия, резултат от страстта ми и вътрешния ми свят, това е жената, която аз искам да бъда. Аз предлагам на публиката еротични танци, но с творчески ъгъл. Еротичният танц е много подценено изкуство.  -Има много хора, които ценят този тип музика, но има страшно много хора, които са безразлични и изобщо не се интересуват. Не слушат и не разбират това, което правя и на което отдавам почит в записите си. Аз харесвам музика, която е трудно откриваема, не изскача отвсякъде, не е масов маркетингов продукт, не е някаква лесна и повърхностна корпоративна залъгалка. Не си падам по парчетата, които постоянно се въртят по радиото, не слушам музиката, която обикновено печели на наградите „Грами“.Много малко компании и хора правят и разпространяват музиката, която ме привлича и която аз слушам. Индустрията промотира твърде еднакви артисти и мелодии. Като машина е. Няма значение, че се показва по телевизията и печели награди – това в никакъв случай не я прави качествена. Затова аз избрах по-малка и авангардна компания и не исках да се занимавам с голямата корпоративна машина.  -Не, не. Артистите, които ми харесват и ме вдъхновяват нямат нищо общо с големите поп-звезди, които доминират публичното пространство и абсорбират цялото внимание на медии и консуматори.  -В никакъв случай. В „Ел Ей Таймс“ веднъх написаха, след като бяха гледали мое шоу, че е добре, че не мога да пея защото с моята естетика и внимание към детайла съм щяла да бъда ненадмината ако съм притежавала и вокална дарба. Наистина обичам да създавам спектакли и да потапям публиката в различни светове. Но не съм заплаха за големите поп звезди.  -Дори преди това бях успяла до постигна популярност – поне тук в САЩ. Започнах да позирам за „Плейбой“ някъде към средата на 90-те години на миналия век. Постоянно ме канеха да присъствам в специални издания на списанието. Бях един от най-популярните еротични модели и модели на секси бельо по онова време.  -Хю Хефнър беше визионер и като се замисля за мащаба на неговото наследство, на това, което той сътвори, и на наистина ми е трудно да го осъзная. Как ли би изглеждал света ако той никога не бе съществувал. Дали щяхме да имаме само порнография без фокус върху изящната, елегантна и нежно еротична женска форма. Той изведе показа на голи женски тела на съвсем друго ниво. Красивите женски форми трябва да са повод за празник – не само за мъжете, но и за жените. За мен да бъда на корицата на „Плейбой“ наистина беше повратна точка. Превърнах се в културна сензация в началото на новия век. А аз не бях типичното момиче за корица на това списание, или на което и да е било мъжко списание.", "date": "2018.01.07", "title": " Дита фон Тийз: Еротичният танц е подценено изкуство"}
{"url": "https://trud.bg/%d1%81%d1%80%d1%8a%d0%b1%d1%81%d0%ba%d0%b8%d1%8f%d1%82-%d0%bf%d0%b0%d1%80%d1%82%d0%b8%d0%b0%d1%80%d1%85-%d0%b8%d1%80%d0%b8%d0%bd%d0%b5%d0%b9-%d0%ba%d0%be%d1%81%d0%be%d0%b2%d0%be-%d0%b5-%d0%bd%d0%b0/", "text": "Сръбският партиарх Ириней призова вярващите да бъдат с душата и сърцето си със сръбския народ на Косово и Метохия, предава сръбската информационна агенция  . Ириней призова миряните да не забравят, че Косово и Метохия са сръбския Ерусалим и свещена земя и да не забравят, че хората, населяващи този район, живеят в изключително тежки условия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.07", "title": " Сръбският партиарх Ириней: Косово е нашият Ерусалим"}
{"url": "https://trud.bg/%d1%81%d0%b0%d0%bc%d0%be-2-%d0%bb%d0%b5%d0%b2%d0%b0-%d0%b7%d0%b0-%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd%d0%b0-%d0%b1%d0%bb%d0%b0%d0%b3%d0%be%d0%b4%d0%b5%d1%82%d0%b5%d0%bb%d1%8f-%d0%bd/", "text": "Благодетелят на Бургас – големият дарител Александър Георгиев – Коджакафалията ще има паметник. Вече е определено и мястото за него – до бившето сиропиталище, сега иновативно училище в морския град, носещо неговото име. Скулпторът Радостин Дамасков е направил проекта, остава той да се бронзира и да се постави в един от най-оживените райони на града. Проблемът е, че в дарителската сметка, която набира средства за паметника, има само…два лева!   “Според мен хората много или малко се разколебаха, защото не знаят подробности за този паметник, не знаят, че самите те трябва да направят дарение на най-големия дарител на града си”, казва Дамасков. “И аз, като всички, само бях чувал за него. Но сблъсквайки се с книгата за неговата история, останах удивен. Не е толкова важно, че Коджакафалията е раздал цялото си богатство на гражданите. Той е оставил в завещанието си завети, които са толкова човешки и християнски – аз не съм предполагал, че може да бъде такъв голям родолюбец. Най-силно ме впечатли фактът, че той оземлява около 500 семейства бежанци, които идват тук голи и боси. Семейства, а не отделни персони. Той им подарява места от всичките си ниви. От улица “Сан Стефано” нататък, всичко е било негово. В същото време е живеел в малка стаичка под стълбите на голяма сграда – негова собственост”, казва скулпторът. Пословичен със скромността и добротата си, Коджакафалията умира през 1913. Той е направил и много други дарения: построява лазарет по време на войната, построява и старопиталището – “за подпомагане на болни и хромави хора”, което значи нещастни хора. “Сираци, бедни и хромави хора”, пише изрично в завещанието му. Отделно, с даренията на земите, които прави и главно чрез рентата на нивите си, той завещава на храм “Св. св. Кирил и Методий” средствата да се използват във всяка Страстна седмица за раздаване на бедните. Не е правил разлика между българи, гърци и турци, завещанието е просто – “на бедните”. С негови средства се построява и самият храм. “Александър Георгиев- Коджакафалията става икона, защото раздава богатството си по възможно най-добрия начин, мислейки за равенството между хората и за благосъстоянието на бургазлии”, добавя скулпторът, който се е запознал с биографията на Благодетеля и е успял да пресъздаде образа – вечно вълнуващ заради живота му – посветен и в служба на другите, за доброто на Бургас. Наричали са го още “Бащата на Бургас”. Коджакафалията е бил търговец, имал е 7-8 хана и магазини. Никога не е имал семейство и една от причините за това е, че на младини любима девойка му е отказала. Бил е много умен човек, владеел е 3-4 езика, въпреки че не е имал образование. Бил е и малко несъразмерен, оттам идва и прякора му- Коджакафалията, демек, “с голяма глава”. И най- странното: Въпреки, че е бил много богат човек, носил се е неглиже, със селските груби дрехи. Единственото наследство, което получил от баща си било едно бозаво палто. Навсякъде ходел с него. Един път го дал на свой съселянин да се прибере в люта зима, оня се забавил да му го върне и Коджакафалията не изтраял, отишъл пеша до родното си село Зидарово, за да си го вземе. На един градски празник, неговите съдружници се наговорили и му купили нови дрехи, взели му старите и ги скрили. Но той пак не се пременил, напротив – като разбрал какво са направили, се заключил и три дни не излязъл от стаята си. Единственият портрет, който имаме от него, е от неизвестен фотограф, тайно или случайно сниман в кафене. С калпака си – също постоянен атрибут на неговия вид и с кундури на бос крак. Вълнуваща е история на Коджакафалията. Скулпторът Радостин Дамасков се надява обществото да го подкрепи и да се съберат най-сетне парите за паметника. Дамасков се е посветил изцяло на каузата – да довърши мемориала на Благодетеля на Бургас. Тази година той навършва 60 и преди броени дни в Казиното, на метри от морето, нареди вълнуваща изложба. От една страна, тя е осеяна с пластики, а от другата страна са рисунки, направени изцяло на морска тема.  “Може спокойно да се нарече тематична морска изложба. Това е един мой личен поглед към цялата морска история. За мен морето е начин на живот. Пресъздавам го не както го виждам, а както го чувствам”, споделя авторът и добавя: “Като човек, който изцяло принадлежи на този град, няма как морето да не е основното нещо отразявано в творчеството ми”. Но образът на Коджакафалията – Бащата на Бургас – е сред най-вълнуващите в творчеството му. Паметникът, който скоро ще се появи в един от най-хубавите райони на града, трябва да бъде истинска светиня за бургазлии и да им напомня, че не е важно нищо друго, а само това да си с голямо сърце, изпълнено с доброта и мечти.", "date": "2018.01.07", "title": " Само 2 лева за паметник на Благодетеля на Бургас\t\t\t"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d1%83%d0%bb%d0%b8%d1%86%d0%b8-%d0%b2-%d1%81%d1%82%d0%be%d0%bb%d0%b8%d1%86%d0%b0%d1%82%d0%b0-%d0%b7%d0%b0%d1%80%d0%b0%d0%b4%d0%b8-%d0%b5%d0%b2%d1%80/", "text": "Официалното посещение на комисарите от ЕК във връзка с българското председателство ще наложи промени в движението в София, съобщиха от Столичната община. Те започват още на 10-и януари и ще продължат до отпътуването на делегациите, предаде  . Промени в движението в София ще има след 17:30 вечерта на 10 януари. От тогава до 12-и януари, когато трае посещението на еврокомисарите у нас, ще бъде затворена за движение ул. „Ген. Гурко“ между ул. „Г.С.Раковски“ и ул. „Кн. Александър І“. По това време няма да може и да се паркира там. Промените ще засегнат и други отсечки в района, както и площад „Княз Александър Първи“. Част от улиците ще бъдат отворени след приключване на събитията до 11 януари, а други – като участъци от улиците „Доспат“ и „Баба Неделя“ ще бъдат затворени от 11-ти до 12 януари. На 12.01 ще бъде закрита временно и спирката на бул. „Черни връх“ под „Моста на влюбените“ в посока бул. „България“. Автобусите няма да спират там между 11 и 12 часа. Столичната дирекция на вътрешните работи ще осигури сигурността по време на събитията с постове за контрол, а движението на възловите кръстовища ще бъде регулирано. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.07", "title": " Затварят улици в столицата заради европредседателството"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%80%d0%b5%d1%81%d1%82%d0%b0%d0%b2%d1%80%d0%b8%d1%80%d0%b0%d0%bd%d0%b0%d1%82%d0%b0-%d0%b6%d0%b5%d0%bb%d1%8f%d0%b7/", "text": "Българският премиер Бойко Борисов и президентът на Турция Реджеп Ердоган заедно прерязаха лентата на реставрираната Желязна църква в Истанбул. Преди това Негово светейшество Вселенския патриарх Вартоломей и Негово Светейшество българския патриарх Неофит отслужиха тържествен молебен. След молебена предстои Борисов и Ердоган произнесоха кратки речи. След освещаване на обновената църква двамата проведоха работна среща. Ето как фоторепортерът на „Труд“ Цветан Томчев видя тържественото събитие.", "date": "2018.01.07", "title": " Откриването на реставрираната Желязна църква в Истанбул през обектива на „Труд“ (СНИМКИ)"}
{"url": "https://trud.bg/%d1%81%d1%82%d1%80%d0%b0%d1%85%d0%be%d0%b2%d0%b8%d1%82-%d0%bf%d0%be%d0%b6%d0%b0%d1%80-%d0%b8%d0%b7%d0%bf%d0%b5%d0%bf%d0%b5%d0%bb%d0%b8-%d0%b7%d0%b0%d0%b2%d0%b5%d0%b4%d0%b5%d0%bd%d0%b8%d0%b5-%d0%b8/", "text": "Страховит пожар изпепели заведение за бързо хранене и магазин в бургаския комплекс „Славейков“. В малките часове в неделя, огънят лумнал, със сигурност от ръката на пироман. „Спяхме най-сладкия си сън, когато изведнъж започна бумтене като в новогодишната нощ. Събудих мъжа ми и излязохме на терасата. Пламъците бяха огромни, но пожарникарите вече бяха дошли и гасяха мощно“, разказа млада жена от съседния до заведението блок- номер 39. Магазинът и заведението се намират между блок 39 и 40. Магазинът е за железария и домашни потреби. Вътре се продавали инструменти, детски играчки и препарати за домакинството. Цялата стока е на пепел. Бистрото носи името „Ред корнер“. Мистерията с палежа явно се върти около него, смятат съседи. То било отдадено под наем на бургазлията Васил. В събота бил последният работен ден на Васил и хората му. Те били напълно готови да се изнасят точно в неделя и понеделник, тъй като не се разбрали със собственика. Васил искал по-нисък наем, но молбата му не била чута и той взел решение да затвори и да си търси късмета другаде. Въпреки, че отношенията очевидно са били обтегнати /Васил не искал да се изнася и се наложило да спрат тока на „Ред корнер“/, и двете страни казаха, че недоумяват за пожара в заведението.  „Разследваме случая и работимв по няколко версии. Според нас обаче палежът е умишлен“, казаха криминалисти пред „Труд“.  Сред версиите със сигурност не е палеж заради застраховка защото нито заведението, нито магазинът били застраховани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.07", "title": " Страховит пожар изпепели заведение и магазин\t\t\t"}
{"url": "https://trud.bg/%d1%80%d0%be%d0%ba%d0%be%d1%80%d0%b4%d0%bd%d0%b8-%d0%b6%d0%b5%d0%b3%d0%b8-%d0%b2-%d0%b0%d0%b2%d1%81%d1%82%d1%80%d0%b0%d0%bb%d0%b8%d1%8f-%d1%82%d0%b5%d1%80%d0%bc%d0%be%d0%bc%d0%b5%d1%82%d1%80/", "text": "Докато Съединените щати са сковани от студ, в Австралия има рекордни горещини. В Сидни термометрите отчетоха 47,3 градуса по Целзий. Това е най-горещият ден от 79 години насам. Синоптиците потвърдиха рекорда със съобщение в Туитър. Измерените в 3 часа и 25 минути следобед местно време градуси са най-високите за града от 1939 г. насам. В щата Виктория продължава борбата с горските пожари. Бушуват общо 18 огнища. В Мелбърн пък 15-годишно момиче беше обвинено в умишлен палеж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.07", "title": " Рокордни жеги в Австралия, термометрите отчетоха 47,3 градуса по Целзий"}
{"url": "https://trud.bg/%d0%b4%d1%80%d0%b0%d0%bc%d0%b0%d1%82%d0%b0-%d0%bc%d0%b0%d0%ba%d0%bc%d0%b0%d1%84%d0%b8%d1%8f-%d1%81%d0%bc%d1%80%d0%b0%d0%b7%d1%8f%d0%b2%d0%b0-%d0%ba%d1%80%d1%8a%d0%b2%d1%82%d0%b0/", "text": "Има много увлекателни моменти в „Макмафия“, пищната нова телевизионна драма на Би Би Си, включваща руски олигарси и организирана престъпност. Някой знаеше ли, че ножът за хайвер може да бъде толкова смъртоносен? Или пък, че наетите убийци могат да избягат в родината си, оставяйки кърваво послание от Москва във всички изискани мебели? Руските пуристи могат да имат няколко забележки. Дали Алекс Годман, образования в Британия син на руски гангстер, изигран от Джеймс Нортън, наистина говори на английски с баща си без акцент? И къде точно са охранителите? Те са задължителна черта от живота за всеки самоуважаващ се московски бизнесмен, но странно защо липсват тук. Идеите за „Макмафия“ са взети от книгата на журналиста Миша Глени. Международните престъпни синдикати наистина са в състояние да прехвърлят огромни суми пари по целия свят. Това е благодарение на финансовата и банковата система, която им позволява да се скрият зад анонимните структури на компании и да избегнат задаването на въпроси. Разследващи журналисти са били заети да отлепват слой по слой от офшорната тайна. През 2016 г. „Гардиън“ (Guardian) и медийните му партньори публикуваха Панамските документи, базирани на записи от офшорната адвокатска кантора Мосак Фонсека. Мосак се е специализирал в създаването на непрозрачни компании. Бастиан Обермайер, германският репортер, получил изтеклите данни, е стигнал до извода, че клиентите му често са били наркодилъри, като тези, показани в „Макмафия“, или контрабандисти на оръжие, олигарси, страни по договори, свързани с отбраната, хазартни измамници и клептократи. Плюс политици, спортни звезди и министър-председатели. Не всеки, който използва офшорните зони, е мошеник. Но основният извод от Панама и документите „Парадайз“, публикувани отново от „Гардиън“ и медийни му партньори през ноември, е, че офшорната индустрия не е незначителна и сенчеста част от нашата икономическа система, а че това е системата. Тежестта на данъчното облагане се отдалечава от мултинационалните корпорации и богатите за сметка на обикновените хора. Офшорките направиха това възможно. Ние, и онези от нас, плащащи данъците си, сме будали. Глени е прав и за нещо друго, за централната роля на Великобритания и Лондон в улесняването на потока от пари. Ние се ласкаем, мислейки, че това се случва някъде далеч от нас. Но голяма част от това се случва на прага ни, сред кичестите тераси на Белгревия и Кенсингтън, където е заснета голяма част от „Макмафия“. Британските правни кантори, агентите по недвижими имоти и агентите за учредяване на дружества са главните виновници за това. Да вземем един малък пример. Лондонската адвокатска кантора „Child & Child“, изглежда почтена и обитава офис с изглед към градините на Бъкингамския дворец. През 2015 г. тя създава тайно офшорна компания на британските Вирджински острови, водещо данъчно убежище в Обединеното кралство. Бенефициентите на фирмата са Лейла и Арзу Алиеви, дъщерите на президента на Азербайджан.  Подобно на други деца от управляващите постсъветски династии, Алиеви притежават обширна собственост в Лондон, на стойност милиони паунда. Новата офшорна компания Exaltation Ltd бе създадена, за да притежава имуществото им. „Child & Child“ трябваше да идентифицират Алиеви като „политически коректни“ индивиди. Това би трябвало да доведе до допълнителни банкови проверки на богатството на семейството. Но това не стана. В същото време международните перачи на пари имат ясно предпочитание към видовете компании, които използват във Великобритания. Между 2010 и 2014 г. руснаците са преместили от Москва в западната финансова система поне 20 милиарда долара мръсни пари. Схемата им беше гениална. В нея участваха молдовски съдии, латвийска банка и серия от центрове, вписани в регистъра на Лондон. Те бяха „управлявани“ от фирми, намиращи се в отдалечени данъчни убежища. Преди да напишем първия си доклад за това, аз изпратих писма до Маршаловите острови в Тихия океан и никога не получих отговор. Това не ме изненада, защото тези „мениджъри“ бяха субекти на хартия, без никакво смислено съществуване. Националната агенция за престъпността в Обединеното кралство изрази интерес към нашите открития, но каза, че няма какво да направи, тъй като извършителите са далеч. Всичко беше трудно. Банките също „свиха рамене“. Те и чуждестранните дъщерни дружества с офиси в Лондон обработват 738 млн. долара в транзакции от т.нар. глобална пералня. Всички те разполагат със сложни звена, посветени на изкореняване на финансовите престъпления. Проблемът е в обемът от милиарди долари плащания всеки ден.  Какво може да се направи срещу културата на „Макмафия“, вълнуваща ни пред тв екраните, и без съмнение наситена с насилие и кръв в бъдещите епизоди? През май 2016 г. Дейвид Камерън обеща нов публичен регистър, в който за пръв път ще се идентифицира „значимия“ човек, стоящ зад всяка компания в Обединеното кралство. Това беше началото, но два месеца по-късно той подаде оставка като премиер.  Правителството на Тереза Май не показа никакъв интерес да продължи тези скромни реформи. Една от мерките е Обединеното кралство да принуди своите отвъдморски територии да въведат подобни публични регистри, които биха разкрили кой е собственик на компанията. Над половината от всички компании в Панамските документи са създадени на Британските Вирджински острови. В разделеното общество, в столицата ни, станала детска площадка за международните мошеници, които крадат в родината си, но се радват на правна защита тук.", "date": "2018.01.07", "title": " Драмата “Макмафия” смразява кръвта пред телевизора\t\t\t"}
{"url": "https://trud.bg/500-%d0%bb%d0%b2-%d0%b3%d0%b0%d1%80%d0%b0%d0%bd%d1%86%d0%b8%d1%8f-%d0%b7%d0%b0-%d0%bf%d0%b8%d1%8f%d0%bd-%d0%be%d0%bf%d0%b8%d1%82%d0%b0%d0%bb-%d0%b4%d0%b0-%d0%bf%d0%be%d0%b4%d0%ba%d1%83%d0%bf%d0%b8/", "text": "Пиян шофьор, опитал да подкупи катаджии, се оказа в ареста в Търговище, а в последствие е пуснат срещу парична гаранция от 500 лв. 41-годишният водач, който е от омуртагското село Величка, дошъл в Търговище на дискотека и се почерпил подобаващо с компания в петък вечерта. Тръгнал си сам към 3 часа в събота с автомобила си „Мерцедес”, когато бил спрян от патрул на пътна полиция.  Униформените дебнели в района около парка „Борово око” за пияни шофьори и попаднали на него. При проверката на място се оказало, че е подпийнал и дрегърът отчел над 1,6 промила. Катаджиите започнали да му пишат акт преди да го прибират по обичайната процедура в ареста да изтрезнява. Тогава той пъхнал в документите 50 лв. Последвал ареста му и за опита за подкуп. След изтичане на задържането от едно денонощие той бил пуснат срещу парична гаранция от 500 лв., уточниха от полицията в Търговище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.07", "title": " 500 лв. гаранция за пиян, опитал да подкупи катаджии"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d1%80%d0%b0%d0%b1%d0%be%d1%82%d0%bd%d0%b0%d1%82%d0%b0-%d1%81%d1%80%d0%b5%d1%89%d0%b0-%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%b5/", "text": "Българският премиер Бойко Борисов и президентът на Турция Реджеп Ердоган провеждат работна среща в Истанбул. По-рано днес двамата откриха обновената Желязна църква. Очаквайте подробности.", "date": "2018.01.07", "title": " Започна работната среща на Борисов и Ердоган в Истанбул (СНИМКИ)"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b1%d0%b8%d0%b2%d1%88%d0%b8%d1%8f-%d0%b8%d1%80%d0%b0%d0%bd%d1%81%d0%ba%d0%b8-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82/", "text": "За подкрепа на протестите в Иран по време на посещение в град Шираз е задържан бившият ирански президент Махмуд Ахмадинеджад, предаде  , позовавайки се на източници в Техеран. Властите взели това решение заради негови изявления, преценявайки ги като „подстрекателство към безредици“. Преди дни говорейки пред жители на града Ахмадинеджад разкритикувал сегашния президент Хасан Рохани и неговото правителство, обвинявайки ги, че са се отдалечили от проблемите на народа, както и в лошо управление и присвояване на „монопола на общественото богатство“. Задържането на политика е станало с одобрението на върховния лидер на ислямската република Али Хаменей. Махмуд Ахмадинеджад бе президент два мандата от 2005 до 2013 г.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.07", "title": " Арестуваха бившия ирански президент Махмуд Ахмадинеджад за подкрепа на протестите"}
{"url": "https://trud.bg/%d1%80%d1%83%d1%81%d0%bd%d0%b0%d0%ba-%d1%81%d0%b5-%d0%b7%d0%b0%d1%81%d0%b5%d0%bb%d0%b8-%d0%b2-%d0%b3%d0%be%d1%80%d0%bd%d0%be%d0%be%d1%80%d1%8f%d1%85%d0%be%d0%b2%d1%81%d0%ba%d0%be-%d0%b8-%d1%81%d1%82/", "text": "Руснак стана иподякон в Българската Православна Църква и за пръв път участва на Йорданов ден в литургията заедно с отец Зоран Мамучевски в село Петко Каравелово, Община Полски Тръмбеш. 51-годишният Дмитрий и съпругата му Наталия Тимофеева се заселили в България преди около 5 години. Тя е поетеса и журналист, но избягала от руската мафия в Москва. „Имах няколко жилища в центъра на града, но ги ограбиха по поръчка .Оставиха ме без нищо и ние с Дмитрий дойдохме в България. Купихме си къща в  горнооряховското село Горски Долен Тръмбеш и сега живеем спокойно”, разказа 64-годишната Наталия. По време на досегашния си престой у нас, тя вече е написала няколко стихосбирки. Казва още,че успява да живее добре у нас ,защото има 350 лева пенсия. В Русия е била на високи длъжности в Москва и винаги се е занимавал само с публицистика и поезия.В родния си град има четири издадени книги и доста награди и е сред най-известните московски поетеси. С Дмитрий са заедно от 28 години и въпреки, че тя е доста по-голяма, се разбират прекрасно. Той се занимава с логистика в родината си и продължава да работи дистанционно. Християнин и пристрастен към православието, Дмитрий бил забелязан от отец Зоран Мамучевски в Горна Оряховица. След това младият свещеник, който едва наскоро навърши 32 години, поканил Дмитрий да служи при него и така сега руснакът е негов иподякон. На Богоявление в Петко Каравелово двамата осветиха вода и раздадоха нафора на хората,които препълниха местния храм „Св.Иван Рилски”. След това в селото за пръв път бе извършен ритуалът за изваждане на кръста от вода ,който бе хвана от 40-годишния Пламен Димитров от селото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.07", "title": " Руснак се засели в Горнооряховско и стана иподякон\t\t\t"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%bf%d1%80%d0%be%d1%8f%d0%b2%d1%8f%d0%b2%d0%b0-%d0%be%d0%bf%d1%82%d0%b8%d0%bc%d0%b8%d0%b7%d1%8a%d0%bc-%d0%b2-%d0%bd%d0%b0%d1%87%d0%b0%d0%bb%d0%be%d1%82%d0%be/", "text": "Канцлерът на Германия Ангела Меркел заяви в неделя, че е „оптимист“, преди началото на предварителните преговори с Германската социалдемократическа партия (ГСДП), чийто лидер Мартин Шулц разкри, че партията му няма да поставя „червени линии“ в началото на дискусиите, предава Ройтерс. Съюза (ХДС/ХСС) на Меркел и ГСДП ще водят предварителни разговори в течение на следващите пет дни, за да видят дали има предпоставки за възобновяване на „голямата коалиция“, управлявала Германия през последните осем години.  Хорст Зеехофер, лидер на Християнсоциалния съюз (ХСС) – заяви, че отива на разговорите в „приповдигнат дух“ и подчерта, че партиите трябва да стигнат до споразумение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.07", "title": " Меркел проявява оптимизъм в началото на преговорите с ГСДП"}
