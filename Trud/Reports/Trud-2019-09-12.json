{"url": "https://trud.bg/%d0%be%d0%ba%d1%81%d1%84%d0%be%d1%80%d0%b4-%d0%b5-%e2%84%961-%d0%b2-%d1%81%d0%b2%d0%b5%d1%82%d0%be%d0%b2%d0%bd%d0%b0-%d0%ba%d0%bb%d0%b0%d1%81%d0%b0%d1%86%d0%b8%d1%8f-%d0%bd%d0%b0-%d1%83%d0%bd%d0%b8/", "text": "СУ „Св. Климент Охридски” е на 1001-о място Оксфордският университет е №1 за четвърта поредна година в световната класация на висши учебни заведения на Times Higher Education, предаде Би Би Си. В топ 10 на списъка влизат още два британски ВУЗ-а – Кеймбридж и Империал Колидж Лондон. САЩ обаче продължават да са лидери, цели 7 американски университета (Калифорнийският технологичен институт, Станфорд, Масачузетският технологичен институт, Принстън, Харвард, Йейл и университетът в Чикаго) попадат в топ 10 на списъка (а 60 ВУЗ-а са в първите 200). Съставителите на класацията посочват, че Германия е на път да задмине Великобритания, защото в момента има най-много топ университети в Европа. Азиатските висши учебни заведения също настъпват мощно, като такива в Китай и Япония се поставени на много добри позиции. Общо в класацията са включени 1300 университета от общо 92 държави. Подредбата се изготвя въз основа на множество критерии, сред които качество на преподаване, обем и репутация на провежданите проучвания, цитиране в различни изследвания, приходи от бизнеса и международни връзки. България е представена в класацията от само един университет – СУ „Св. Климент Охридски”, който заема 1001-а позиция.", "date": "2019.09.12", "title": " Оксфорд е №1 в световна класация на университети\t"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%bd%d0%b0-%d0%b1%d0%bb%d0%b8%d0%b7%d0%be-7-%d0%b3-%d0%b7%d0%b0%d1%82%d0%b2%d0%be%d1%80-%d0%bc%d1%8a%d0%b6-%d1%81-%d0%b4%d0%b2%d0%be%d0%b9%d0%bd%d0%be/", "text": "Мъж с двойно – сръбско и турско гражданство, бе осъден на 6 години и 10 месеца затвор и глоба от 100 000 лева от състав на Хасковския окръжен съд по обвинение в контрабанда на 9,96 кг хероин от Турция през ГКПП „Капитан Андреево“, съобщиха от съда. Присъдата за трафика на дрогата на стойност 896 517 лева е била постигната след споразумение с прокуратурата. Случаят с 45-годишния С.Б. е от 17 декември миналата година. Тогава лекият автомобил на подсъдимия бил отклонен за проверка на граничния ни пункт след влизане от Турция у нас. Служителите на митницата откриват високорисковото наркотично вещество, укрито в резервната гума на автомобила. След като се е признал за виновен, трафикантът се е съгласил делото да не се гледа по общия ред и да приеме споразумението, което има последици на влязла в сила присъда, пише в съдебното решение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " Осъдиха на близо 7 г. затвор мъж с двойно гражданство заради контрабанда на хероин през ГКПП „Капитан Андреево“"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%bd%d0%b0%d0%b9-%d0%bd%d0%b5%d0%b4%d0%be%d0%b2%d0%be%d0%bb%d0%bd%d0%b8-%d0%be%d1%82-%d1%80%d0%b0%d0%b1%d0%be%d1%82%d0%bd%d0%b8%d1%82%d0%b5/", "text": "Живеем най-малко Българите са най-недоволни от работните си места сред жителите на ЕС. В България само 27,6% от хората да доволни от работата си, а точно пред нас е Румъния с 28,3%, пише в публикация на Евростат. Същевременно над половината от населението на Прибалтийските страни, Ирландия, Австрия, Италия и Словения е силно удовлетворено от работните си места. Хората в ЕС получават средно по 22,8 евро за един час работа, посочват от Евростат. Най-високи са възнагражденията в Брюксел – 44,2 евро на час, а най-ниски – в българския Северен централен район – 3,7 евро на час, което е 12 пъти по-малко. Освен белгийската столица, има още шест региона в ЕС, в които дават над 40 евро за час работа. Сред тях са Люксембург (43,9 евро); региона на датската столица Копенхаген (42,2 евро); както и още два белгийски региона край Брюксел (по 41,7 евро). Любопитно е, че в Норвегия и Швейцария заплатите за час работа са по-високи от всички региони на ЕС – съответно 44,9 евро и 50,5 евро. Средно за страните от ЕС за един час работа хората създават по 35,2 евро добавена стойност, сочат данните на Евростат. В Люксембург създават по 76,3 евро, а в българския Южен централен регион – само 5,4 евро. Пет от шестте региона в ЕС с най-ниска производителност на труда са в България, а шестият е в Румъния. Разполагаемият годишен доход на човек в ЕС е средно 15 600 евро. Най-висок е доходът на човек във вътрешен Лондон-Запад – 55 200 евро, а най-нисък – 2 900 евро, е доходът на жителите на Северозападния регион в България. В резултат при жените най-ниска е продължителността на живота в България – 78,2 години, при над 87 години в няколко региона на Испания. При мъжете най-кратък е животът в Литва, България, Унгария и Румъния, а най-дълъг – в Мадрид и Лондон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " Българите най-недоволни от работните си места\t"}
{"url": "https://trud.bg/%d0%bd%d0%b5%d0%b4%d0%be%d1%81%d1%82%d0%b8%d0%b3-%d0%bd%d0%b0-%d1%85%d1%80%d0%b0%d0%bd%d0%b8-%d0%b8-%d0%b1%d0%b5%d0%b7%d1%80%d0%b5%d0%b4%d0%b8%d1%86%d0%b8-%d0%bf%d1%80%d0%b8-%d0%b1%d1%80%d0%b5%d0%ba/", "text": "Недостиг на храни, увеличаване на цените на хранителни продукти и горива, забавени доставки на лекарства, избухване на протести и контрапротести. За такива последствия при Брекзит без сделка предупреждава план на правителството в Лондон, обявен днес. Планът е изготвен на 2 август и носи името „Операция йелоухамър”. Той разглежда най-лошите варианти на последици от излизане на кралството от ЕС без споразумение. Според документа, изготвен девет дена след като Борис Джонсън стана премиер, обществото и бизнесът вероятно няма да са добре подготвени за този сценарий, отчасти поради продължаващото политическо объркване преди деня на Брекзит. Възможно е камионите, преминаващи през Ламанша, да трябва да чакат до два и половина дни, а британските граждани да бъдат подложени на засилени имиграционни проверки по европейските гранични пунк­тове.", "date": "2019.09.12", "title": " Недостиг на храни и безредици при Брекзит без сделка"}
{"url": "https://trud.bg/%d0%b3%d0%b5%d1%80%d0%b1-%d0%bd%d0%b5-%d0%b8%d1%81%d0%ba%d0%b0%d1%82-%d0%b4%d0%b0%d1%80%d0%b5%d0%bd%d0%b8%d1%8f-%d0%b7%d0%b0-%d0%b2%d0%be%d1%82%d0%b0-%d0%bf%d0%b0%d1%80%d1%82%d0%b8%d1%8f%d1%82%d0%b0/", "text": "С най-голям стаж е монтанският кмет Златко Живков ГЕРБ не искат спонсорски пари за изборите. Партията ще финансира предизборната си кампания със средства от субсидията. По време на кампанията няма да се приемат дарения, доброволни вноски от членове на партията, както и участие с лични средства на кандидатите за местна власт. Това реши Изпълнителната комисия на партията на заседание, което продължи до късно вечерта в сряда. Ръководството на ГЕРБ утвърди кандидат-кметовете за областните градове. С най-дълъг стаж на градоначалник е Златко Живков, който управлява Монтана от 1999 г. Ако отново спечели, това ще е шестият му мандат.", "date": "2019.09.12", "title": " ГЕРБ не искат дарения за вота, партията плаща кампанията\t"}
{"url": "https://trud.bg/%d0%ba%d1%8a%d1%89%d0%b0-%d0%b7%d0%b0-113-%d0%bc%d0%bb%d0%bd-%d0%bb%d0%b5%d0%b2%d0%b0-%d0%bd%d0%b0-%d0%b4%d0%bb%d1%8a%d0%b6%d0%bd%d0%b8%d0%ba-%d0%bf%d1%80%d0%be%d0%b4%d0%b0%d0%b2%d0%b0-%d1%87%d1%81/", "text": "25 хотела, ветроходна яхта и моторен танкер предлагат още на търг  Четвърти опит за къщата-музей на Яворов  Частен съдебен изпълнител продава за 11 358 820 лева къща на длъжник, се вижда от обява публикувана на сайт на Камарата на частните съдебни изпълнители (КЧСИ). Луксозният имот разполага със собствен вътрешен басейн, намира се на ул. Оборище и е на площ от 2433 кв. метра, като застроената площ е 439 кв. м. Това е най-скъпият имот на длъжник, обявен за продан. След него се нарежда незавършен хотел в Банско с начална тръжна цена 8,17 млн. лева. Общо 25 хотела са сложени на тезгяха заради неплатени задължения на собствениците им. Тръжните им цени обаче са далеч под тази за къщата в центъра на София. В Априлци цял хотел се предлага за 2,05 млн. лева, в Кошарица за такъв искат 1,36 млн. лева, а в Пампорово – 1,34 млн. лева. Частен съдебен изпълнител отново е обявил за публична продан къщата, в която поетът Пейо Яворов е живял със съпругата си Лора на улица „Г. Раковски” 136 в София. Това е четвъртият опит имотът да бъде продаден, като на първия търг цената беше 1,62 млн. лева, а сега е паднала до 1,28 млн. лева. До продажбата на имота се стигна заради неуредени финансови отношения на сегашния собственик на имота. В средата на февруари заместник-кметът на София по култура и образование Тодор Чобанов заяви, че общината не се е отказала да купува къщата на Яворов и възнамерява да настани там Националния литературен музей, но се изчаква решението на съда. ЧСИ продават още 130 магазина и 64 заведения на длъжници. Най-висока цена се търси за магазин в Пловдив върху 546 кв. м, с начална цена близо 849 хиляди лева. За заведение в Созопол на ул. Ропотамо съдебният изпълнител иска 1,38 млн. лева, а за такова в центъра на София – на ул. „Граф Игнатиев” обявената цена е близо 1,1 млн. лева. Ветроходна яхта също търси новия си собственик срещу 46 744 лева. За публична продан е обявен и моторен танкер, като началната цена е 330 хиляди лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " Къща за 11,3 млн. лева на длъжник продава ЧСИ"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89-%d1%81-%d1%82%d0%b5%d0%bd%d0%b8%d1%81%d0%ba%d0%b0-%d1%81-%d0%bd%d0%b0%d0%b4%d0%bf%d0%b8%d1%81-%d1%83%d0%b1%d0%b8%d0%b5%d1%86-%d0%bd/", "text": "Протестиращ срещу климатичните промени бе отведен от охраната на Ангела Меркел, след като се опита да стигне до германската канцлерка на автоизложение във Франкфурт, предаде Ройтерс. Мъж, който носеше тениска с логото на „Грийнпийс“ и надпис „Убиец на климата“, бе проснат на земята от охранители при опит да прекоси сцена, на която стоеше Меркел. На автоизложението имаше протести срещу замърсяването на околната среда от автомобилната промишленост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " Протестиращ с тениска с надпис „Убиец на климата“ се опита да стигне до Меркел на автоизложение във Франкфурт"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%be%d1%82-%d1%82%d1%80%d0%be%d1%8f%d0%bd-%d0%b8%d0%b7%d0%b4%d0%b8%d1%80%d0%b8%d1%85%d0%b0-%d0%b8-%d1%81%d0%bf%d0%b0%d1%81%d0%b8%d1%85%d0%b0-79-%d0%b3/", "text": "Троянски полицаи издириха възрастна жена, прекарала повече от 2 денонощия в гората. Това съобщиха от пресслужбата на МВР. На 11 септември, около 19.00 часа, в РУ Троян е получен сигнал от кмета на с. Шипково, че от 9 септември 79-годишна, самотноживееща жена от селото е напуснала дома си и оттогава е в неизвестност. Жената била обявена за местно издирване и незабавно сформирани екипи от служители на РУ Троян, които започнали търсенето й. Благодарение щателното претърсване на гориста местност край село Шипково, на 12 септември по обяд жената е открита жива и поради здравословни проблеми в безпомощно състояние. Откарана е незабавно за лечение в болница, с опасност за живота. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " Полицаи от Троян издириха и спасиха 79-годишна баба, прекарала над 2 дни в гората "}
{"url": "https://trud.bg/%d1%81%d1%8a%d1%8e%d0%b7%d0%bd%d0%b8%d0%ba-%d0%bd%d0%b0-%d0%bc%d0%b0%d0%ba%d1%80%d0%be%d0%bd-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd-%d0%b7%d0%b0-%d0%b8%d0%b7%d0%bc%d0%b0%d0%bc/", "text": "Нарушенията датират от 2011 г. Аферата засяга облаги за половинката му Прокуратурата във френския град Лил разследва председателя на Националното събрание на Франция и близък съюзник на президента Еманюел Макрон – Ришар Феран, за злоупотреба със служебно положение с цел финансова облага в полза на интимната му приятелка, съобщи електронното издание на в. „Фигаро”. Обвиненията срещу Феран са свързани с афера, датираща от 2011 г. Тогава той е бил директор на животозастрахователната компания на Бретан, която същата година решава да вземе за ползване помещения под наем от половинката му Сандрин Дусан, която извлича сериозна финансова печалба. Твърденията за злоупотреба със служебно положение бяха разкрити за първи път от изданието за разследваща журналистика „Канар Аншене” през 2017 г., когато прокурорите в Бретан откриха разследване срещу Феран. Тогава, като министър за териториалната кохезия в първото правителство при президента Макрон и генерален секретар на партията „Република, напред!”, той подаде оставка, няколко месеца преди делото да бъде прекратено и Феран реабилитиран. Въпреки това с решение на съда в Лил от сряда вечерта производството срещу него беше възстановено. В изявление пред медиите вчера говорител на Ришар Феран обяви, че той не възнамерява да подава оставка от председателския пост на френското законодателно събрание, защото няма нови факти по делото, което засяга случай, в който „няма жертви и щети”. Президентът на Франция Еманюел Макрон обяви също, че има пълно доверие в своя партиен съюзник.", "date": "2019.09.12", "title": " Съюзник на Макрон разследван за измами\t"}
{"url": "https://trud.bg/%d1%85%d0%b0%d0%b9%d0%ba%d0%be-%d0%bc%d0%b0%d0%b0%d1%81-%d0%bd%d0%b5-%d0%b2%d0%b8%d0%b6%d0%b4%d0%b0-%d0%bf%d1%80%d0%b5%d1%87%d0%ba%d0%b8-%d0%b7%d0%b0-%d0%b7%d0%b0%d0%bf%d0%be%d1%87%d0%b2%d0%b0%d0%bd/", "text": "Германският министър на външните работи Хайко Маас е оптимист по отношение на започването на преговорите за членство на Северна Македония в ЕС, съобщава “Макфакс“. Той заяви това на среща с външният министър на Македония, Никола Димитров, който е на визита в Берлин. В срещата между двамата министри бяха очертани постигнатото, текущото развитие и перспективите във връзка с очакванията на Скопие от заседанието на Съвета на Европейският съюз през октомври. Маас потвърди подкрепата си за Македония, като отбеляза, че е оптимист във връзка с очакванията на Съвета и не вижда повече пречки пред това Скопие да започне преговори за членство с Брюксел. Димитров от своя страна изрази благодарност за последователната германска подкрепа. Обсъдени бяха и двустранните отношения между Скопие и Белрин и възможностите за тяхното задълбочаване, особено в областта на икономическото сътрудничество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " Хайко Маас не вижда пречки за започване на преговори за приемането на Северна Македония в ЕС"}
{"url": "https://trud.bg/%d0%bc%d0%b0%d0%bb%d0%b8%d0%bd%d0%be%d0%b2-%d0%b8%d1%81%d0%ba%d0%b0%d0%bb-%d0%be%d1%82-%d1%80%d1%83%d1%81%d0%bd%d0%b0%d1%86%d0%b8%d1%82%d0%b5-%d0%b4%d0%b0-%d0%bc%d1%83-%d0%ba%d1%83%d0%bf%d1%8f%d1%82/", "text": "Нагърбил се да сменя геополитическата ориентация на страната Вчера прокуратурата публикува докладната записка на Николай Малинов до руските му покровители, която е едно от доказателствата по обвинението в шпионаж срещу него. Основната цел на шефа на “Русофили” била да получи стотици милиони от руските си куратори, за да обърне геополитичната обстановка в страната. Малинов предлага на руснаците да му направят телевизия и информационна агенция, партия, както и да завладее огромна част от телекомуникационна мрежа на България, чрез покупката на “Виваком”. “Русофилите не могат да се справят сами без руска помощ, която се изразява в придобиване на печеливши отрасли в областта на икономиката на България”, пише шефът на “Русофили”. Той се оплаква, че страната ни е колония на САЩ, а ЕС разсипали селското стопанство и промишлеността. В така начения от него “План България”, Малинов предлага закупуването на военните предприятия “Дунарит” и Авионамс”, за да има Русия влияние във военно-промишления комплекс. Активите на КТБ пък не трябвало да попадат в български ръце. „Ние сме предприели действия по безвъзмездното предаване на активи от милиард и половина евро от страна на бившия банкер Цветан Василев на руския бизнесмен Константин Малофеев. Тези пари не трябва да попадат в български ръце, защото българската държава с цялата си мощ ще пречи на тяхното притежание и ползване”, пише Малинов. Част от плана е и изпращането на десетки хиляди българи в Русия, които да работят в областта на строителството, комуналните услуги и транспорта.   Разпитаха син на охранителя на Людмила Живкова  Привличахме Малинов като експерт Показания по шпионския скандал е дал и синът на личния охранител на Людмила Живкова. Лазар Мурджев, който е председател на УС на “БРОД за България” каза, че е бил разпитван като свидетел. Вниманието на службите той привлякъл заради контак­тите си с Николай Малинов. “Почти 10 г. издаваме списание “Сигурност”, в него Малинов го привличаме като експерт. Службите имат право и техен ангажимент е да докажат онова, за което говорят”, отсече Лазар Мурджев и добави: “Въпросът е как идват средствата, но шпионството е друга материя”. Мурджев каза, че е спокоен и не се притеснява от нищо, това било напълно измислен формат. “Считам, че на тези момчета така им е наредено и те са си изпълнили задълженията, добави той.   Москва: „Русофили” съдействат за двустранните отношения  Говорителят на руското външно министерство Мария Захарова коментира на редовна пресконференция шпионския скандал. “По въпроса с обвинението на председателя на националното движение “Русофили” в България в шпионаж, ние сме запознати с тези обвинения. Дейността на тази неправителствена организация е съдействала за развитието на двустранното сътрудничество и укрепване на приятелските отношения между нашите страни. Надяваме се, че правителството на България ще се въздържа от стъпки, които да поставят под въпрос нашите двустранни отношения и постигнатото от нас в много области, включително хуманиратната и културната сфера”, заяви Мария Захарова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " Малинов искал от руснаците да му купят телевизия, партия и “Виваком” (обзор)\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-481/", "text": "Малинов искал от руснаците да му купят телевизия, партия и “Виваком” Преговарял Цветан Василев да даде безвъзмездно на Малофеев 1,5 млрд. евро. Нагърбил се да сменя геополитическата ориентация на страната.             Арестуваха педофила след публикацията в “Труд” Срещу Даниел Ериксон-Хъл са постъпили сигнали, че е блудствал с деца в ромското гето в Сливен.           Дзен, или как да шпионираш в България Интересно би било да се направи Комисия по досиетата на агентите на чужди служби у нас – коментар на Емил Спахийски.           Българите и забравената война от 1828-1829 г. Мистериите на българските земи – с проф. Пламен Павлов.               Николай Гяуров: Половин век на музикалния връх 90 г. от рождението на гордостта на България.                 Недосегаемият Силует на Брайън Де Палма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " Вижте акцентите в броя на вестник „Труд“ в петък, 13 септември 2019"}
{"url": "https://trud.bg/%d0%b7%d0%b0-%d0%b7%d0%b0%d0%bf%d0%bb%d0%b0%d1%82%d0%b8-%d0%be%d1%82%d0%b8%d0%b2%d0%b0%d1%82-52-%d0%be%d1%82-%d0%bf%d0%b0%d1%80%d0%b8%d1%82%d0%b5-%d0%bd%d0%b0-%d0%be%d0%b1%d1%89%d0%b8%d0%bd%d0%b8/", "text": "11,7% от средствата са за инвестиции София, Пловдив и Бургас са сред отличниците За заплати и осигуровки отиват 52,3% от всички разходи на общините, сочат данните на Министерството на финансите (МФ) към края на юни. За същия период на миналата година за заплати са отишли 51,8% от разходите на кметствата. За инвестиции общините дават 11,7% от всичките си разходи, което е малко подобрение спрямо средата на миналата година, когато капиталовите разходи са имали дял от 9,7%. Но трябва да се отбележи, че има 11 общини, в които инвестициите формират над 30% от всичките им разходи. Като цяло финансовото състояние на общините се подобрява през последните 12 месеца. Намаляват дългове е и просрочията им, а повечето кметства с финансови проблеми изпълняват стриктно програмите си за оздравяване. София, Пловдив и Бургас са сред общините отличници, които са най-добре финансово. Анализът за финансова самостоятелност, инвестиционна активност и просрочени задължения показва, че в топ 10 на общините с най-добро финансово състояние попадат Столична, Челопеч, Крумовград, Девня, Пловдив, Бургас, Ветово, Чавдар, Панагюрище и Русе, обявиха от МФ. Общините Столична, Пловдив, Бургас, Сливен, Русе и Стара Загора към края на юни формират най-голям излишък по бюджета си. Общинският дълг към средата на годината възлизат на 1,385 млрд. лв. Голяма част от този дълг (84,5%) е предназначен за финансиране на инвестиционни проекти. Спрямо края на 2018 г. общинският дълг намалява с 10 млн. лв. В рамките на година просрочените задължения на общините намаляват с 6,1 млн. лв. и достигат 132,1 млн. лв. Просрочени задължения имат 131 общини, или 49,4% от общия им брой. Просрочените задължения са 4,24% от планираните приходи на общините, което е леко подобрение спрямо 4,74% една година по-рано.  На един общински служител се падат по 277 души от населението, при 281 преди една година, сочат още данните на МФ.", "date": "2019.09.12", "title": " За заплати отиват 52% от парите на общините\t"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%8f%d1%82-%d1%81%d1%8a%d0%b4-%d0%be%d1%81%d0%b2%d0%be%d0%b1%d0%be%d0%b4%d0%b8-%d0%bf%d0%b5%d1%82%d0%b8%d0%bc%d0%b0-%d0%b7%d0%b0%d0%b4%d1%8a%d1%80%d0%b6%d0%b0/", "text": "Турският апелативен съд нареди освобождаването на петима бивши журналисти от опозиционния вестник “Cumhuriyet Daily”, предава АФП, като се позовава на информация на турски адвокат. „След съдебната заповед очакваме освобождаването на петима души от вестника тази вечер“, заяви адвокатът Тора Пекин. Петимата бяха осъдени миналата година за „подпомагане и съучастничество с терористични групи“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " Турският съд освободи петима задържани бивши опозиционни журналисти"}
{"url": "https://trud.bg/%d0%bc%d0%b0%d1%80%d1%82%d0%b8%d0%bd-%d0%bf%d0%b5%d1%82%d1%80%d0%be%d0%b2-%d1%81%d0%bb%d0%b5%d0%b4-%d1%88%d0%be%d1%83%d1%82%d0%be-%d0%b2-%d0%bc%d0%b0%d0%bd%d1%87%d0%b5%d1%81%d1%82%d1%8a%d1%80-%d0%b2/", "text": "Шоу за историята направиха настоящи и бивши звезди от Висшата лига в чест на Венсан Компани, легендарния капитан на „Манчестър Сити“, който напусна английския футбол през лятото. Първи марката си в мача постави Мартин Петров, голям приятел на белгийската звезда от общите им години при „гражданите“. „ Стана невероятно шоу, просто нямам думи, с които да го опиша – разказа Петров ексклузивно за „Труд“. – Организацията беше на свръх ниво. Феновете? Просто уникални. Толкова много приятели се събрахме, радвахме се, хората ни аплодираха. Обичам всички тимове, в които съм играл. Сега още веднъж се насладих на удоволствието от футбола.“ Петров игра за легендите на „Манчестър Сити“ срещу сборен тим на звезди от Висшата лига, препълнен с… част от най-великите на „Манчестър Юнайтед“. „Естествено, че имаме различия – коментира Компани. – Но не може да има голямо събитие без „Манчестър Юнайтед“. В такъв ден градът е обединен.“ Едвин ван дер Сар, легендарният вратар на „Юнайтед“, си припомни мощта на Мартин Петров още в първата минута. Свръхзвуковия нападател се измъкна от защитата, проби по лявото крило и още в първата минута откри резултата в мача, завършил 2:2. „ Не си беше научил урока – каза, смеейки се Мартин. – Не ме е гледал достатъчно. Когато излязох с националния отбор срещу Холандия, му бих ниско по тревата и гол. Сега пак така очакваше, но аз стрелях горе и перчемът му се завихри.“ Невероятно, но факт. Пеп Гуардиола, треньорът на „Манчестър Сити“ и на легендите на вечерта, пет минути говори очи в очи с Петров. Обясни му, че трябва да играе като… ляв бек. „Рече ми, че на 20-ата минута тръгвам в атака, а аз още в първата минута вкарах – продължи разказа си Мартин. – Не се отпускам и тренирам всеки ден. Във форма съм. Но колко силни бяха останалите, направо не мога да опиша. Хора като Роби Кийн, като Робин ван Перси – все едно не са спирали да играят футбол. Чувството да съм редом с тях беше повече от уникално. Много съм благодарен на Компани и на всички в „Сити“, че ме направиха част от такова велико шоу. А имайте предвид, че преди два месеца счупих костица на стъпалото и кракът още ме болеше. Но никога не бих отказал на приятели.“ 51 602 души дойдоха на стадион „Итихад“, за да направят изпращане на Компани. За тяхно съжаление бившият капитан не успя да се развихри заради контузия. През лятото той отиде в „Андерлехт“ като играещ треньор, но заради лошия старт на сезона остана само футболист. Легенди като Дитмар Хаман, Коло Туре, Шон Райт-Филипс, Крейг Белъми Майка Ричърдс носиха екипа на „Сити“. Освен Мартин в атаката беше и актуалният суперголмайстор Серхио Агуеро. При съперника се събра четата на сър Алекс Фъргюсън, водена от братята Гари и Фил Невил, Пол Скоулс, Райън Гигс, Ван дер Сар, Ван Перси, Майкъл Карик, Анди Коул, Ники Бът… Форумите в интернет не спират да се възхищават на уникален пас на Скоулс към Гигс – без да погледни и с външната страна на крака. Спомени, за които „Олд Трафорд“ вече шест години само мечтае. Бенжани вкара втория гол за „Сити“, а Ван Перси и Роби Кийн се разписаха за сборния тим на Висшата лига. В този момент всички бяха под един флаг – за честта на английския футбол. Няколко часа преди мача „Сити“ кръсти своята академия на Компани. На входа бе направена мозайка, която изрисува неговия победен гол срещу „Манчестър Юнайтед“ през 2012 година. Планът е пред стадион „Итихад“ скоро да се издигне и скулптура на Компани, който за 11 сезона се превърна в един от най-значимите футболисти от историята на „Сити“.", "date": "2019.09.12", "title": " Мартин Петров след шоуто в Манчестър: Ван дер Сар не си беше научил урока"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d1%80%d0%b5%d0%b7-%d0%be%d0%ba%d1%82%d0%be%d0%bc%d0%b2%d1%80%d0%b8-%d0%be%d1%82%d0%b2%d0%b0%d1%80%d1%8f-%d0%bf%d0%b0%d1%80%d0%ba%d0%b8/", "text": "През октомври отваря паркингът до метростанция „Стадион Васил Левски“ – 3 нива със 193 места. Заедно с метрото досега изградихме 6 буферни паркинга с 2397 места. Това съобщи във фейсбук кметът на София Йорданка Фандъкова. През 2020 г. планираме да изградим още 6 паркинга. Целта е гражданите да могат да оставят колите си и да използват метрото за придвижване в града. Изграждането на нови паркинги е ключова задача в следващите години – от една страна, изграждане на нови буферни паркинги по линии на градския транспорт и от друга – изграждане на паркинги в кварталите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " Фандъкова: През октомври отваря паркингът до метростанция „Стадион Васил Левски“"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bc%d0%b0%d0%bb%d0%b8%d0%bd%d0%be%d0%b2-%d1%88%d0%bf%d0%b8%d0%be%d0%bd%d0%b8%d0%bd%d1%8a%d1%82/", "text": "Той е човекът, който от пет години говори, че ще прави руска телевизия в България. От толкова години казва, че ще създаде и партия, която ще влезе в парламента и ще смени дневния ред в страната. Разправя, че се познава със сенатори, с графове, с крупни бизнесмени от Русия и е близък до Кремъл. Естествено, няма ни партия, ни телевизия, а познанствата доведоха Николай Малинов до обвинения в шпионаж.   Онези, които добре познават Николай Малинов, казват, че и шпионажът му не може да е по-различен от партията и телевизията му, които едва ли някога ще станат факт. Въпрос на фантазиране. Прокуратурата обвини Малинов, че е изнасял информация за две руски организации срещу заплащане, с цел тайно проникване на руски интереси у нас. Малинов отрече в качеството си на председател на движение “Русофили” да е работил срещу България. Призна за познанството си с Малофеев и Решетников и замеси в разказа си Цветан Василев, с който го запознал Сергей Станишев. Поведението на председателя на движение “Русофили” показа, че той не е притеснен от обвинението на спецпрокуратурата. Малинов демонстрира увереност, но и раздразнителност по темата пари. Всъщност интересната част от обвинението е един половин милиард евро, които Малинов поискал от Цветан Василев. Малинов е човек, който бързо предизвиква симпатии и доверие. Той лесно може да влезе под кожата на събеседника си и да го превърне в бъдещ партньор. Завършил е “История” в Киевския държавен университет. В периода 1988-2008 г. активно се занимава с биз­нес, пише в биографията му. Пак там се посочва, че от 2008 г. до 2015 г. е издател на вестник “Дума” и списание “Ново време”, както и на излизащите като приложения на “Дума” български издания на “Российская газета” и френския месечник ,,Le Monde diplomatique”. Малинов влиза в БСП през 1988 г. Вкаран е в редиците на партията от Петър Междуречки. Връзката между двамата бил бащата на Малинов, който се познавал с Междуречки по “германска линия”. Впоследствие Малинов успява да се превърне в един от любимците на Сергей Станишев. Тогавашният лидер на БСП и министър-председател освен че му поверява в. “Дума”, го вкарва и в борда на “Булгартабак”. През 2008 г., когато поема управлението на в. “Дума” Малинов наследява договор с “Российская газета”, по който се привеждат по 20 000 долара месечно за популяризиране на Русия. От БСП коментират, че по време на управлението на вестника от Малинов принципът бил “пасивите за БСП, активите за Малинов” и подозират, че средствата от Москва били пренасочени към сайта на жената на Малинов “Руски дневник”. През 2008 г., освен че поема в. “Дума”, Малинов влиза и в борда на “Булгартабак холдинг”. За шефове на УС на холдинга по това време са назначени Корнелия Нинова и Иван Биларев. Преди да влезе в Булгартабак Малинов обяснява, че е консултант на американска компания за производство на цигари, която обаче не била свързана с България и затова нямало конфликт на интереси. През 2009 г. Малинов за кратко е народен представител от парламентарната група на Коалиция за България в 40-ото Народно събрание. През 2013 г. е избран за депутат в 42-то Народно събрание от БСП. От ноември 2009 до юни 2015 г. е член на Националния съвет на БСП. Бил е зам.-председател на изпълнителното бюро на градския съвет на БСП в София, а от ноември 2009 до юни 2012 г. – член на Изпълнителното бюро на НС на БСП. От 2009 г. Малинов е несменяем председател на движение “Русофили”, в което заместниците му се кълнат, че финансиране от Русия няма. Вероятно Малинов е използвал позицията си в движението за запознанства с влиятелни фигури от Русия. Всички руски контакти на Малинов тръгват от бившия разузнавач Леонид Решетников. А с него го запознал преди петнадесетина години проф. Станислав Станилов. Решетников пък направил контакта на шефа на “Русофили” с Константин Малофеев. За Малофеев Малинов разказва, че бил първият човек, който му позвънил след излизане от ареста. Бизнесменът бил с философа Александър Дугин, наричан “мозъкът на Путин”. Малофеев попитал: “Коля, ти не им ли каза, че знаеш 15 молитви наизуст?” Покрай Малофев-Решетников и общество “Двуглав орел” в движение “Русофили” коментират, че Малинов започнал по три пъти на ден да ходи на черква и действително научил десетки молитви наизуст. Сигурно се моли и най-сетне да му се случи поне телевизията, за която напъни има още от 2015 г. През март същата година фирмата на Малинов и Асен Асенов “Праймедия” плаща 800 хил. евро за TV7. Агенцията по вписванията отказва да впише “Праймедия” като собственик с мотива, че не са изпълнени изисквания на Търговския закон. В последствие и СЕМ отказа да регистрира новия тв канал – News TV на Малинов. Той твърдеше, че идеята е новият канал да излъчва 70% съдържание от CNN, 20% Russia Today и останалите 10% българско съдържание. Телевизията така и не се състоя, но в нея потънаха близо 1 млн. лв. Това е само един от грандиозните проекти на Малинов, които нямат нищо общо с движение “Русофили”. В тях обаче значение има позицията му като шеф на движението, заради която благодетели винаги могат да се намерят.   Партийни митарства През юни 2015 г. Николай Малинов напусна БСП. Той написа гневно писмо до партията, в което определи като жалко поведението на ръководството към Русия. “Недопустимо е БСП да се държи като враг на Русия и да бъде маша в ръцете на американските имперски интереси”, написа той. По-късно стана зам.-председател на “Български път” на проф. Ангел Димов, а през 2017 г. се появи като кандидат-депутат от листата на “Атака”.   За него Диалогичен, симпатичен и добър човек е  Николай е много диалогичен човек. Той е много симпатичен и добър. Познавам и съпругата и двете му дъщери, но не ми е толкова близък приятел. Интелигентен човек е. Мисля че е учил в Русия и оттам до известна степен идва и неговата русофилия. Нямам особени бележки. Той няма човешки слабости, не съм го виждал да пие. Не пуши и цигари.   Той е истински патриот Благодаря Ви, скъпи български приятели, за подкрепата, помагайте на Николай Малинов. Той е истински български патриот и ние всички много го обичаме. Пожелавам ви всичко най-добро и сили за възраждане на онази България, която изгубихте. Той е истински български патриот и ние всички много го обичаме.   От два дни България е друга От два дни България е друга и няма правораздавателни и правоохранителни органи, които да спазват закона. Случаят с т.нар. шпиони нямаше да се политизира, ако действията на правоохранителните органи отговаряха поне малко на демократичните ценности и устои, които защитаваме.   Обвиненията са предизборна кампания Обвиненията в шпионаж към Николай Малинов са част от предизборната надпревара. Това не е нищо друго освен продължение на изборната порнография, която вече придобива и външнополитически привкус. Напълно е възможно да има и шпионаж. И Турция, и САЩ, и Русия и Китай без съмнение си имат своите хора, които извършват своята дейност. Всички го правят. Без съмнение се извършва и пране на пари. В случая обаче шумът, който се вдига, е един показен шум", "date": "2019.09.12", "title": " Николай Малинов – Шпионинът"}
{"url": "https://trud.bg/%d0%bf%d1%80%d0%be%d1%84-%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2-%d1%81%d1%82%d0%b0%d0%bd%d0%b8%d0%bb%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4/", "text": "Проф. Станислав Станилов е доктор по археология и ръководител на Секцията по средновековна археология на Археологическия институт с музей при БАН. Той е народен представител от ПП „Атака“ в 40-то, 41-то, 42-то, 43-то и в 44-то Народно събрание. Зам. председател е на парламентарната Комисия по култура и медии, член е на Комисията по образование и наука.  – Г-н Станилов, Николай Малинов съобщи, че Вие сте го запознали с ген. Леонид Решетников. Откъде се познавате с генерала?  – Бяхме аспиранти в Софийския университет и живеехме заедно на общежитие. Познавам майка му, баща му, сестра му, брат му, който почина. Познавам децата, внуците и съпругата му. С нея се запознах също в Софийския университет, където тя беше специализантка по българистика. Николай е българофил от типа на ген. граф Игнатиев. Разбира се, той е руснак. Както аз съм българин и български националист, той е руски националист и му се иска България да бъде в сферата на влияние на Русия. Това, разбира се, не се определя нито от Леонид Решетников, нито от когото и да било друг, а от историята. А историята е такава – България има две лица: едното от тях е на изток, а другото на запад – и обстоятелствата променят нейното място. – Казахте, че Решетников е българофил. Каква е истината за него?  – Леонид беше служител на Външно министерство. Той работеше в дипломатическия корпус. Един път го питах кога са му предложили да премине в КГБ (Сегашната Федерална служба за безопасност) и той каза, че когато е бил в Белград секретар на посолството. А може и да беше и в София, когато бе пресаташе на посолството. Не си спомням точно – аз никога не съм се вълнувал от този въпрос, защото по комунистическо време по едно решение на руското Политбюро още през 50-те години, по времето на Сталин е забранено на руските разузнавателни служби да вербуват агенти в социалистическите страни. Това го знам със сигурност, публикуван е такъв документ. Каквито сведения искат руснаците за страната, отиват при съответните служби и си ги искат. Русия няма какво да разузнава в България. Тя сфера на влияние вече има и тя е безспорна, защото България е пълна с русофили. Повечето българи са русофили – кой от тях таен, кой-явен, кой се осмелява като мен да каже „Аз съм русофил“. Това е геополитическа формула, която не може да бъде извадена лесно. Тя не е формирана по мое желание. – Какъв е коментарът ви за шпионския скандал?  – Тъй като няма никакъв шпионаж, не може да има и шпионски скандал. – Като заместник-председател на „Русофили“ вие питали ли сте Николай Малинов какви са намеренията му по отношение на геополитиката?  – Никога не съм се разправял с Николай Малинов за геополитика. Винаги сме говорили да бъде културно-просветна надпартийна организация и затова в нея членуват и хора от ГЕРБ, БСП, „Атака“, откъдето съм и аз, и най-различни други партии. – Знаете ли дали от Русия идват средства за сдружение „Русофили“?  – Тези митове, ако бяха истина, нямаше да има такъв недостиг на средства. Сега на 14 септември ще се състои събора на русофилите на язовир „Копринка“. „Русофили“ се задъхваха от недостиг на средства за автобуси, наем и други. Няма парии и за заплати на учителите по руски език в курсовете, които провеждаме. И в „Атака“ се говореше че има страшно много руски пари, но аз не съм видял копейка досега. – От прокуратурата твърдят и че Малинов е свързан с около половин милиард лева, които…  – Къде е този милиард? Знаете, че големите пари не могат да се скрият. И в офшорка да ги туриш, пак не можеш да ги скриеш. – С какви пари Малинов купи ТВ 7?   – Разбрах, че с пари на Малофеев. Но той не беше купил телевизията, а беше внесъл нещо като капаро. Парите за телевизията бяха далеч повече. И като му отказаха парите, които му дал Малофеев, пропаднаха. Малофеев е олигарх и търгаш – каквото му дадеш, ще засмуче, стига да има изгода. – Малинов говори, че е имало пари, дадени за вестник „Дума“.  – За вестник „Дума“ питайте БСП. Аз не обичам партията и лидера u Корнелия Нинова. Смятам даже, че те не са русофили, а са съветофили. – Какви са прогнозите ви за този скандал, според Вас как ще завърши той?  – Според мен ще бъде голямо усилието да осъдят Малинов на първа инстанция, защото няма действия, а само намерения. Да измъкнат някакви документи, че той е продавал някакви тайни, се съмнявам да е възможно. Те трябва по-скоро да бъдат фалшифицирани. Какви тайни може да продаде той? Трябва да се знае, че в България няма високи западни технологии, за да бъдат те продавани на руснаците. Четирите американски бази са замразени, на практика само едната от тях действа, останалите са като резерв. Те затова американците не плащат наем. Какво може да се продаде – нищо. – Има ли връзка шпионския скандал с изложбата „75 години от освобождаването на Източна Европа от нацизма“, организирана от посолството на Русия.  – Двете събития са взаимно свързани. Реакцията на Външно министерство бе правилна, но аргументите им са смешни. Не можеш да съветваш руското посолство, не можеш да съветваш империята какво да прави. Има натиск срещу русофилията в България, има атака. Тя е в навечерието на избори, в един особен геополитически момент в Югоизточна Европа. В Евразийското ъгълче с проливите е много особено, защото турците вече са несигурен съюзник на САЩ, а те трябва да имат територия, на която да се опрат в тази ситуация. Изглежда, че България ще бъде тази територия. Може в тази връзка да се правят и атаките. Но и германците бяха тук, и райха беше вечен, но както знаете нищо не излезе… – Нека да се върнем на връзката между последните събития и реакцията на външно министерство.  – Според мен реакцията на външно министерство ще навреди най-много на премиера Бойко Борисов. Защото самият Борисов никога нищо не е казал срещу Русия и Путин. Предстои подписване на „Турски поток“ и строеж на АЕЦ „Белене“. Така че Борисов няма да си позволи такова отношение. Това си го позволяват хора, които наистина искат да разрушат, включително и икономическите изгоди за България, които могат да ни помогнат. В атаката срещу русофилите има още един момент – цели се делегитимация на българите пред руското общество. А то е общество, което като го дръпнеш за опашката започва да вдига скандал. Това създава отношение и у руското правителство и може да свърши с бели. Аз мисля, обаче, че този път няма да се получи такова нещо. Защото руснаците са твърде ирационални хора и от тях може да очакваме не онези реакции, които биха имали едни германци в такъв случай.", "date": "2019.09.12", "title": " Проф. Станислав Станилов пред „Труд“: Не може да има шпионски скандал, защото няма шпионаж"}
{"url": "https://trud.bg/41-%d0%b3%d0%be%d0%b4%d0%b8%d1%88%d0%b5%d0%bd-%d0%b8%d0%b7%d0%b3%d1%83%d0%b1%d0%b8%d0%bb-%d0%ba%d1%80%d1%83%d0%bf%d0%bd%d0%b0%d1%82%d0%b0-%d1%81%d1%83%d0%bc%d0%b0-%d0%bf%d0%b0%d1%80%d0%b8-%d0%b2/", "text": "Часове, след като великотърновската полиция обяви, че се издирва собственика на голяма сума пари, намерена преди около седмица в района на ул. „Мармарлийска“ в областния град, той вече е установен. Мъжът е на 41 години от старата столица. Днес около обяд той се е явил в местното полицейско управление и след като е изяснено със сигурност, че загубените пари са негови, той си ги е получил обратно. Областната дирекция на МВР във В. Търново изказва благодарност на гражданина, намерил въпросните пари и, без да се двоуми, ги е предал в полицията.", "date": "2019.09.12", "title": " 41-годишен изгубил крупната сума пари в Търново, полицията му я върна\t"}
{"url": "https://trud.bg/%d1%87%d1%80%d0%b5%d0%b7-%d0%bc%d0%b0%d0%bd%d0%b8%d0%bf%d1%83%d0%bb%d0%b0%d1%86%d0%b8%d0%b8-%d0%b3%d0%b5%d0%b1%d1%80%d0%b5%d0%b2-%d1%82%d1%8a%d1%80%d1%81%d0%b8-%d0%b8%d0%bd%d0%b4%d1%83%d0%bb%d0%b3/", "text": "Скандалният оръжеен търговец удобно пропуска факта, че вписването на незаконното увеличение на капитала на „Дунарит“ е спряно от съда по искане на КПКОНПИ Защото схемата на Гебрев – Василев за овладяването на „Дунарит“ ощетява държавата, която е запорирала акциите на завода по милиардния съдебен иск, заведен срещу укриващият се в Белград банкер След като излязоха факти за съпричастността на Гебрев в шпионския скандал – че същият е част от схемата на Цветан Василев за овладяването на активите, закупени с пари на КТБ, скандалния оръжейник отново започна гастрола си по телевизионните студия, за да разказва неистини и да манипулира общественото мнение. И пак познатите мантри, как на добрия и почтен бизнесмен Гебрев му се пречило да овладее окончателно „Дунарит“. Някой или нещо – не е ясно кой, … имало някакви фирми, но било тънко и по различни линии… Пълни глупости. Истината е много проста, но е крайно неудобна за крадливия тандем, а и пред удобната бТВ, където предварително са режисирани въпросите към Гебрев, никой не се интересува от истината. Собствената на Гебрев „Емко“ не може да впише увеличението на капитала на „Дунарит“, защото производството пред регистъра е спряно със съдебно определение по искане на КПКОНПИ. Защото опитът да се увеличи капитала на „Дунарит“ ощетява интересите на държавата, която е запорирала акциите на завода по съдебния иск срещу Цветан Василев. Целта на Гебрев е чрез увеличение на капитала на намали процента на запорираните акции от 98% на по-малко от 10% и така на практика да ги обезличи. Така „добрият“ и „честен“ оръжейник иска да придобие „Дунарит“ – за сметка на държавата. Това е истината и тя е лесно проверима в регистъра – всичко друго са манипулации, хленчене и лъжи. А на изтърканите мантри, че не познавал Цветан Василев и че нямал нищо общо с него, вече не може да се хване вяра. Как твърди, че е придобил „Дунарит“, ако не е имал съгласието на Василев? Все пак крайният собственик на завода е именно екс-банкера, през няколко дружества – „Кемира“, „Хедж Инместмънт“ и офшорката „EFV“, а директорите на същите (като Асен Бабански и Иван Езерски) са негови подставени лица. Значи Василев му прехвърля запорираните акциите от завода (в абсолютно нарушение на закона при наличие на запор), но Гебрев не се е виждал с продавача да коментира сделката, не го познава и няма нищо общо с него. Ала, бала – приказки за глупаци. Истината е проста и много пъти е коментирана на страниците на вестника. След провала през пролетта на 2015г. на схемата с „белгийския“ инвеститор Пиер Луврие, който придоби от Василев за 1 евро редица предприятия като „Дунарит“, „Авионамс“, БТК, НУРТС, ТВ 7 и други и който беше дори вписан за прокурист на оръжейния завод и за управител на основния му акционер „Кемира“ за кратък период от време, Цветан Василев потърси друга реализация на грабежа на „Дунарит“, както и други изпълнители. И тъй като връзката на Луврие с руския олигарх Малофеев лъсна по медиите, новият изпълнител в замисления план по овладяването на активите трябваше да бъде ново и формално несвързано с руснаците лице – такова лице се оказа Емилиян Гебрев. И същият „влезе в мача“, както се казва. Всички действия на Гебрев по овладяването на „Дунарит“, като придобиването на запорираните акции и опитите за увеличаването на капитала на завода, са съгласувани и одобрени от Цветан Василев. Всичките подставени лица на Василев в оръжейния завод и неговите акционери, оказваха пълно съдействие на Гебрев при опитите му да овладее завода през последните три години. Но иначе оръжейният търговец твърди, че не познавал Василев и нямал общо с него – сигурно придобиването на „Дунарит“ е направено през „ebay“, дистанционно и с електронна заявка. Смях. Крайно време е на подобни манипулации да не се обръща внимание, тъй като номерата на бившите ченгетата от ДС, към които принадлежи и Гебрев, са многобройни и няма да престанат.", "date": "2019.09.12", "title": " Чрез манипулации Гебрев търси индулгенция за откраднатия „Дунарит“"}
{"url": "https://trud.bg/%d0%b5%d1%86%d0%b1-%d0%b2%d1%8a%d0%b2%d0%b5%d0%b4%d0%b5-%d0%be%d1%82%d1%80%d0%b8%d1%86%d0%b0%d1%82%d0%b5%d0%bb%d0%bd%d0%b0-%d0%bb%d0%b8%d1%85%d0%b2%d0%b0-%d0%bf%d0%be-%d0%b4%d0%b5%d0%bf%d0%be%d0%b7/", "text": "Европейската централна банка (ЕЦБ) днес понижи лихвата по депозитите до минус 0,5 на сто, както се очакваше, съобщи БТА. Останалите основни лихви са оставени без промяна. Лихвата по рефинансирането запазва исторически ниското си равнище от 0 процента, уточнява ДПА. Освен това франкфуртската институция възобновява стимулиращата си програма за изкупуване на облигации в подкрепа на забавящата се икономика, допълва Асошиейтед прес.", "date": "2019.09.12", "title": " ЕЦБ въведе отрицателна лихва по депозитите\t"}
{"url": "https://trud.bg/%d0%bc%d0%b2%d0%bd%d1%80-%d0%bd%d0%b0-%d1%80%d1%83%d1%81%d0%b8%d1%8f-%d1%81%d1%8a%d1%89%d0%b5%d1%81%d1%82%d0%b2%d1%83%d0%b2%d0%b0-%d1%80%d0%b8%d1%81%d0%ba-%d0%be%d1%82-%d0%b8%d0%b7%d0%b1%d1%83%d1%85/", "text": "Съществува риск от избухване на ядрена война в съвременната международна ситуация. Това заяви в четвъртък заместник-министърът на външните работи на Русия Сергей Рябков по време на презентацията на доклада „Ново разбиране и пътища за укрепване на многостранната стратегическа стабилност“ в пресцентъра на ТАСС. „Има риск от избухване на ядрена война. Тази негативна динамика се проявява особено забележимо през последната година“, посочи дипломатът. По неговите думи, действията на Запада стават все по-емоционални и от време на време много агресивни. „Те избягват обсъждането на назрелите въпроси по същество, блокират работата на каналите за диалог, продължават да разрушават архитектурата на контрола над въоръженията и целенасочено провеждат откровено деструктивна линия за разрушаване на градените десетилетия ефективни договорни механизми в сферата на сигурността и стабилността“, поясни Рябков. „Това е крайно опасно и безотговорно поведение. То може да има много негативни последици за стратегическата стабилност“, заключи заместник-министърът. Той добави, че ядрените държави трябва да потвърдят недопустимостта на ядрената война. „Отговорните ядрени държави трябва да препотвърдят недопустимостта на ядрената война. Това са класически формули. Те бяха изковани включително с участието от американска страна на президента Роналд Рейгън, който е кумир на много днешни дейци, задаващи тона във Вашингтон“, каза Рябков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " МВнР на Русия: Съществува риск от избухване на ядрена война"}
{"url": "https://trud.bg/%d0%bb%d1%83%d0%ba%d0%b0%d1%88%d0%b5%d0%bd%d0%ba%d0%be-%d0%b7%d0%b0%d0%b3%d0%be%d0%b2%d0%be%d1%80%d0%b8-%d0%b7%d0%b0-%d1%81%d0%bc%d1%8f%d0%bd%d0%b0-%d0%bd%d0%b0-%d0%b2%d0%bb%d0%b0%d1%81%d1%82%d1%82/", "text": "Президентът на Беларус Александър Лукашенко заяви, че настоящото правителство в републиката трябва да бъде заменено от лидери, които могат да спасят страната, предава ТАСС. Той е направил коментара си  на церемония по назначаването на ръководители на местните власти и посланици в няколко държави. „Ново поколение хора вече трябва да дойде, ние ще си тръгнем някой ден. Тази ситуация не е толкова далеч. И хората, които трябва да спасят страната, трябва да дойдат на наше място“, каза Лукашенко.", "date": "2019.09.12", "title": " Лукашенко заговори за смяна на властта в Беларус"}
{"url": "https://trud.bg/820-%d0%ba%d0%b8%d0%bb%d0%be%d0%b3%d1%80%d0%b0%d0%bc%d0%b0-%d1%82%d1%8e%d1%82%d1%8e%d0%bd-%d0%b1%d0%b5%d0%b7-%d0%b0%d0%ba%d1%86%d0%b8%d0%b7-%d0%be%d1%82%d0%ba%d1%80%d0%b8%d1%85%d0%b0-%d0%bf%d0%be/", "text": "Близо 820 килограма тютюн с неплатен акциз са открити в Пловдив при операция на гранични полицаи. Полицейските действия, предприети от 9 до 11 септември, съобщиха от МВР. Проверени са складови бази, моторни превозни средства и частни имоти, за които имало съмнение, че се използват за съхранение, превозване и преработка на акцизни стоки без платени такси към държавата. В хода на операцията, в следобедните часове на 9 септември, един от съвместни екипи е проверил лек автомобил със софийска регистрация пред офис на куриерска компания в Пловдив. При огледа на леката кола, управлявана от жител на благоевградския регион, са открити 52 запечатани найлонови плика с различно тегло, съдържащи ситно нарязана жълто – кафява тревна маса с мирис на тютюн, с етикети на известни тютюнопреработващи компании, с общо тегло около 147 кг. При последвалата проверка в офиса на фирмата са намерени още 10 килограма ситно нарязана маса, пакетирана по сходен начин. Като съучастник е задържан жител на Пловдив. На него и на шофьора е определена мярка за задържане за срок до 24 часа. Незаконната стока е иззета. Образувано е досъдебно производство по чл.234 от НК. На същата дата, около 16 часа, при проверка в централен склад на куриерска компания в Пловдив са установени 97 запечатани плика с различно тегло, съдържащи ситно нарязана жълто – кафява тревна маса с мирис на тютюн, също с етикети на известни марки. Общото тегло на иззетия тютюн е 140 кг. В рамките на същата операция е инспектирана и складова база в Пловдив, където при проверка на помещенията, са намерени 12 чувала  с нарязан тютюн и 26 плика от по 1 кг, всичко с общо тегло 225 кг. При последвала проверка в къща в Пловдив допълнително са иззети откритите още 292 кг нарязан тютюн, разпределен в чували и 5 кг, разфасовани в опаковки по 1 кг. При огледа са открити и две везни, принтер, лаптоп, транспортни документи и транспортни опаковки на известна куриерска фирма,  опаковъчно фолио. Общото иззето в рамките на операцията количество тютюн без заплатени акцизни такси е 819 кг. Работата по документирането на случая продължава.", "date": "2019.09.12", "title": " 820 килограма тютюн без акциз откриха полицаи в Пловдив (СНИМКИ)"}
{"url": "https://trud.bg/%d1%80%d0%b0%d0%b7%d0%b1%d0%b8%d1%85%d0%b0-%d0%ba%d0%b0%d0%bd%d0%b0%d0%bb-%d0%b7%d0%b0-%d0%b4%d0%be%d0%bd%d0%be%d1%80%d1%81%d1%82%d0%b2%d0%be-%d0%bd%d0%b0-%d0%b1%d1%8a%d0%b1%d1%80%d0%b5%d1%86%d0%b8/", "text": "Спецпрокуратурата и антимафиотите с пореден удар срещу трафикантите на органи. Във вторник вечерта на българо-турската граница са задържани четирима души, предаде „ „. Двама от тях са организатори на схема за набиране на донори на бъбреци, които били продавани на тежко болни наши сънародници. Трансплантациите се извършвали в Турция, където били представяни фалшиви документи, че донорът и реципиентът са роднини. За да се сдобият с бъбрек, нуждаещите се плащали по 60 000 евро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " Разбиха канал за донорство на бъбреци у нас"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b0%d0%bd%d0%b3%d0%bb%d0%b8%d0%b9%d1%81%d0%ba%d0%b8%d1%8f-%d0%bf%d0%b0%d1%81%d1%82%d0%be%d1%80-%d0%bf%d0%be-%d1%81%d0%b8%d0%b3%d0%bd%d0%b0/", "text": "След публикация на „Труд“ полицията в Сливен задържа  , съобщиха наши източници. Става дума за скандалния 40-годишен Даниел Ериксон-Хъл, излежал присъда за педофилия в родната си Великобритания, по следите на когото попада разследващият журналист Пол Кениън от Би Би Си 4. Белезниците били закопчани на ръцете му на 12 септември рано сутринта. Арестът е извършен, след като постъпили сигнали, че пасторът е посягал на малолетни деца от квартала. Информацията бе потвърдена от говорителя на Окръжната прокуратура Ваня Белева. Образувано е досъдебно производство под надзора на Окръжната прокуратура. Ще бъде внесено искане пред Окръжния съд в Сливен престоят на Хъл да бъде удължен на 72 часа. Осигурен е преводач. Засега повече подробности за случая не се съобщават заради тайната на разследването. Както вчера „Труд“ съобщи, наша проверка установи, че Даниел Ериксон-Хъл се е укривал два пъти от правосъдието във Великобритания. И двата пъти е бягал в България. Срещу него са били издадени две европейски заповеди за арест. Първата е от края на 2016 г. Британските власти са съобщили, че издирват английския гражданин, тъй като не се явил на съдебния процес срещу него, по обвинения за сексуална експлоатация на деца и детска порнография и за компютърни престъпления. Бил е пуснат под гаранция по време на процеса, която той нарушил и се укрил в България. С решение на Окръжния съд в Сливен пасторът бе издирен, установен и задържан по време на проповед в сливенското село Самуилово. През ноември 2016 г. е бил екстрадиран в родината си. След като излежал присъдата си там, той отново се появил в България и отново, но през 2018 г., била издадена европейска заповед за арест. Този път Великобритания издирвала поданика си за това, че е нарушил местните закони, като не е регистрирал в 3-дневен срок адреса на местоживеене и личните си данни. Тогава съдът не е превел в изпълнение европейската заповед, тъй като по българското законодателство престъплението, за което е бил издирван от Великобритания, не е престъпление, нито е нарушение на българските закони. Даниел Ериксон-Хъл се установил в 30-хилядното ромско гето в Сливен, на ул. „Кара Кольо“. На това място живеят най-бедните жители на квартала. Източници от там съобщиха, че пасторът си купил къща, после – още. Сестра му също е била забелязвана там. Твърди се, че даже успяла да завърже сантиментална връзка с някакъв младеж. Хъл бил приет добре сред общността. Някои от жителите го обожавали, защото бил щедър, раздавал пари, подаръци, различни вещи. Информацията за пастора в квартала също е оскъдна, тъй като хората, които го познавали отблизо, му имали доверие и го считали за приятел. Пред 3-4 години, докато пасторът пребивавал в село Самуилово в имот под наем, негови съседи подадоха оплакване, че той подозрително общувал предимно с деца. Съмненията за посегателства спрямо деца обаче не бяха доказани заради противоречиви показания. До образуване на дело не се стигна и случаят не влезе в съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " Задържаха английския пастор за блудства с деца от ромското гето в Сливен"}
{"url": "https://trud.bg/%d1%82%d1%80%d0%be%d1%82%d0%b8%d0%bd%d0%b5%d1%82%d0%ba%d0%b0-%d0%bd%d0%b0-%d1%82%d0%be%d0%ba-%d1%81-4-%d0%ba%d0%be%d0%bb%d0%b5%d0%bb%d0%b0/", "text": "В края на следващата година Audi планира да пусне на пазара електрическа тротинетка. Моделът на автомобилния производител ще се различава от повечето съществуващи продукти в този бързо разрастващ се сегмент. Бъдещият e-Tron Scooter наподобява скейтборд, защото стъпва върху четири колела, а не върху две. По този начин водачът може да пази равновесие по-лесно, да стои на място, без да слиза, както и да управлява с една ръка, а с другата дава сигнали за евентуална смяна на посоката. Завиването ще се осъщестява основно с промяна на наклона на тялото. Електрическата тротинетка ще тежи 12 кг и ще може да се носи и на ръка в автобус или метро. Сгъваемата конструкция позволява скутерът да бъде теглен като чанта тип „тролей”. Батерията и електрониката са интегрирани в кормилната вилка. Подаването на газ става с въртяща се ръкохватка, а за спирането помага хидравлична крачна спирачка. По предварителни информации максималната скорост на движение ще достига 20 км/ч. Със заредена батерия ще се изминават до 20 км пробег. За по-добра безопасност са предвидени преден фар, дневни светлини, задни и стоп светлини.", "date": "2019.09.12", "title": " Тротинетка на ток с 4 колела\t"}
{"url": "https://trud.bg/%d0%bf%d0%b0%d1%82%d1%80%d0%b8%d0%b0%d1%80%d1%85%d1%8a%d1%82-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d1%81%d0%b2%d0%b5%d1%82%d0%b8-%d1%81%d0%be%d1%84%d1%80%d0%be%d0%bd%d0%b8/", "text": "Враца ще посрещне свети мощи и ценни ръкописи за честванията, посветени на св. Софроний Врачански, които ще продължат три дни – от 16 до 18 септември. Тази година се отбелязват три светли годишнини на небесния покровител на епархията: 280 години от рождението на светеца, 225 г. от ръкоположението му за епископ и 55 години от неговата канонизация. Честванията са под патронажа на председателя на Народното събрание Цвета Караянчева, а организатори на събитието са Врачанската света митрополия, Община Враца и Областна администрация – Враца. За тържествата в града ще пристигнат Негово Светейшество Българският патриарх Неофит, членове на Светия Синод, духовници от други Поместни православни църкви. Духовният празник ще започне на 16 септември, когато във Враца ще пристигне честната глава на св. Климент Охридски, съхранявана в гръцкия манастир „Св. Йоан Кръстител”, близо до град Верия. Светинята ще бъде посрещната от Врачанския митрополит Григорий. Ето цялата програма на Свети-Софрониевите чествания във Враца, която Врачанската митрополия ни предостави: 16 септември 2019 г. (понеделник) 17.00 ч. – посрещане на честната глава на св. Климент Охридски, която се съхранява в гръцкия манастир „Св. Йоан Кръстител“, близо до град Верия. Светинята ще бъде донесена от митрополита на Верия, Науса и Кампания Пантелеймон. Тя ще бъде посрещната от Врачанския митрополит Григорий, след което ще бъде отслужено празнично вечерно богослужение. Гражданите и гостите на Враца ще могат да се поклонят пред мощите на светеца и да изпросят молитвеното му застъпничество до 19 септември 2019 г. – Възнесенски храм „Св. Софроний Врачански“ 17 септември 2019 г. (вторник) 10.00 ч. – откриване на експозицията с три от най-ценните и известни ръкописи на св. Софроний Врачански, които се съхраняват в Националната библиотека „Св. св. Кирил и Методий“: Първият Софрониев препис на „История славянобългарска“, направен през 1765 г. в гр. Котел; Часословец от 1768 г. и Поучения и словосказания за празниците Господни (Първи видински сборник) от 1802 г. Ръкописите ще бъдат представени на врачанската общественост за първи път. Те ще могат да бъдат разглеждани до 16 ч. същия ден – Регионалнен исторически музей – Враца (вход свободен) 14.00 ч. – 16.30 ч. – Свети-Софрониева лектория с участници: проф. Андрей Пантев, проф. Румяна Дамянова, проф. Пламен Митев, проф. Даринка Караджова, проф. Кирил Топалов, доц. Красимира Александрова, доц. Павел Павлов – Концертна зала на Община Враца (вход свободен) 17.00 ч. – Празнично вечерно богослужение – Възнесенски храм „Св. Софроний Врачански“ 19.00 ч. – 20.30 ч. – Тържествен концерт с изпълнители: Kамерен ансамбъл „Св. Йоан Кукузел – Ангелогласният“, Симфониета – Враца, Дамски хор при Възнесенски храм „Св. Софроний Врачански“, ученици от НУ „Св. Софроний Врачански“ – Враца. Награждаване на победителите в конкурса за детско творчество на тема: „Св. Софроний Врачански – ярък духовен пример от миналото към настоящето и бъдещето“ – Концертна зала на Община Враца (вход свободен) 18 септември 2019 г. (сряда) 09.30 ч. – Празнична света литургия и молебен – Възнесенски храм „Св. Софроний Врачански“", "date": "2019.09.12", "title": " Патриархът ще участва в Свети-Софрониеви чествания във Враца\t"}
{"url": "https://trud.bg/%d0%bf%d0%be%d1%80%d0%be%d0%b8-%d0%b8-%d1%82%d0%be%d1%80%d0%bd%d0%b0%d0%b4%d0%be-%d1%83%d0%b4%d0%b0%d1%80%d0%b8%d1%85%d0%b0-%d0%b8%d1%81%d0%bf%d0%b0%d0%bd%d0%b8%d1%8f-%d0%b2%d0%b8%d0%b4%d0%b5%d0%be/", "text": "Възрастна двойка загина, след като колата им се преобърна, когато проливни дъждове и наводнения се стовариха върху югоизточна Испания. Пороите предизвикаха хаос при пътуване и затваряне на училищата, пише БГНЕС.   Двете жертви, на по над 70 години, са загинали, след като колата им била пометена от наводнилите пътя е води в Кауде, община на около 100 километра югозападно от Валенсия. На други места дъждът предизвика хаос по пътищата, парализирайки обществения транспорт. Река Клариано излезе от коритото си и наводни домове, което наложи евакуацията на околните райони. На кадри се виждат влачени от пороищата автомобили.     Властите във Валенсия заявиха, че са разпоредили преустановяване на учебната дейност в училищата в 84 общини, което засяга над 255 000 ученици. Държавната метеорологична служба обяви предупреждение с червен код за опасност заради поройни дъждове, бури и силен вятър в областите Андалусия, Валенсия и Мурсия. Прогнозите обещават лошото време да се запази и утре. В източната част на провинция Аликанте тази сутрин премина и торнадо.  ", "date": "2019.09.12", "title": " Порои и торнадо удариха Испания (ВИДЕО)"}
{"url": "https://trud.bg/%d1%81%d1%80%d1%83%d1%82%d0%b8-%d1%81%d0%b5-%d1%81%d1%82%d0%b5%d0%bd%d0%b0-%d0%bd%d0%b0-%d0%b6%d0%b8%d0%bb%d0%b8%d1%89%d0%bd%d0%b0-%d1%81%d0%b3%d1%80%d0%b0%d0%b4%d0%b0-%d0%b2-%d0%b1%d1%83%d1%80%d0%b3/", "text": "Срути се стена на жилищна сграда на бургаската улица „Кавала“, съобщи БТВ. Възрастен мъж, който живее в сградата, беше евакуиран. Причината за падането на стената е изкопни работи – за строеж на нова кооперация. Пострадалата сграда е за социален общински жилищен фонд, мъжът ще бъде настанен на друго място.", "date": "2019.09.12", "title": " Срути се стена на жилищна сграда в Бургас"}
{"url": "https://trud.bg/%d0%b1%d0%b0%d0%b3%d0%b5%d1%80%d0%b8-%d0%b1%d1%83%d1%82%d0%bd%d0%b0%d1%85%d0%b0-%d0%b1%d0%bb%d0%b8%d0%b7%d0%be-40-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d1%86%d0%b8%d0%b3%d0%b0%d0%bd/", "text": "Прочистването на Варна от незаконни постройки продължава. Багери събориха 38 коптора в ромския квартал „максуда“-между улиците „Под игото“ и „Свобода“. Заповедите за премахването им са влезли в сила от средата на май, като за две от постройките съдът е спрял изпълнението, неизвестно защо, коментира за „Труд“ кметът на район „Младост“ Христо Христов. В района са съборени за последните 4 години над 200 незаконни къщи. „Заплахи и клетви получавам, но няма да спрем, Варна трябва да бъде изчистена от незаконните постройки, казва Христов. На нуждаещите се от подслон е осигурен социален приют за три месеца, но след това трябва да се устроят сами. Продължава обследването на още терени под моста и по дерето, където има стотици незаконни бараки, за събарянето на които ще бъдат издадени заповеди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " Багери бутнаха близо 40 незаконни цигански къщи във Варна"}
{"url": "https://trud.bg/%d0%b7%d0%b0%d0%ba%d0%bb%d0%b5%d1%82-%d1%81%d0%ba%d0%b0%d1%83%d1%82-%d0%b2%d0%bb%d0%b8%d0%b7%d0%b0-%d0%b2-%d0%b1%d0%b8%d1%82%d0%ba%d0%b0%d1%82%d0%b0-%d0%b7%d0%b0-%d0%ba%d0%bc%d0%b5%d1%82-%d0%bd%d0%b0/", "text": "Бившият председател на Организацията на българските скаути Добромир Драев, а понастоящем доброволец, е кандидат за кмет на Шумен. Това обяви официално той в четвъртък пред журналисти, след като събра над 1500 подписа в своя подкрепа на хартия и онлайн. Зад гърба си Драев има един мандат като общински съветник, но вече е разбрал, че от местния парламент е трудно да повлияе на всички проблеми на Шумен.  Идеята му е, ако бъде избран, да изпълни програма с 5 приоритета, сред които са електронно управление, зелен Шумен и чиста вода за града. Драев не членува в партия, но очаква да бъде подкрепен от 5 формации. Една от тях е Политическа партия “Движение България на гражданите”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " Заклет скаут влиза в битката за кмет на Шумен"}
{"url": "https://trud.bg/%d1%81%d0%b0%d1%81%d0%be%d0%bb%d0%b8-%d0%b5%d0%bf-%d0%b3%d0%be%d1%82%d0%be%d0%b2-%d0%b7%d0%b0-%d0%bd%d0%be%d0%b2%d0%b0-%d0%be%d1%82%d1%81%d1%80%d0%be%d1%87%d0%ba%d0%b0-%d0%bf%d0%be-%d0%b1%d1%80%d0%b5/", "text": "Европейският парламент не е против нова отсрочка по Брекзит, ако тя бъде предоставена, например, за да се избегне „твърд” изход на страната от ЕС, заяви председателят на ЕП Давид Сасоли, предаде БГНЕС. Пред журналисти той обяви, че Европарламентът е отворен да разгледа възможността за отсрочка, ако целта е избягване на Брекзит без сделка. Това мнение се съдържа в резолюцията, която ще бъде подложена на гласуване по време на пленарното заседание на ЕП следващата седмица. Тя е предложена от пет от седемте партии, включително най-големите ЕНП, Прогресивния алианс на социалисти и демократи, Renew Europe, както партията на „Зелените” и Европейската обединена левица. Великобритания трябва да напусне ЕС на 31 октомври, но парламентът прие закон за предотвратяване на Брекзит без сделка, освен ако условията на споразумението с ЕС са съгласувани и одобрени преди 19 октомври. В този случай Лондон ще бъде принуден да иска удължаване на Брекзит. Окончателното решение за даване на отсрочка на Обединеното кралство за Брекзит се взема от Съвета на Европейския съюз. Такава отсрочка вече беше дадена един път – от 29 март на 31 октомври. Според публикуван по-рано от правителството на Великобритания документ, ако страната напусне ЕС без споразумение, се очаква увеличаване на цените на електроенергията и горивата, недостиг на лекарства и храни, нарушаване на транспортните връзки с континента, както и възможни протести. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " Сасоли: ЕП готов за нова отсрочка по Брекзит"}
{"url": "https://trud.bg/7-%d0%b7%d0%b2%d0%b5%d0%b7%d0%b4%d0%b8-%d0%ba%d0%be%d0%b8%d1%82%d0%be-%d0%bd%d0%b5-%d0%bf%d0%b8%d1%8f%d1%82-%d0%b0%d0%bb%d0%ba%d0%be%d1%85%d0%be%d0%bb/", "text": "Редица популярни личности посягат към алкохола, в опит да се справят с напрежението и отговорностите, произлизащи от славата им. Има и такива звезди, които са абсолютни въздържатели, като някои от тях го правят заради предишни проблеми с алкохола, докато на други просто не им допада вкуса и начина, по който се чувстват. Ето и кои са те:   Тайра Банкс Супермоделът веднъж сподели, че се чувства късметлийка, тъй като няма склонност да се пристрастява към нищо. Никога не е пробвала наркотици, а алкохол е пила само веднъж, когато е била на 12 и не й е допаднал.     Кристин Дейвис Актрисата от „Сексът и градът“ решава да се откаже от алкохола, тъй като до 30-та си година е прекалявала твърде често с него и дори не е вярвала, че ще живее още дълго. Когато непрестанният махмурлук пречи на кариерата й, Кристин е поставена пред избор – или алкохола, или славата. Към днешна дата тя е пълна въздържателка.   Анди Мъри Професионалният тенисист се отказал от алкохола в края на тийнейджърството си, защото искал да провери до къде може да стигне в спортната си кариера. Анди не искал нищо да му пречи или да го разсейва, затова да спре алкохола бил лесен избор.     Дженифър Лопес Латино дивата гледа на алкохола като враг на кожата й, поради което не го употребява. Когато е на турне или има специален повод, си сипва чаша шампанско, но от него пие само глътка за наздраве.     Матю Пери Актьорът от „Приятели“ винаги е бил открит относно проблемите си с алкохола, като освен че решава да се бори с тях и да е трезвен, Матю с удоволствие помага на други алкохолици да се справят със зависимостта си.     Джим Кери Най-забавният актьор в Холивуд не само, че не приема алкохол, а не консумира и кофеин. Според него животът е твърде красив и човек няма нужда от допълнителна стимулация, за да му се наслаждава.     Дженифър Хъдсън Красивата певица е горда с това, че никога през живота си не е близвала алкохол. Понякога Хъдсън дори се ядосва, че хората не й вярват, когато каже, че не е консумирала нито едно питие.  ", "date": "2019.09.12", "title": " 7 звезди, които не пият алкохол"}
{"url": "https://trud.bg/20-%d0%ba%d0%b3-%d0%b7%d0%b5%d0%bb%d0%b5%d0%bd%d0%b0-%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0-%d0%b8%d0%b7%d0%b7%d0%b5%d1%85%d0%b0-%d0%be%d1%82-%d0%b8%d0%bc%d0%be%d1%82%d0%b8-%d0%bd/", "text": "20 кг марихуана, във вид на зелена растителна маса, е иззета от служители на областната полиция в Разград. Специализираната операция е проведена сутринта в четвъртък в два имота на 41-годишен мъж. В двор в село Побит камък са намерени растения канабис. В апартамента на мъжа в Разград пък са открити още 20 грама, подготвени за сушене. При тестовете зелената тревиста маса е реагирала като марихуана, но при последващи експертизи ще се установи наркотичното съдържание. От полицията в Разград уточняват, че работата по разследване и документиране на случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " 20 кг зелена марихуана иззеха от имоти на 41-годишен"}
{"url": "https://trud.bg/%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5-%d0%be%d1%84%d1%80%d0%be%d1%83%d0%b4-%d1%81%d1%8a%d1%81%d1%82%d0%b5%d0%b7%d0%b0%d1%82%d0%b5%d0%bb%d0%b8-%d1%89%d0%b5-%d0%b4%d0%b5%d0%bc/", "text": "Най-добрите офроуд състезатели в страната ще мерят сили на полигоните около Павликени. Градът ще бъде домакин на V кръг от Траялния шампионат на България, като почитателите на екстремните спортове ще могат да наблюдават спортното шоу на 14 и 15 септември в местността „Старото стрелбище“.И тази година по трасето ще има нови зони. Изградени са препятствия, сред които са специална пирамида от 200 автомобилни гуми и пръст. Направени са също и „слонски стъпки“ , „мечи стъпки“ и ровове. „Проявата се организира от местния клуб „Екстрийм 4х4“ и Община Павликени. В надпреварата ще участват екипажи от цялата страна, като участниците са разделени в 6 основни класа. В „Отворен софт“ сили ще премерят 19 возила, а за „Отворен хард“ заявка са дали шест екипа“, съобщи Никола Кузманов, председател на клуба в Павликени. Той допълни, че три класа са включени в националния шампионат- „Стандартен“ с 9 участници, „Модифициран“ с 6 екипажа и „Прототип“ с четири екипа. Като организаторите са предвидили още един клас „Опън прото“, в който могат да се включат всички желаещи. Очаква се поне десет возила да са оцелели в предходните състезания и да се включат. От Павликени участие ще вземе Никола Кузманов и още един екипаж, който за първа година е подал заявка да бъде част от надпреварата.", "date": "2019.09.12", "title": " Най-добрите офроуд състезатели ще демонстрират умения в Павликени"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d0%bf%d0%b0%d0%ba-%d0%bd%d0%b0-%d1%80%d0%b8%d0%bd%d0%b3%d0%b0-%d0%bd%d0%b0-9-%d0%bd%d0%be%d0%b5%d0%bc%d0%b2%d1%80%d0%b8/", "text": "Кубрат Пулев ще поднови състезателна дейност още тази година. Боксьорът се завръща на ринга на 9 ноември на гала във Фресно, Калифорния. 7 месеца и половина след боя с румънеца Богдан Дину в Коста Меса българинът отново ще заложи статута си на задължителен претендент на Международната боксова федерация (IBF). Принудителната пауза бе наложена заради отнемането на лиценза му от спортната комисия на щата след оплакване на репортерката Дженифър Равало от сексуален тормоз. Впоследствие Пулев премина курс по темата и се представи успешно на изслушване пред комисията, която отмени първоначалната санкция от 6 месеца.  Мачът на Кобрата ще е част от гала, чийто гвоздея в програмата е битката за титлата на Световната боксова организация (WBO) в категория „супер перо“ между американците Джамел Херинг и Ламонт Роуч. Все още не е ясуен противникът на българина, но със сигурност няма да е голямо име, тъй като срещата е подгряваща за вечерта. Така Пулев няма да поеме голям риск за статута си преди дългоочаквания шанс за световната титлата. Очаква се той да получи мач срещу победителя от реванша между Анди Руис и Антъни Джошуа, които се бият на 7 декември в Саудитска Арабия.", "date": "2019.09.12", "title": " Кобрата пак на ринга на 9 ноември"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb%d0%b5%d1%86-%d0%b8%d0%b7%d1%85%d0%b2%d1%8a%d1%80%d0%bb%d0%b8-%d0%ba%d0%b8%d1%80%d0%b8%d0%bb-%d1%80%d1%83%d1%81%d0%b8%d0%bd%d0%be%d0%b2/", "text": "Кирил Русинов отпадна още след първата си среща на световното първенство по бокс за аматьори в Екатеринбург (Русия). Родният ас в категория до 63 кг отстъпи на израелеца Ахмад Щиви с 1:4 съдийски гласа.  Мачът бе равностоен като и двамата боксьори подходиха активно и си размениха доста удари, но Щиви бе по-активен и това му донесе предпочитанията на съдиите.  Утре започва участието си и голямата ни звезда Даниел Асенов. Във втория кръг в категория до 52 кг Тайсъна излиза срещу Алдонс Сагуро (Индонезия), който победи с 3:2 Риджън Дали (Ирландия).", "date": "2019.09.12", "title": " Израелец изхвърли Кирил Русинов"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%b4%d0%b2%d0%b0%d0%bc%d0%b0%d1%82%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8-%d0%b7%d0%b0/", "text": "Състав на Софийския апелативен съд е потвърдил мярката за неотклонение „Задържане под стража“ спрямо   обвинени за убийство, извършено от тях с особена жестокост – престъпление по чл. 116, ал. 1, т. 6 от НК. Това съобщиха от пресслужбата на държавното обвинение. Сутринта на 01.09.2019 г., в парк в кв. „Изток в гр. София, бил открит труп на мъж. В хода на разследването е било установено, че пострадалият е Д.И. (на 43 години). Причината за смъртта му е тежка открита черепно мозъчна травма, в резултат от действието на твърди тъпи предмети. Били му нанесени множество удари предимно в областта на главата, със значителен интензитет, средства и сила. Към настоящия момент на разследването са събрани множество доказателства – следи от извършителите на тежкото престъпление, в това число дактилоскопни и ДНК на И.Г., средствата, с които бил умъртвен Д.И., показанията на свидетели. Привлечените в качеството на обвиняеми Н. и Г. били заедно с пострадалия И. непосредствено преди деянието, в района на престъплението. Тримата се познавали, били в приятелски отношения. За обвиняемите е известно, че злоупотребявали с алкохол, под въздействието на който ставали изключително агресивни. Съдът е приел доводите на прокурора от Апелативна прокуратура – София, че двамата обвиняеми са автори на инкриминираното деяние. За този вид престъпление законът предвижда наказание „лишаване от свобода“ от 15 до 20 години, доживотен затвор или доживотен затвор без замяна. Налице е реална опасност от укриването на двамата извършители на жестокото убийство, предвид техните опити непосредствено след деянието да се укрият и обстоятелството, че се е наложило да бъдат обявени за издирване от органите на полицията. Разследването на убийството продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " Оставиха в ареста двамата обвинени за убийството в столичния квартал „Изток“"}
{"url": "https://trud.bg/%d1%82%d0%b0%d0%b9%d1%81%d1%8a%d0%bd-%d1%84%d1%8e%d1%80%d0%b8-%d1%89%d0%b5-%d0%bf%d1%80%d0%b5%d0%b1%d0%b8%d1%8f-%d0%b2%d0%b0%d0%bb%d0%b8%d0%bd-%d0%b0-%d0%bf%d0%be%d1%81%d0%bb%d0%b5-%d1%89%d0%b5/", "text": "Тайсън Фюри твърди, че няма начин да подцени шведа Ото Валин, с когото ще се бие в събота в Лас Вегас.  „Той е висок и с обратен гард, не можеш да пренебрегнеш такъв противник – заяви британецът. – Но да ме нокаутира? Няма как да стане. Още не съм срещнал човек, когото да не мога да победя. Ще го пребия, а после ще пием бира заедно. Преди мача с Дионтей Уайлдър изпих четири бири, но сега ще ги оставя за след работа.“  Краля на циганите отхвърли възможността да се откаже от бокса, за да се пробва като актьор. „Освен може би в порното“, пошегува се Фюри.", "date": "2019.09.12", "title": " Тайсън Фюри: Ще пребия Валин, а после ще пием бира"}
{"url": "https://trud.bg/%d1%84%d0%be%d0%bb%d0%ba-%d1%84%d0%b5%d1%81%d1%82-%d0%be%d1%82%d0%ba%d1%80%d0%b8%d0%b2%d0%b0-%d1%81%d0%be%d1%84%d0%b8%d1%8f-%d1%8a%d1%80%d0%b1%d0%b0%d0%bd-%d0%b7%d0%be%d0%bd%d0%b0-%d1%81%d0%bf%d0%be/", "text": "С колоритен „Фолк Фест“ ще бъде открита международната София Ърбан Зона Спорт, организирана от Столична община и „София – Европейска спортна столица“. Празникът е в неделя в Княжеската градина и ще включва фестивал на народните танци, както и на здравословната храна и на българските кулинарни традиции. 24 групи за народни танци ще покажат своите изпълнения под звуците на виртуозите от духовия оркестър „Виво Монтана“.  В продължение на 8 дни центърът на столицата ще се превърне в спортна арена, а участие ще вземат близо 300 състезатели в 26 спорта, които пристигат от 12 страни.", "date": "2019.09.12", "title": " Фолк Фест открива София Ърбан Зона Спорт"}
{"url": "https://trud.bg/%d1%81%d0%b2%d0%be%d0%b1%d0%be%d0%b4%d0%bd%d0%b0%d1%82%d0%b0-%d0%b1%d0%be%d1%80%d0%b1%d0%b0-%d1%81-%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%bd%d0%b0-%d1%81%d0%b2%d0%b5%d1%82%d0%be%d0%b2/", "text": "Носителят на Златния пояс „Дан Колов“ Георги Вангелов счупи ръка на тренировка и остави националния отбор по свободна борба без представител в категория до 57 кг на световното първенство в Нур-Султан (Казахстан). Така старши треньорът Валентин Ангелов ще води четирима състезатели – Михаил Георгиев (65 кг), Али-Паша Умарпашаев (70 кг), Мирослав Киров (74 кг) и Светослав Димитров (86 кг).  За Казахстан замина и женският национален отбор. Треньор №1 на България Петър Касабов ще разчита на Миглена Селишка (50 кг), Евелина Николова (53 кг), Мими Христова (57 кг), Тайбе Юсеин (62 кг), Юлияна Янева (65 кг), София Георгиева (68 кг) и Мария Оряшкова (76 кг).  Вече седмица на лагер в казахстанската столица са и националите в класическия стил, а световното е първата квалификация за олимпийските игри в Токио.", "date": "2019.09.12", "title": " Свободната борба с четирима на световното"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%bd%d0%be%d0%b2%d0%be-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d1%81%d1%80%d0%b5%d1%89%d1%83-%d1%88%d0%b5%d1%84%d0%b0/", "text": "Ново обвинение за хакерската атака срещу НАП Според прокуратурата Иван Тодоров организирал престъпна група за изнудване Ново обвинение получи шефът на “ТАД груп” Иван Тодоров, сочен от прокуратурата като подбудител на хакерската атака срещу НАП. Днес той направи нов опит да излезе на свобода, магистратите обаче отложиха решението си и му предявиха още едно обвинение – в организиране на престъпна група, създадена с користна цел. Според прокуратурата той е карал подчинените си да търсят уязвимост в различни сайтове, за да ги принуди да сключат договори с неговата фирма. Според публикации “ТАД груп” имала списък с големи български сайтове за хакване и изнудване. Той бил направен по поръчка именно на Иван Тодоров. Информацията стана ясна при гледане на мярката му от спецсъда. Според обвинението служителите на фирмата е трябвало да докладват на собственика всеки ден какви опити да хакнат различни компании са правили. От защитата на Тодоров контрират, че нито един от разпитаните свидетели не твърди, че е бил изнудван или принуждаван да плати До решението на съда Иван Тодоров остава в ареста.", "date": "2019.09.12", "title": " Шефът на „ТАД груп” търсел уязвими сайтове\t"}
{"url": "https://trud.bg/%d0%b0%d0%b9%d0%bb%d0%b8%d0%bd-%d1%81%d0%b5%d0%ba%d0%b8%d0%b7%d0%ba%d1%8c%d0%be%d0%ba-%d1%89%d0%b5-%d0%b1%d1%8a%d0%b4%d0%b5-%d0%bd%d0%be%d0%b2%d0%b8%d1%8f%d1%82-%d0%bf%d0%be%d1%81%d0%bb%d0%b0%d0%bd/", "text": "Айлин Секизкьок ще бъде новият посланик на Република Турция в България. Решението за назначаване на група турски посланици и постоянни представители към международни организации беше съобщено в четвъртък следобед от външното министерство в Анкара, съобщи  . Досегашният турски посланик в страната ни Хасан Улусой заминава за Брюксел. Айлин Сикизкьок е била генерален консул на Турция в Милано и заместник-ръководител на главната дирекция по сигурност и разузнаване към турското министерство на външните работи. Нейният съпруг Хасан Секизкьок пък оглавява турската дипломатическа мисия в Скопие.", "date": "2019.09.12", "title": " Айлин Секизкьок ще бъде новият посланик на Турция в България\t"}
{"url": "https://trud.bg/%d0%bf%d1%80%d0%b5%d0%b4%d0%b8-10-%d0%b3-%d1%82%d1%80%d0%b0%d0%bd%d1%81%d0%bf%d0%bb%d0%b0%d0%bd%d1%82%d0%b8%d1%80%d0%b0%d0%bd%d0%b8%d1%8f%d1%82-%d0%be%d0%b3%d0%bd%d1%8f%d0%bd-%d1%81%d1%82%d1%8a%d0%bf/", "text": "Преди 10 години, на 12 септември, шуменецът Огнян Ганчев, в чийто гърди бие чуждо сърце, сбъдна мечтата си и покори алпийския първенец връх Монблан /4 808 м/. Така стана първият с присадено сърце успял да стъпи на върха и най-вероятно и до сега е единствен. Огнян беше трансплантиран успешно на 27 април 2006 г. в столичната болница „Света Екатерина“. Година след операцията покори Мусала и не престава да спортува, като „жъне“ медали от европейски състезания за трансплантирани. Вече изобщо не мисли за медицинските статистика – колко дълъг може да е животът след трансплантация. По време на едно международно състезание за трансплантирани в Италия се срещнал с австриец, в чийто гърди от 30 г. бие чужд орган. Разказва, че споменът от Монблан и след 10 г. го зарежда за нови предизвикателства. Догодина става на 60 г. и сега мечтата му е с двамата си сина да покорят връх Елбрус. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " Преди 10 г. трансплантираният Огнян стъпи на Монблан и мечтае за нов връх"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2%d0%b0-%d1%81%d0%bb%d0%b5%d0%b4-%d0%bf%d1%80%d0%b5%d0%ba%d1%80%d0%b0%d1%82%d1%8f%d0%b2%d0%b0%d0%bd%d0%b5%d1%82/", "text": "Не би следвало да има компенсации от страна на държавата, тъй като първоначалната инвестиция от страна на „Контур Глобал Марица Изток 3” е възстановена. Това заяви министърът на енергетиката Теменужка Петкова по   по повод на предстоящото прекратяване на договора за дългосрочно изкупуване на електрическа енергия от „Марица Изток 3“, където беше установено предоставяне на неправомерна държавна помощ.  на вицепремиера Томислав Дончев, на финансовия министър Владислав Горанов и на енергийния министър да стартират процедура по водене на преговори с „Контур Глобал”, така че този договор да бъде прекратен, за да не се стига до изплащане на компенсации. Петкова обясни, че след прекратяването на договора, сметките на потребителите ще намалеят. „Безспорно за всички потребители на електрическата енергия е ясно, че към цената на енергийната компонента има една добавка, която се казва „Задължение към обществото”. В рамките на добавката се включват всички разходи, които обществото трябва да плати. В тях влизат разходите, които прави държавата за производство на електрическа енергия от ВЕИ, разходите по отношение на двата дългосрочни договора с двете централи. Отпадайки, сметката на потребителите ще намалее”, обясни тя. Енергийният министър добави, че основна задача остава „Контур Глобал” да работи на свободния пазар и да се прекрати договора в рамките на взаимния интерес. По повод на високите цени на електрическата енергия за бизнеса, Петкова коментира: „В рамките на месец юли имаше рязък скок в цената на нашата борса спрямо останалите борси в региона. В рамките на деня, цената наистина беше драстично по-висока. Тогава лично сезирах и КЕВР и КЗК с молба да бъде направена проверка. Държавата не подпомага никого. Няма подобни механизми. Желанието ни е да подпомагаме някого, а да създадем такъв либерализиран пазар, който да бъде в интерес на потребителите и бизнеса”, каза тя. Теменужка Петкова отрече твърдението на БСП, че за последните три месеца българските производители плащат най-високата цена за електроенергия в цяла Европа. „Подобно твърдение не е вярно. Има средни цени за месец юли, август, септември. Колегите могат да ги погледнат и да видят за какво става въпрос. През август само в рамките на 4 дни от месеца цените на Българската независима енергийна борса са били по-високи и то с малко от съседните борси”, добави тя. По повод на шпионския скандал с Движение „Русофили“ енергийният министър, която е съпредседател на междуправителствената комисия между България и Русия, заяви, че страната ни има много добър диалог с Русия. „В областта на енергетиката проблем в нашите двустранни отношения няма“, беше категорична Теменужка Петкова.  Министърът на енергетиката заяви, че България работи усилено за диверсификация на природния газ. „Една трета от нашето потребление гарантирано е диверсифицирано от следващата година“, добави Петкова.", "date": "2019.09.12", "title": " Министър Петкова: След прекратяване на договора за „Марица Изток 3”, сметките на потребителите ще намалеят"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%bd-%d0%b8%d0%bb%d0%b8%d0%b5%d0%b2%d0%b0-%d0%be%d1%82-%d0%b1%d0%be%d0%bb%d0%bd%d0%b8%d1%87%d0%bd%d0%be%d1%82%d0%be-%d0%bb%d0%b5%d0%b3%d0%bb%d0%be-%d0%b4%d0%be/", "text": "Манекенката Кристин Илиева изгря в италианското издание на модната библия Vogue. Кристин продължава да се бори с последствията от тежката катастрофа, при която пострада преди година и половина. Илиева публикува снимки от списанието в профилите си в социалните мрежи и към тях написа прочувствен пост: „От болничното легло до италианския Vogue! Сбъдната мечта! За мен това е най-голямото постижение в кариерата ми. Преди около месец си зададох следния въпрос: „Каква е мечтата ти?“ Естествено, това е да се възстановя и да водя нормален начин на живот, но в професионален план, каква е мечтата ми?!“ Тя споделя, че изгубила надежда и че не смятала, че ще успее да продължи да се снима, защото когато човек не практикува започва да се чувства неуверен и няма самочувствие. След което продължава: „Е, чудото стана! А сега вярвам в себе си повече отвсякога и това, че да мечтаеш и да се бориш, винаги води до добър край! Колкото повече го искаш, толкова повече скъсяваш дистанцията! Пожелавам на всеки от вас да не спира да преследва мечтите си и да вярва в себе си!“ Кристин пострада тежко през март 2018 г. при катастрофа на пътя София-Русе. Тогава нейната приятелка – младата певица Дивна, шофираше автомобила.", "date": "2019.09.12", "title": " Кристин Илиева: От болничното легло до италианския VOGUE"}
{"url": "https://trud.bg/%d1%81%d0%be%d0%bb%d0%b2%d0%b5%d0%b9-%d1%81%d0%be%d0%b4%d0%b8-%d0%b1%d0%be%d1%8f%d0%b4%d0%b8%d1%81%d0%b0-10-%d0%bf%d0%b5%d1%88%d0%b5%d1%85%d0%be%d0%b4%d0%bd%d0%b8-%d0%bf%d1%8a%d1%82%d0%b5%d0%ba/", "text": "Над 20 служители на завод „Солвей Соди“ боядисаха в снежно бяло 10 пешеходни пътеки около 3 училища и 2 детски гради в Девня. Инициативата „Безопасно пристигни за първия учебен ден“ бе подета от отдел „Здраве и безопасност при работа“ в компанията. Тя си партнира с община Девня за осигуряването на безопасно придвижване на децата до учебните заведения. Сътрудничеството между „Солвей Соди“ и кметството е традиционно и в сферата на социалните дейности, образованието и културата, припомниха от компанията. От 2016 г. трите големи предприятия на територията на Девня – „Солвей Соди“, „Агрополихим“, „Девня Цимент“, заедно с общината и СУ „Васил Левски“, поставиха началото на проект за създаване на професионални паралелки по „Автоматизация и електрообзавеждане на производството“. Той получи национално признание и се дава като пример за успешно партньорство между бизнеса и местната власт. С репутацията на един от най-големите инвеститори в България „Солвей Соди“ се стреми да управлява дейността си с грижа за местната общност, околната среда, здравето и безопасността на работещите на територията на содовия завод, допълниха от компанията. Предстои тя да реализира нови социални инициативи в региона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " „Солвей Соди“ боядиса 10 пешеходни пътеки в Девня"}
{"url": "https://trud.bg/%d1%87%d1%83%d0%b6%d0%b4%d0%b5%d0%bd%d1%86%d0%b8%d1%82%d0%b5-%d0%b2-%d0%bb%d0%b5%d0%b2%d1%81%d0%ba%d0%b8-%d1%82%d1%80%d1%8a%d0%b3%d0%bd%d0%b0%d1%85%d0%b0-%d0%bd%d0%b0-%d1%83%d1%80/", "text": "Чужденците в „Левски“ тръгнаха на уроци по български език. Инициативата е на ръководството, „Тръст Синя България“ и Институтът за чуждестранни студенти, а продължителността на курса ще бъде 60 учебни часа.  Целта е да се подобри комуникацията в съблекалнята, а също и да спомогне за по-лесната адаптация на новите попълнения.  В бъдеще „Левски“ предвижда освен серията от уроци, провеждани от специализирания преподавател Мариана Дойчинова, да включват и опознавателни часове, свързани с историята на клуба и българската държава.  На първия урок по български език футболистите и главният скаут Богдан Патрашку демонстрираха отлично настроение и голямо желание да научат бързо достатъчен набор от думи, които да демонстрират пред българите в тима. В момента на „Герена“ се подвизават общо единадесет чужденци, сред които такива от Аржентина, Бразилия, Исландия, Португалия, Гана, Сенегал, Холандия и Австрия.", "date": "2019.09.12", "title": " Чужденците в „Левски“ тръгнаха на уроци по български (ВИДЕО)"}
{"url": "https://trud.bg/%d0%bf%d1%80%d0%b5%d0%b7-2020-%d0%b3-%d1%83-%d0%bd%d0%b0%d1%81-%d0%bc%d0%be%d0%b6%d0%b5-%d0%b4%d0%b0-%d0%b7%d0%b0%d1%80%d0%b0%d0%b1%d0%be%d1%82%d1%8f%d1%82-%d0%bf%d1%8a%d1%80%d0%b2%d0%b8%d1%82%d0%b5/", "text": "До края на 2020 г. в България трябва да бъдат изградени първите станции за зареждане на автомобили с водород, а до 2030 г. броят им може да достигне до 50. Това е заложено в проект на Наредба за условията и реда за проектиране, изграждане, въвеждане в експлоатация и контрол на станции за зареждане на автомобили, задвижвани с водород, съобщиха от МРРБ. Проектонаредбата е качена за обществено обсъждане в   и на интернет страницата на МРРБ. Проектът е в изпълнение на Националната рамка за политиката за развитие на пазара на алтернативни горива в транспортния сектор (НРПРПАГТС) и се отнася за разгръщането на инфраструктурата за зареждане на автомобили, задвижвани с гориво водород. Подобен технически нормативен акт се разработва за пръв път в България и е мярка по прилагането на политиките за изпълнение на НРПРПАГТС. В момента у нас липсват регулации, определящи изискванията за проектирането, изпълнението, контрола и въвеждането в експлоатация на точки за зареждане с водород. Водородното гориво е сред алтернативите варианти с потенциал за дългосрочно заместване на нефта. Редица европейски оценки показват, че все още не е създадена положителната икономическа ситуация за развитие на инфраструктура за алтернативни горива в т.ч. за доставчици на инфраструктура за изграждане на станции за зареждане с водород. В същото време ЕС се договори за обвързващи цели за дела на възобновяемата енергия в транспортните горива (10 % до 2020 г.) и за намаляване на интензивността на емисиите на CO2 от автомобилните горива (с 6 % до 2020 г.). Обявеното в Бялата книга намаляване с 60 % на емисиите на CO2 до 2050 г. изисква и значителен подем на използването на алтернативни горива. В тази връзка наредбата е съобразена с прогнозните пазарни развития в европейски и в национален мащаб. При разработване на проекта на наредба е изследвана водородната мобилност, основана на добри практики в Европа, Калифорния (САЩ) и Канада. Според оптимистичната прогноза на Индустриален клъстер електромобили за разгръщането на зарядна инфраструктура на водород, с оглед навлизане на превозни средства с водородно задвижване в България, до 2020 г. в страната ни ще бъдат изградени 4 зарядни станции, 10 – до 2025 г., и 50 до 2030 г. В по-песимистичен сценарий е прогнозата на Института по електрохимия и енергийни системи към Българска академия на науките. Тя сочи, че след 2020 г. в страната ни ще има поне една функционираща зарядна станция и една в процес на изграждане, а до 2030 г. ще са изградени четири зарядни станции. Наредбата е предназначена за подпомагане дейността на всички участници в строително-инвестиционния процес съгласно правомощията им, определени в Закона за устройство на територията: възложители, строители, физически лица, упражняващи технически контрол за част „Конструктивна“, проектанти, консултанти, технически ръководители, доставчици на машини, съоръжения и технологично оборудване в т.ч. доставчици на съоръжения и елементи за изграждане на инфраструктура за водородни зарядни станции. Основната цел е да се осигури възможност за изграждане на инфраструктура за зареждане на автомобили с водород, като по този начин се допринесе за постигане на развитието на пазара на превозни средства, използващи алтернативно гориво. С проекта на Наредба се определят техническите изисквания за проектиране, изграждане и въвеждане в експлоатация на водородни зарядни станции и контролът по отношение на минималните проектни характеристики за безопасност. Тя ще се прилага за изграждане на станции за зареждане на автомобили с водород, доставен с товарен автомобил, в бутилки в сгъстено газообразно състояние, или произведен на мястото на монтаж и експлоатация на водородната зарядна станция в генератори на водород, използващи процес на електролиза на вода. Водородната зарядна станция може да се изгражда като интегрирано съоръжение, като компонент на територията на съществуваща или новоизграждаща се бензиностанция и/или газостанция, или автономно – като самостоятелно съоръжение. Водородните зарядни станции, обхванати от наредбата, са строежи първа категория съгласно Закона за устройство на територията и се въвеждат в експлоатация съгласно определения в него ред.", "date": "2019.09.12", "title": " През 2020 г. у нас може да заработят първите станции за зареждане на автомобили с водород"}
{"url": "https://trud.bg/3-%d0%bd%d0%b0%d1%87%d0%b8%d0%bd%d0%b0-%d0%b7%d0%b0-%d1%81%d0%bf%d1%80%d0%b0%d0%b2%d1%8f%d0%bd%d0%b5-%d1%81%d1%8a%d1%81-%d1%81%d0%bb%d0%b5%d0%b4%d0%b2%d0%b0%d0%ba%d0%b0%d0%bd%d1%86%d0%b8%d0%be%d0%bd/", "text": "Следваканционната депресия е понятие, което се отнася за умората и липсата на настроение в първите дни след завръщане от релаксиращата лятна почивка. Недоспиването, главоболието и стомашните неразположения също са симптоми. Скорошни проучвания показват, че около 40-50% от хората изпитват подобно неразположение, което обикновено отшумява в рамките на 5-6 дни. Въпреки това има няколко лесни трика, с които да преборите следваканционната депресия. №1 Буферен период Да се приберете късно вечер след дълъг път и приятна ваканция е достатъчно стресиращо, за да се напрягате и с това още на следващата сутрин да тръгнете на работа. Организирайте почивката си така, че да имате поне ден (а в най-добрия случай 2 или 3) преди да се завърнете към офиса и задълженията. Така тялото ви ще има време да се адаптира, а освен това ще успеете и да свършите много домакинска работа. №2 Пречистване на организма Със сигурност по време на ваканцията сте сложили диетата на пауза и сте си хапнали и пийнали всичко онова, от което дълго сте се въздържали. За да се върнете по-бързо и лесно към нормалното си темпо, експертите съветват да си направите пречистване на тялото, като увеличите приема на плодове и зеленчуци, вода и най-вече спорт. Така не само ще се отървете от токсините, но и ще се заредите с тонус и енергия за работа. №3 Поглезете се Колкото и странно да звучи, малките удоволствия в живота ще ви помогнат особено много в този период на транзит от релакс към работа. Парче пица за вечеря, среща с приятелка или кратък шопинг ще приповдигнат настроението ви повече от обичайното и ще ви донесат нови емоции, които съответно ще неутрализират стреса от връщането към забързаното ежедневие. Друг начин, по който може да се поглезите, а и да се избавите от това състояние, е да планирате следващата си ваканция – така ще сте по-мобилизирани да се справите с работата, защото ще очаквате с нетърпение следващата почивка.", "date": "2019.09.12", "title": " 3 начина за справяне със следваканционната депресия"}
{"url": "https://trud.bg/%d0%b4%d0%b5%d0%bc%d0%b8-%d0%bc%d1%83%d1%80-%d1%87%d0%b8%d1%81%d1%82%d0%be-%d0%b3%d0%be%d0%bb%d0%b0-%d0%bd%d0%b0-%d0%ba%d0%be%d1%80%d0%b8%d1%86%d0%b0-%d1%81%d0%bd%d0%b8%d0%bc%d0%ba%d0%b0/", "text": "Талантливата Деми Мур се появи чисто гола на корицата на „Harper’s Bazaar“. Преди 30 години актрисата отново позира така за друго списание, когато бе бременна в последния триместър. На сегашната фотосесия Деми Мур е във впечатляваща форма, като единственият й аксесоар е широкопола розова шапка, а интимните си части тя прикрива с ръце. В интервюто към изданието Деми говори открито за проблемното си детство и зависимостите в живота си. В края на този месец ще излезе и биографичната й книга „Inside Out“.", "date": "2019.09.12", "title": " Деми Мур чисто гола на корица (СНИМКА)"}
{"url": "https://trud.bg/%d0%b0%d1%80%d0%b4%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%b8%d0%b3%d1%80%d0%b0%d1%87-%d0%bd%d0%b0-%d0%bb%d0%b8%d0%b2%d1%8a%d1%80%d0%bf%d1%83%d0%bb/", "text": "Пореден силен входящ трансфер осъществи ръководството на „Арда“. Новакът в Първа лига представи Конър Рандъл, юношата на „Ливърпул“. Английският футболист има осем участия с екипа на действащия шампион на Европа – три от тях са във Висшата лига, още толкова е записал за ФА Къп, а останалите два са за Купата на Лигата. 23-годишният играч дебютира в елита на Англия под ръководството на Юрген Клоп през 2016 година. Рандъл има мачове срещу „Уотфорд“, „Нюкасъл“ и „Борнемут“. Десният бек пристига в Кърджали като свободен агент, след като за последно игра под наем в „Рочдейл“, а преди това и в „Хартс“. Договорът на британеца е за 2 сезона.  В началото на месеца „Арда“ успя да привлече и българските национали Михаил Александрови Спас Делев. Договор със „сините“ парафира и алжирецът Илиас Хасани, който у нас е играл за „Черно море“ и „Верея“. Африканецът също има участия за своята родина.", "date": "2019.09.12", "title": " “Арда“ представи играч на „Ливърпул“"}
{"url": "https://trud.bg/%d0%bb%d1%8a%d0%b2%d0%be%d0%b2%d0%b5%d1%82%d0%b5-%d1%80%d0%b0%d0%b7%d0%ba%d1%8a%d1%81%d0%b0%d1%85%d0%b0-%d0%b3%d1%8a%d1%80%d1%86%d0%b8%d1%8f-%d0%bd%d0%b0-%d1%81%d1%82%d0%b0%d1%80/", "text": "Мъжкият национален отбор по волейбол разби с 3:0 (22, 16, 20) Гърция в първия мач от група „А“ на европейското първенство по волейбол в Монпелие (Франция). „Лъвовете“ се събудиха след неубедителните си игри в контролите и с лекота прегазиха непретенциозния съперник като в нито един момент не поставиха под съмнение чистата победа.  Разпределителят Георги Сеганов даде шанс за изява както на звездата Цветан Соколов (най-резултатен със 17 точки), така и на Светослав Гоцев, Тодор Скримов (с по 10 т.), Мартин Атанасов (9 т.) и Виктор Йосифов (6 т.). Нито един от гърците не завърши с двуцифрен актив, а с по 8 т. се отчетоха Никос Зупани и Георгиос Петреас.  Късата скамейка обаче принуди селекционера Силвано Пранди да разчита на титулярната шестица почти през целия мач.  „Единственото важно нещо днес беше победата – заяви италианецът. – Резултатът е по-добър, отколкото очаквах. Сега трябва да започнем веднага да мислим за следващата среща. Доволен съм, че никой не е контузен и играхме добре като отбор. Но идва нов ден.“  Късно снощи завършиха другите два мача от групата Португалия – Италия и Франция – Румъния. Днес от 18,15 ч. „лъвовете“ излизат срещу румънците. В другия ранен мач вчера Русия победи Турция с 3:1 (13, -23, 17, 15) в група „С“.", "date": "2019.09.12", "title": " „Лъвовете“ разкъсаха Гърция на старта на европейското"}
{"url": "https://trud.bg/60-000-%d0%bf%d1%8a%d1%80%d0%b2%d0%be%d0%ba%d0%bb%d0%b0%d1%81%d0%bd%d0%b8%d1%86%d0%b8-%d1%82%d1%80%d1%8a%d0%b3%d0%b2%d0%b0%d1%82-%d0%bd%d0%b0-%d1%83%d1%87%d0%b8%d0%bb%d0%b8%d1%89%d0%b5-%d0%bd%d0%b0-15/", "text": "„Ще стартира нормално новата учебна година, както и предходните. За над 2400 училища, близо 60 000 са първокласниците. В отделни училища и детски градини има проблеми. Между 50-60 ще продължат ремонтите и след началото. Осем училища ще започнат учебния процес в други сгради“, съобщи просветният министър Красимир Вълчев на семинар относно политиките на МОН през новата учебна година в областта на средното и висшето образование. Училищата, които ще бъдат преместени в други сграда заради ремонти, са Икономическата гимназия в Русе, Строителната гимназия в Стара Загора, Второ основно училище в Гоце Делчев, ПМГ „Иван Вазов“ в Ловеч, Начално училище „Васил Левски“ във Варна, Професионална гимназия „Найден Геров“ в Лом, Варненска търговска гимназия, тук е и училището в Горно Черковище, чиято стена беше съборена от багер при ремонт, уточни зам.-министър Таня Михайлова. В над 1000 училища има основни и частични ремонти. Някой от тях тепърва предстоят да стартират по програма „Региони в растеж“, уточни Вълчев и успокои, че за новата учебна година няма данни за недоставени учебници, а напротив – всички са доставени. В същото време между 4000-4500 учители са навлезли в пенсионна възраст тази година, което изправя пред предизвикателство системата. „Няма да има криза. В отделни детски градини и училища ще има единици непопълнени места. По-големи проблем очакваме през следващите години, когато недостигът ще се задълбочава. Традиционно има недостиг на учители по информационни технологии и и английски. Най-много липсват при учители по математика, физика, химия. Има недостиг на учители по професионални направления и ресурсни учители“, допълни ресорният министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " 60 000 първокласници тръгват на училище на 15 септември\t"}
{"url": "https://trud.bg/%d0%ba%d1%83%d0%b7%d0%bc%d0%b0%d0%bd%d0%be%d0%b2-%d0%b8-%d0%bb%d0%b0%d0%b7%d0%b0%d1%80%d0%be%d0%b2-%d0%bf%d0%be%d0%b2%d0%b5%d0%b6%d0%b4%d0%b0%d1%82-%d1%82%d0%b5%d0%bd%d0%b8%d1%81%d0%b8%d1%81%d1%82/", "text": "Димитър Кузманов и Александър Лазаров ще играят на сингъл в срещите от първия ден на мача на България за купа „Дейвис“ с ЮАР. Сблъсъкът от група 2 от евроафриканската зона е този уикенд в Кейптаун.  Лазаров излиза първи на твърдите кортове в „Келвин Гроув Клъб“ срещу първата ракета на домакините Лойд Харис, който е 113-и в света. След това Кузманов ще се изправи срещу Руан Роелофсе (№681 в ранглистата). За събота са насрочени както срещата на двойки, така и останалите два сингъла. Капитанът Тодор Енев предстои да реши на кого да разчита за тях, като в състава са още Александър Донски, Габриел Донев и Адриан Андреев. Последният обаче е под въпрос, тъй като пропусна последните месеци заради възпалено сухожилие.", "date": "2019.09.12", "title": " Кузманов и Лазаров повеждат тенисистите"}
{"url": "https://trud.bg/%d0%b4%d0%bf%d1%81-%d0%b8%d0%b7%d0%b4%d0%b8%d0%b3%d0%b0-%d0%be%d0%b1%d0%bb%d0%b0%d1%81%d1%82%d0%bd%d0%b8%d1%8f-%d1%81%d0%b8-%d0%bb%d0%b8%d0%b4%d0%b5%d1%80-%d0%b7%d0%b0-%d0%ba%d0%b0%d0%bd%d0%b4%d0%b8/", "text": "Областният шеф на ДПС в Търговище Хамди Илиязов е утвърден от централното ръководство за кандидат за кмет на общината. Той влиза в надпревара за кметския пост в община Търговище за първи път, въпреки че е шеф на партията от 20 години. В последните мандати движението залагаше на Емине Якубова, която е зам.-кмет в общината. Бившият кмет на община Антоново и настоящ депутат от ДПС пък Танер Али ще се яви на изборите за кмет на община Попово. В останалите три общини от област Търговище няма изненада с кандидатите на ДПС. Партията отново издига досегашните си имена. В Опака е дългогодишният кмет Лютфи Реянов. В Омуртаг инж. Ешреф Ешрефов, а в Антоново Хайредин Мехмедов.", "date": "2019.09.12", "title": " ДПС издига областния си лидер за кандидат за кмет на община Търговище\t"}
{"url": "https://trud.bg/%d1%81%d1%8a%d0%b4%d1%8a%d1%82-%d0%b2-%d0%b4%d0%be%d0%b1%d1%80%d0%b8%d1%87-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%be%d1%82%d1%81%d1%82%d1%80%d0%b0%d0%bd%d1%8f%d0%b2%d0%b0%d0%bd%d0%b5/", "text": "Окръжният съд в Добрич потвърди отстраняването от длъжност на изпълнителния директор на местното „ВиК“-дружество. Това съобщиха от пресцентъра на съдебната институция. Временната мярка е наложена поради воденото досъдебно производство, по което изпълнителният директор е привлечен като обвиняем. Според прокуратурата обвиняемият в качеството си на управител на акционерното дружество е изградил съоръжение за водоползване от река Батовска. Според прокуратурата деянието е в нарушение на Закона за водите. Съдът посочва, че обвинението е за умишлено престъпление от общ характер като е налице и служебна зависимост на основните свидетели по делото, които са работници и служители в дружеството. Съдебният състав коментира в определението си и данни за оказано от обвиняемия давление във връзка с показанията на някои от свидетелите, посочват от пресцентъра на Окръжния съд. Постановеният съдебен акт е окончателен.", "date": "2019.09.12", "title": " Съдът в Добрич потвърди отстраняването от длъжност на шефа на местното ВиК"}
{"url": "https://trud.bg/%d0%b2%d1%8a%d1%80%d1%85%d0%be%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%bd%d0%b0-%d1%81%d0%b0%d1%89-%d0%be%d0%b4%d0%be%d0%b1%d1%80%d0%b8-%d0%b8%d1%81%d0%ba%d0%b0%d0%bd%d0%b8-%d0%be%d1%82/", "text": "Върховният съд на САЩ одобри мярка за ограничаване на правото на убежище, поискана от администрацията на президента на САЩ Доналд Тръмп, предадоха световните медии. „Голяма победа във Върховния съд на САЩ относно въпроса за правото на убежище“, заяви Тръмп в Туитър. Мярката, досега блокирана от федералните съдилища, предвижда автоматичното отхвърляне на всички искания за убежище от страна на мигранти, ако те не са поискали статут на бежанци в Мексико или в трети страни, през които са преминали по време на своето пътуване към САЩ. Администрацията на Тръмп обмисля освен това да намали годишния лимит за прием на бежанци.  Сега таванът е прием на 30 000 бежанци, а през 2018 г. беше 45 000. През последната година от президентството на Барак Обама беше приет таван от 110 000 бежанци. Сегашното ниво е най-ниското от 1980 г., когато Конгресът прокара закон, довел до създаването на настоящата система за прием на бежанци. Междувременно стана ясно, че Тръмп е заявил, че избира измежду петима много квалифицирани хора за съветник за националната сигурност на мястото на уволнения Джон Болтън. US президентът заяви, че Болтън е допуснал някои грешки, включително като е обидил лидера на Северна Корея Ким Чен Ун с искането си той да следва „либийския модел“ и да предаде всичките си ядрени оръжия. Болтън освен това имал разногласия с Тръмп за Венецуела, не се разбирал с други членове на правителството и влязъл в спор с Тръмп за усилията на президента да води преговори с талибаните и с иранския президент Хасан Рохани. Тръмп каза, че е поискал от Болтън да подаде оставка, но Болтън твърди, че е напуснал по собствено желание. Тръмп допусна възможността за облекчаване на санкциите на САЩ срещу Иран и добави, че според него Иран иска да сключи споразумение за ядрената си програма с Вашингтон. US президентът не посочи имената на кандидатите за поста на Болтън. Сред споменаваните за нов съветник за националната сигурност са специалният пратеник на САЩ за Северна Корея Стивън Бигън, посланикът на САЩ в Германия Ричард Гренел, преговарящият за освобождаване на заложници Робърт О’Брайън и заместник-държавният секретар Джон Съливан, отбелязва Ройтерс. Болтън беше смятан за най-радикално настроения сред висшите съветници на Тръмп, особено по отношение на Иран. Той бе един от най-приближените хора в администрацията на Тръмп до израелския премиер Бенямин Нетаняху и до израелския посланик във Вашингтон Рон Дермер. Тръмп заяви, че обмисля забрана на ароматизираните електронни цигари, които стават все по-популярни в гимназиите. „Те създават сума ти проблеми“, каза той. Тази година шестима души починаха от остри белодробни заболявания, а стотици други се разболяха след пушене на електронни цигари с различни добавки. Тръмп съобщи, че има напредък за закон за притежанието на огнестрелни оръжия и че се опитва да постигне нещо приемливо за всеки. Той добави, че се обсъждат много въпроси, включително проверките на миналото на желаещите да купуват огнестрелни оръжия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " Върховният съд на САЩ одобри искани от Тръмп ограничения на правото на убежище"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d0%bd%d0%b5-%d1%81%d0%b8-%d1%81%d0%bf%d0%be%d0%bc%d0%bd%d1%8f%d0%bc-%d0%b4%d0%b0-%d0%b5-%d0%b8%d0%bc%d0%b0%d0%bb/", "text": "Вицепремиерът Томислав Дончев коментира пред   предстоящите местни избори, шпионския скандал, протестите у нас и други актуални теми. „Една кална и мръсна кампания може да уязви, но никога не може да накара хората да гласуват и да подкрепят този, който каля. Наблюдавам, че през последните години се прави един доста по-сложен политически сценарий. Острието на атаката не е основният претендент. Пуска се един отстрани, който се занимава с мръсната работа, а другият може да остане по-мил и усмихнат“, коментира Томислав Дончев. „За съжаление досега не си спомням да е имало цивилизована кампания. Това е вид политическо безсилие. Изборите са уникален шанс да научиш за себе си неща, които не знаеш“, смята той. По думите му, ако се прекали с използването на подобни средства, това може да има дори обратен ефект и да направи един от кандидатите жертва. Относно шпионските афери, Дончев коментира: „Такива неща се случват по света. Всяка държава е важно да се опитва да събира всякакъв вид информация от други държави. Работа на държавата е да не допуска такова нещо да се случва. Не би следвало, ако има повече разум у двете страни, да има дългосрочен лош ефект, с която и да е държава“, заяви Дончев. Той препоръча на всички политици да бъдат малко по-обрани и да не бързат с политическите коментари в аванс. „Хибридни мероприятия в България се случват – опити за дезинформация, опити за вкарване на хората в заблуждение, фалшиви новини. Никой обаче не може да каже със сигурност кой го организира- дали са вътрешни, или външни фактори“, допълни вицепремиерът. Той бе помолен да коментира протестите на медицинските сестри през последните дни. „Има недостиг на медицински специалисти, в частност на медицински сестри. Проблемът не е еднозначно в държавата. Средствата за увеличение на техните заплати са осигурени. Тук задачата е с какъв нормативен механизъм парите да стигат до тях“ каза Дончев. Преди изборите се появи теория, че ще има преврат срещу властта. „Не си представям преврат по няколко причини. Българското общество вече има здрави демократични инстинкти. Каква легитимност ще има едно правителство, което не е минало през избори“, попита Дончев. Той нарече „абсурден“ такъв сценарий. „Интригите станаха много и вече не мога да ги следя. Ако при всяка такава ситуация се напрягаме, никаква работа няма да може да свършим. Всеки сигнал трябва да бъде проверен докрай от службите“, заяви вицепремиерът. На въпрос има ли промяна в позицията на българското правителство по темата „Шенген“, Дончев заяви, че няма. Той допълни, че имаме право да сме емоционални по темата. „От една страна, поради политическата обстановка в Холандия, България не може да бъде приета в Шенген. Там има партии, за които основна цел е България и Румъния да не бъдат приети. В същото време ние имаме една от основните отговорности за спирането на мигрантския поток към Европа. Според оценката на всички европейски институции се справяме чудесно с тази задача“, обясни Томислав Дончев. Дончев коментира и договора с „Марица Изток 3“. „Преговорите за прекратяване на договора още не са започнали. Надявам се да имат добър резултат. Ако това не стане, една от хипотезите е да се съдим. Това е процедура, която тече през последните 4-5 г. Има сигнал до Европейската комисия за непозволена държавна помощ. Търсено е консенсусно решение и до момента не е намерено. Позицията на ЕК е, че при този договор има непозволена държавна помощ. Изчисленията ни показват, че централата вече е избила разходите, които е направила за тази инвестиция“, поясни вицепремиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " Томислав Дончев: Не си спомням да е имало цивилизована предизборна кампания досега"}
{"url": "https://trud.bg/%d0%bf%d0%bb%d0%b0%d0%bc%d0%bd%d0%b0-%d0%b3%d0%be%d0%bb%d1%8f%d0%bc-%d0%bf%d0%be%d0%b6%d0%b0%d1%80-%d0%b2-%d0%ba%d0%be%d1%82%d0%bb%d0%b5%d0%bd%d1%81%d0%ba%d0%b0%d1%82%d0%b0-%d0%bf%d0%bb%d0%b0%d0%bd/", "text": "Пожар гори в планината над Котел. Пламъците са обхванали голяма територия, съобщиха източници на „Труд“. Съобщение за пожара е получено в късния обяд, около 13, 30 часа, потвърдиха от Регионалната служба за пожарна безопасност и защита на населението. „Изпратили сме всичките си сили и средства. Поискали сме и помощ“, каза директорът комисар Владимир Демирев. По първоначални сведения, пламъците са тръгнали от един от хълмовете над Котел, където са разположени антени на мобилните оператори. Хълмът е обрасъл със суха трева и папрат, в по-ниската му част има борова гора. Работата по гасенето е затруднена заради силно пресечената местност и вятъра. По неофициална информация, огънят е достигнал до котленското село Кипилово. Някои сайтове изчисляват разстоянието между Котел и Кипилово на близо 17 км, по въздух. Потвърждение на данните, че има пожар и в близост до селото, засега няма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " Пламна голям пожар в Котленската планина"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d1%81%d0%b0%d1%89-%d0%be%d1%82%d0%bf%d1%83%d1%81%d0%bd%d0%b0-250-%d0%bc%d0%bb%d0%bd-%d0%b4%d0%be/", "text": "Американското правителство отпусна 250 милиона долара военна помощ на Украйна, предаде Ройтерс, позовавайки се на американски сенатори. Парите, отпуснати на Киев, ще бъдат използвани за борба с подкрепяните от Москва проруски сепаратисти в Източна Украйна. След идването на власт на Тръмп Белият дом се опита на няколко пъти да преустанови отпускането на военна помощ за Украйна, но Конгресът се противопостави на тези планове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " Правителството на САЩ отпусна 250 млн. долара военна помощ на Украйна"}
{"url": "https://trud.bg/1500-%d0%bb%d0%b5%d0%b2%d0%b0-%d1%81%d1%82%d0%b0%d0%b2%d0%b0-%d1%83%d1%87%d0%b8%d1%82%d0%b5%d0%bb%d1%81%d0%ba%d0%b0%d1%82%d0%b0-%d0%b7%d0%b0%d0%bf%d0%bb%d0%b0%d1%82%d0%b0-%d0%be%d1%82-2021-%d0%b3/", "text": "4500 преподаватели в пенсия преди старта на годината Бойко Борисов открива ново школо в Бяла Очаква се двойно увеличение на учителските заплати до 2021 г. Така брутното възнаграждение ще достигне 1800 лв., а нетното около 1500 лв. Това съобщи министърът на образованието и науката Красимир Вълчев. „Допълнителни планирани средства в средно срочната годишна прогноза спрямо 2019 г. са 360 млн. за 2020 г. и 720 млн. за 2021 г. По този начин допълнителните средства за възнаграждение на педагогическите специалисти за 2021 г. ще бъде 1 млрд. и 380 млн. повече спрямо 2017 г., което е необходимо за двойното възнаграждение на учителите”, обясни Вълчев по време на семинар на ресорното министерство за политиките през новата учебна година в областта на средното и висшето образование. „Ще стартира нормално новата учебна година, както и предходните. За над 2400 училища, близо 60 000 са първокласниците. В отделни училища и детски градини има проблеми. В между 50-60 ще продължат ремонтите и след началото. Осем училища ще започнат учебния процес в други сгради”, съобщи министър Вълчев. Най-много училища отварят врати в областите София-град, Пловдив и Бургас, като днес ще бъде открито ново училище в град Бяла, област Русе. Очаква се на церемонията да присъства премиерът Бойко Борисов. Училищата, които ще бъдат преместени в други сграда заради ремонти, са Икономическата гимназия в Русе, Строителната гимназия в Стара Загора, Второ основно училище в Гоце Делчев, ПМГ „Иван Вазов” в Ловеч, Начално училище „Васил Левски” във Варна, Професионална гимназия „Найден Геров” в Лом, Варненска търговска гимназия, тук е и училището в Горно Черковище, чиято стена беше съборена от багер при ремонт. Това уточни зам.-министър Таня Михайлова. В над 1000 училища има основни и частични ремонти. Някой от тях тепърва предстоят да стартират по програма „Региони в растеж”, уточни Вълчев и успокои, че за новата учебна година няма данни за недоставени учебници. В същото време между 4000-4500 учители са навлезли в пенсионна възраст тази година, което изправя пред предизвикателство системата. „Няма да има криза. В отделни детски градини и училища ще има единици непопълнени места. По-големи проблем очакваме през следващите години, когато недостигът ще се задълбочава. Традиционно има недостиг на учители по информационни технологии и английски. Най-много липсват при учители по математика, физика, химия”, допълни просветният министър. Имаме немалко училища, в почти всички области, където средната посещаемост е под 50 процента, отчитат още от МОН. Това лято се направени усилия да бъде проследено всяко дете след 7. клас къде ще продължи образованието си. „Най-голямата ни професионална група са учителите. Разчитаме на тях да се справим с предизвикателствата, затова взехме решения за повишаване на заплатите. В много случаи се налага да ходят с полицията, много училища са намерили собствен работещ модел – над 200 училища назначиха медиатори през последните 2 години. Над 1000 училища са концентрация на деца, които не ходят на училище. Много трудно успяваме да ги накараме всекидневно да са в клас”, уточни още министър Вълчев.   Варна и Габрово първенци по прием План-приемът за годината е запълнен на 100 процента само в две от 28 области – Варна и Габрово. Общата картина показва, че 94% или 2362,5 от всички 2499 заложени в страната паралелки след седми клас ще се реализират и ще стартират тази учебна година, обясни зам.-министър Таня Михайлова. От тях 1335,5 са в професионални. Сред нереализираните са в направление машиностроене и строителство. „Това е тенденция, която трябва да преобърнем, тъй като се търсят кадри в тези направления и икономически сектори”, обясни Михайлова. Реализираните паралелки в дуално обучение са 133. Толкова са и всички от 9-и до 12-и клас. В края на тази учебна година за първи път ще има и допълнителен план-прием за над 700 ученици от обединените училища, в които се обучават до 10-и клас, уточниха от МОН.   Издирват 25 000 деца  Вече са договорени промени и със здравното министерство Превенцията на отпадането от училище е основен приоритет и тази година, посочи зам.-министър Деница Сачева. „За миналата година 40 000 деца бяха привлечени в клас, 8000 за пръв път, сред тях има хора на 16 години. Продължаваме издирването на близо 25 000 деца, за които не знаем къде са и 19 000, чиито родители са отказали децата да влязат в клас”, уточни тя. Сред новите моменти в Постановление 100 на МС, което предвижда екипи от учители, полицаи, социални работници и представители на общините да обхождат по домовете учениците, които не са на училище в същия ден, са по-големи функции на областните управители – те ще осъществят връзката между отделните звена. „Да следят работата на екипите и сътрудничеството. Ще се наблегне много на работата с родители. Работим с 2-3 поколения деца на неграмотни”, уточни зам.-министърът. Вече са договорени промени и със здравното министерство. Те предвиждат медицинското обслужване в училищата да може да се обезпечава, като общините имат възможност да сключват договори с медицински центрове. „В почти 170 училищата в страна няма медицинско обслужване. 64 млрд. лв. са отделени за това”, каза още Сачева. Тя допълни, че над 22 000 са децата със специални потребности у нас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " 1500 лева става учителската заплата от 2021 г.\t"}
{"url": "https://trud.bg/%d0%bc%d0%b2%d1%80-%d0%b3%d0%be%d1%80%d1%81%d0%ba%d0%b8-%d0%bf%d0%be%d0%b6%d0%b0%d1%80-%d0%b3%d0%be%d1%80%d0%b8-%d0%ba%d1%80%d0%b0%d0%b9-%d1%8f%d0%b7%d0%be%d0%b2%d0%b8%d1%80-%d0%b1%d0%b0%d1%82%d0%b0/", "text": "Пожарникари от Регионална дирекция „Пожарна безопасност и защита на населението“ (РДПБЗН)-Пазарджик са локализирали и към момента доизгасяват горски пожар на тежък терен в района на язовир „Батак“. Това съобщиха от пресслужбата на МВР. Сигналът за възникналия огън е постъпил в ранните следобедни часове, засегната е площ от около 100 дка смесена гора, както и сухи треви и храсти. Заради тежкия терен към мястото са изпратени огнеборци и техника от районите служби в Батак, Пещера, Велинград и Пазарджик. Заедно с тях в гасенето са участвали горски служители с високопроходима техника. На по-късен етап от въздуха в гасенето е включен и хеликоптер от Авиобаза „Крумово“. Машината е направила 25 захода и изхвърляла вода върху сложния пресечен терен. Сигналът за пожара в сухи тр то на Котел е постъпил в РДПБЗН-Сливен по обед, информират още от полицията. Незабавно на място са насочени пет екипа от сливенската пожарна служба, предислоциран е и екип от пожарната в Омуртаг. В действията по овладяване на огъня са се включили също служители на Държавното горско стопанство и доброволческа група от Котел. И двата пожара не представляват опасност за населените места в съответните райони. Няма данни за пострадали и загинали хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " МВР: Горски пожар гори край язовир Батак, огънят е локализиран"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b1%d0%bb%d0%be%d0%ba%d0%b8%d1%80%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%bf%d1%8a%d1%82/", "text": "Временно е ограничено движението по пътя Хасково-Кърджали в участъка Черноочене-Кърджали, при км 328 поради катастрофа, съобщиха от пресслужбата на Агенция „Пътна инфраструктура“. Обходният маршрут е през село Черноочене. Шофьорите да се движат с повишено внимание и съобразена скорост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " Катастрофа блокира движението по пътя Хасково-Кърджали"}
{"url": "https://trud.bg/%d0%be%d0%b1%d0%bd%d0%be%d0%b2%d1%8f%d0%b2%d0%b0%d1%82-%d0%bf%d0%b0%d1%80%d0%ba%d0%be%d0%b2%d0%b5-%d0%b8-%d0%b4%d0%b5%d1%82%d1%81%d0%ba%d0%b8-%d0%ba%d1%8a%d1%82%d0%be%d0%b2%d0%b5-%d0%b2-%d0%b4%d0%b2/", "text": "В ход е обособяването на зона за отдих и детски кът в село Надарево и ремонт на парковото пространство в центъра на село Мировец, съобщиха от общинската администрация в Търговище. Обновяването се осъществява по проекти, одобрени за финансиране по линия на Предприятието за управление на дейностите по опазване на околната среда (ПУДООС). Реализацията е по Националната кампания „Чиста околна среда – 2019 г.“, а средствата се осигуряват от Министерството на околната среда и водите. Всеки от проектите е на стойност 10 000 лв., уточняват от общинското кметство Благоустрояването на парка в Мировец включва подмяна на вратите и ремонт на оградата. Ще бъдат монтирани два уреда за фитнес на открито, детски съоръжения, футболни вратички, както и нови пейки и кошчета за отпадъци. Предвидено е и засаждане на широколистни и иглолистни дървета и храсти, изреждат дейностите от администрацията. Теренът в Надарево също се намира в централната част на селото и е с площ от малко над половин декар. В рамките на проекта ще бъде монтирана нова ограда, която да го обособи като самостоятелна зона за отдих и игри. Ще бъдат монтирани детски съоръжения, както и парково оборудване. Заложени са и дейности по озеленяване. Почистването и подготовката на терените, както и засаждането на растителността се извършват с доброволен труд от жителите на населените места, съгласно проектните предложения, които кметствата са внесли в ПУДООС. Всички дейности трябва да приключат до края на месец ноември,съобщават още от Общината в Търговище.", "date": "2019.09.12", "title": " Обновяват паркове и детски кътове в две села в община Търговище"}
{"url": "https://trud.bg/%d0%b4%d0%b5%d0%b1%d0%b0%d1%82-%d0%b2-%d0%b0%d0%bd%d0%b3%d0%bb%d0%b8%d1%8f-%d0%bf%d1%80%d0%b5%d0%b4%d0%b8-%d0%b3%d0%be%d1%81%d1%82%d1%83%d0%b2%d0%b0%d0%bd%d0%b5%d1%82%d0%be-%d0%b2-%d1%81%d0%be%d1%84/", "text": "Футболистите на Англия обмислят сериозно възможността да бойкотират гостуването на България през октомври. Това разкри селекционерът на „трите лъва“ Гарет Саутгейт. Причина за дебата, който се е провел в съблекалнята на тима, е расисткия скандал на „Уембли“ от четвъртък. Тогава български запалянко бе изведен от стадиона, след като е бил чут от стюард да обижда на расова основа звездата на домакините Рахим Стърлинг. За инцидента вече е сезиран делегатът на двубоя от УЕФА. А англичаните трябва да решат дали при нови подобни грозни изцепки от страна на феновете на домакините да не напуснат демонстративно терена в София.  „Да, притесняваме се от расизъм в София и това е нещо, за което сме планирали как да постъпим – коментира Саутгейт, цитиран от BBC. – Вече сме го обсъдили с момчетата, защото сме наясно, че в България има история с расизъм и искаме да сме уверени, че сме добре подготвени какво може да се случи и ще реагираме подобаващо. Така че ще поговорим как ще постъпим, но това ще се случи като се съберем отново заедно през октомври.“  Потърпевшият Стърлинг обаче се разграничи от евентуалните действия: „Предпочитам да останем на терена и да победим съперника, защото това ще ги нарани повече.“  А във въпросния мач срещу Англия, националният отбор на България ще изтърпи друго наказание за расизъм. Общо 5000 седалки ще останат празни на стадион „Васил Левски“, след като УЕФА реши, че българската агитка е виновна по обвинение в обиди на расова основа срещу Косово по време на срещата през юни.", "date": "2019.09.12", "title": " Дебат в Англия преди гостуването в София"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d0%b7%d0%b0-%d1%88%d0%bf%d0%b8%d0%be%d0%bd%d1%81%d0%ba%d0%b8%d1%8f-%d1%81%d0%ba%d0%b0%d0%bd%d0%b4%d0%b0%d0%bb-%d1%80%d0%b0%d0%b7%d1%87%d0%b8%d1%82%d0%b0%d0%bc/", "text": "Говорителят на руското външно министерство Мария Захарова заяви, че Москва е запозната с обвиненията към председателя на движение „Русофили“ и разчита, че България няма да предприеме стъпки, които да влошат двустранните отношения с Русия. На редовна пресконференция тя коментира шпионския скандал, съобщи БТВ. „По въпроса с обвинението на председателя на националното движение „Русофили“ в България в шпионаж, ние сме запознати с тези обвинения. Дейността на тази неправителствена организация е съдействала за развитието на двустранното сътрудничество и укрепване на приятелските отношения между нашите страни. Надяваме се, че правителството на България ще се въздържа от стъпки, които да поставят под въпрос нашите двустранни отношения и постигнатото от нас в много области, включително хуманиратната и културната сфера“, заяви Мария Захарова. (Захарова говори по темата от 47:40-та минута от записа)", "date": "2019.09.12", "title": " Москва за шпионския скандал: Разчитаме, че България ще се въздържа от стъпки, влошаващи отношенията ни"}
{"url": "https://trud.bg/%d1%84%d0%be%d0%bb%d0%ba%d0%bb%d0%be%d1%80%d0%bd%d0%b8%d1%8f%d1%82-%d0%b4%d1%83%d0%b5%d1%82-%d0%bf%d0%b8%d1%80%d0%b8%d0%bd-%d0%bf%d1%83%d1%81%d0%bd%d0%b0-%d0%bf%d1%8a%d1%80%d0%b2/", "text": "Обичаният фолклорен дует „Пирин“  , представен от Фен Фолк тв и Ара мюзик. Харизматичните Румен и Радостина са включили 12 песни от съкровищницата на македонска фолклорна област. 8 народни песни и 4 авторски композиции оформят облика на този музикален продукт – изпят от сърце и душа с емоцията на младостта. „Българският фолклор носи в себе си духа на българина. Той е толкова красив, че е невъзможно да не те грабне. Съхранението му за нас е мисия! Малко народи по света биха се похвалили с такова национално богатство като нашето. Нашата природа и нашата музика трябва да са визитната ни картичка пред света. Не вярваме на българи, които твърдят, че мразят фолклора ни. Това е все едно да мразиш себе си, предците и историята си…“ Това споделят Радостина и Румен от дует „Пирин“. На въпрос защо заглавието на албума им е „Ай, да ми запееш, Македонийо” (, дуетът обяснява, че артистичният им псевдоним и заглавието на дебютния албум възможно най-добре описват музиката, която те изпълняват – от пиринско-македонската фолклорна област. „Пък и какво по-емблематично от прекрасната Пирин планина. Песните от македонския край за нас са една своеобразна силна любов, която ни води напред!“, добавят Радостина и Румен.", "date": "2019.09.12", "title": " Фолклорният дует „Пирин“ пусна първия си албум\t"}
{"url": "https://trud.bg/%d1%80%d0%b0%d0%b7%d1%86%d0%b5%d0%bf%d0%bb%d0%b5%d0%bd%d0%b8%d0%b5-%d0%b2-%d0%b4%d0%b1%d0%b3-%d0%b7%d0%b0%d1%80%d0%b0%d0%b4%d0%b8-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%bf%d0%b0/", "text": "Найден Зеленогорски, заместник-председател на Движение „България на гражданите“ (ДБГ) и бивш депутат от Реформаторския блок, обяви на пресконференция, че заедно с трима негови колеги напуска партията. Съмишленици на Зеленогорски са Виолета Донева, член на Изпълнителния съвет на партията, Пеньо Пенев, член на Националния съвет на ДБГ и координатор за 25 МИР в София, както и Филип Симеонов, също член на Националния съвет на ДБГ и един от кандидатите за районен кмет в столицата, съобщи  . Като причина за напускането Зеленогорски изтъкна заявената от Софийската организация на ДБГ подкрепа за ляв кандидат за кмет на София в лицето на Мая Манолова в предстоящите местни избори. „За нас като членове на дясна партия, както е записано в устава на ДБГ, е абсурдно да подкрепим ляв кандидат за кмет. Ние сме членове на Европейската народна партия (ЕНП), сътрудничим си с фондацията на ХДС „Конрад Аденауер“, с американски фондации и за нас, тук присъстващите, това е кауза“, коментира решението за напускане Зеленогорски. Той каза още, че на ДБГ е трябвало да положи усилия за издигането на единен десен кандидат за кмет на София, както и в цялата страна, но за съжаление тези преговори не са се случили, а част от съпартийците му са се отнесли с насмешка към нея. Отхвърлена е била и идеята за собствен кандидат на партията. Найден Зеленогорски каза, че той и колегите му започват работа по създаването на нов десен проект, чиято основна цел е да бъде мост към обединяване на дясното и „да направим всичко възможно след толкова години на цепения дясното да бъде единно, така както е в градовете, в които управлява десницата“. „Идеята няма ляво, няма дясно е довела до много тежки щети не един път в България. Има ляво, има дясно и на местни избори и те се позиционират съответно с леви и десни визии за управление“, коментира още Зеленогорски. На предстоящите местни избори те ще подкрепят кандидата на Демократична България арх.Борислав Игнатов за кмет на София. Ще положим всички усилия Игнатов да влезе в балотаж и да спечели изборите, посочи Зеленогорски. Освен това напусналите ДБГ ще подкрепят и десните кметове в Плевен, Добрич, Монтана, Кюстендил, Карлово. Ще подкрепят и кандидат-кмета на ДБГ в Бургас Живко Табаков, в Кърджали Стоян Георгиев, както и кандидата в Шумен, обяви Найден Зеленогорски.", "date": "2019.09.12", "title": " Разцепление в ДБГ заради решението партията да подкрепи Мая Манолова"}
{"url": "https://trud.bg/%d0%b0%d0%b3%d0%b5%d0%bd%d1%86%d0%b8%d1%8f%d1%82%d0%b0-%d0%b7%d0%b0-%d1%81%d0%be%d1%86%d0%b8%d0%b0%d0%bb%d0%bd%d0%be-%d0%bf%d0%be%d0%b4%d0%bf%d0%be%d0%bc%d0%b0%d0%b3%d0%b0%d0%bd%d0%b5-%d0%b8%d0%b7/", "text": "Агенцията за социално подпомагане изплати еднократните помощи на пострадалите при пожара в блока в Бухово. Помощите са изплатени на 44 семейства и са в размер на 375 лева. Парите са предназначени за посрещане на жизненоважните нужди на хората. Това е една от мерките за преодоляване на последствията от инцидента. Това съобщиха от пресслужбата на Агенцията. На 5 септември, веднага на сигнала за бедствие, социалните работници от ДСП – Оборище реагираха и пристигнаха на мястото на пожара и бяха в помощ на бедстващите семейства през целия ден. Пострадалите ще бъдат подкрепени и с пакети хранителни продукти при предстоящото им раздаване. Помощта се финансира по Оперативната програма за храни, изпълнявана от АСП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.12", "title": " Агенцията за социално подпомагане изплати по 375 лв. на пострадалите от пожара в Бухово"}
