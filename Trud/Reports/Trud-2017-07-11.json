{"url": "https://trud.bg/%d0%b5%d0%b2%d1%80%d0%be%d0%bf%d0%b0-%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0-%d1%81%d1%83%d1%85%d0%be%d0%bf%d1%8a%d1%82%d0%bd%d0%b8%d1%82%d0%b5-%d1%81%d0%b8%d0%bb%d0%b8-%d0%b8%d0%bd/", "text": "", "date": "2017.07.11", "title": " Европа увеличава сухопътните сили (ИНФОГРАФИКА)"}
{"url": "https://trud.bg/%d0%bf%d0%be%d0%b6%d0%b0%d1%80%d0%b8-%d0%be%d0%b1%d1%85%d0%b2%d0%b0%d0%bd%d0%b0%d1%85%d0%b0-%d1%86%d0%b5%d0%bd%d1%82%d1%80%d0%b0%d0%bb%d0%bd%d0%b8%d1%82%d0%b5-%d0%b8-%d1%8e%d0%b6%d0%bd%d0%b8-%d0%be/", "text": "Пожари обхванаха няколко италиански области в централната и южната част на Апенините. Най-сериозно е положението около вулкана Везувий край Неапол и на остров Сицилия. Жертви засега няма. Според властите всички пожари са извършени умишлено, предаде  . Много е сериозно положението в националния парк на вулкана Везувий, чието подножие е много гъсто населено – с около 800 000 жители. Най-засегнати са горските насаждения край селищата Сома Везувиана, Треказе и Отавиано. Картината е драматична, защото пламъците са обхванали пръстеновидно билото на вулкана, като на места пламъците се доближават опасно до населените места. В битката с огъня участват огнеборци и специалните самолети срещу пожари. Подобна е картината на остров Сицилия. Там положението е критично край Месина, Катания, Енна и Трапани, в чиито околности горят гори и са евакуирани жилищни сгради. Затворени са пътища, спряно е движението на влаковете. Пламъци са обхванали великолепните гори и на шипа на италианския Ботуш – Il Gargano в област Пулия, като огнената стихия се овладява чрез самолети на пожарните служби. Сериозни пожари има и в Тоскана. Високите температури и сушата благоприятстват преднамерените палежи.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Пожари обхванаха централните и южни области на Италия\t\t\t"}
{"url": "https://trud.bg/%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%ba%d0%be%d0%bc%d0%b0%d0%bd%d0%b4%d0%b2%d0%b0%d1%89%d0%b8%d1%8f%d1%82-%d0%bd%d0%b0-%d1%81%d1%83%d1%85%d0%be%d0%bf%d1%8a%d1%82%d0%bd%d0%b8/", "text": "Най-голямото многонационално учение в Черноморския регион „SABER GUARDIAN 2017“ (SG17) беше открито с официална церемония днес, 11 юли, на територията на съвместните българо-американски съоръжения на учебен полигон „Ново село“, съобщиха от МО. В церемонията участваха заместник-началникът на отбраната вицеадмирал Емил Ефтимов, заместник-командващият на Сухопътните войски на САЩ в Европа генерал-майор Джон Гронски и заместник-директорите на „SABER GUARDIAN 2017“ от унгарска и румънска страна бригадни генерали Ласло Сабо и Петраче Тудорица. „За България е изключителна привилегия да бъде сред страните-домакини на най-мащабното издание на учението“, каза в приветствието си вицеадмирал Ефтимов. Той подчерта, че броят на участващите страни и военнослужещи, както и обширната територия от Европа, на която се провежда „SG17“, говорят красноречиво за нарасналата необходимост от колективни усилия за гарантиране на сигурността и мира в Югоизточна Европа. Заместник-началникът на отбраната изказа благодарност от името на ръководството на Министерството на отбраната и на Българската армия към всички участващи нации за положените усилия и сериозната организация по време на всички фази на учението. Заместник-командващият на Сухопътните войски на САЩ в Европа генерал-майор Джон Гронски постави акцент върху сформираната в учението многонационална дивизия, която по думите му притежава внушителни способности. Тя включва танкови, пехотни, инженерни, артилерийски, военновъздушни формирования и специални сили и ще осигури предислоцирането на личен състав, въоръжение и техника от България към Грузия през Черно море. Относно посещението на военни наблюдатели от Руската федерация по линия на Виенския документ от 2011 г., което ще се осъществи на Учебен полигон „Ново село“ днес, генерал-майор Гронски заяви: „Ние се радваме, че ще има военни наблюдатели от Русия. Учението „SABER GUARDIAN 2017“ е с висока видимост. Когато става дума за прозрачност, трябва да подчертаем, че тя дава възможност за преодоляване на неразбирането за това, което се прави. Затова всяка държава трябва да следва този принцип при провеждането на своите учения.“ В заключение той подчерта, че България е изключително важен член на НАТО и партньор на САЩ. „Ние сме готови да застанем рамо до рамо за гарантиране на целостта, свободата и мира на Европа“, каза генерал-майор Гронски. На официалната церемония присъстваха още командващият на Съвместното командване на силите генерал-лейтенант Любчо Тодоров, бригаден генерал Иван Ортомаров, заместник-директор на „SG17“, директорът на служба „Военна полиция“ бригаден генерал Борислав Сертов, както и висши военни представители от страните-домакини. „SABER GUARDIAN 2017“е ежегодно международно учение, което през тази година се провежда в периода 11–20 юли под ръководството на Командването на Сухопътните войски на САЩ в Европа, съвместно с Въоръжени сили на страните-домакини. България, Румъния и Унгария ще поделят домакинството на „SG17“, като интегрираните в него 18 учения ще бъдат проведени на територията на трите държави. Основни военни обекти на територията на нашата страна са учебните полигони „Ново село“, „Корен“, „Шабла“ и летище Безмер. На територията на съвместните българо-американски съоръжения на учебен полигон „Ново село“ заместник-началникът на отбраната вицеадмирал Емил Ефтимов и заместник-командващият на Сухопътните войски на САЩ в Европа генерал-майор Джон Гронски символично откриха с прерязване на лента 10 новоизградени обекта по проект на инженерния корпус на Сухопътните войски на САЩ. Новите съоръжения, сред които вертолетна площадка, авиационен оперативен център, кула за тренировъчни цели, както и пътища и мост над река Мараш, са финансирани от САЩ и възлизат на обща стойност 4.6 милиона долара. Вицеадмирал Ефтимов и генерал-майор Гронски бяха единодушни, че новите обекти ще допринесат за ползотворното сътрудничество между България и САЩ и ще създадат условия за по-добра съвместна подготовка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Заместник-командващият на Сухопътните войски на САЩ в Европа за най-голямо учение в Черноморския регион: Радваме се, че ще има наблюдатели от Русия"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%bf%d1%80%d0%b8%d0%b2%d0%bb%d0%b5%d1%87%d0%b5-%d0%ba/", "text": "Районна прокуратура-Пловдив привлече днес като обвиняеми по бързо производство трима души от град Раковски за оказана съпротива на полицейски служители. 34-годишният Милко М., 32-годишният Емил М. и 27-годишният Славчо М. са задържани за това, че попречили на орган на властта да изпълни задълженията си – престъпление по чл. 270 ал.1 във връзка с чл.20 ал.2 във връзка с ал. 1 от Наказателния кодекс, като спрямо Милко М. е повдигнато обвинение и по чл.274а ал.3 от Наказателния кодекс за повреждане на формено облекло, носено по закона за МВР. На 10 юли (понеделник) екип от РУ на МВР-Раковски се отзовал на сигнал за неспазване на обществения ред – нарушаване на нощната тишина от силна музика, която била пусната в две къщи. Служителите на МВР отишли на място, легитимирали се и поискали документите за самоличност на тримата обвиняеми. Те отказали да ги представят и опитали да осуетят полицейските действия, като оказали съпротива. Днес  обвиняемите  са задържани за срок от 72 часа с постановление на наблюдаващия прокурор. В този срок Районна прокуратура-Пловдив ще внесе бързото производство за разглеждане в Районен съд-Пловдив, съобщиха от държавното обвинение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Пловдивската прокуратура привлече като обвиняеми трима за оказана съпротива на полицаи\t\t\t"}
{"url": "https://trud.bg/%d1%83%d1%80%d0%b0%d0%b3%d0%b0%d0%bd%d0%bd%d0%b0-%d0%b1%d1%83%d1%80%d1%8f-%d0%b2%d1%80%d1%8a%d1%85%d0%bb%d0%b5%d1%82%d1%8f-%d0%b3%d0%be%d1%86%d0%b5-%d0%b4%d0%b5%d0%bb%d1%87%d0%b5%d0%b2/", "text": "Кратка, но изключително силна ураганна буря връхлетя Гоце Делчев. Вятърът изкорени огромно дърво и го стовари върху родилното отделение на болницата като събори част от покрива, предаде . Изкоренени са многогодишни борове по пътя за гърменското село Дъбница. Дървета бяха изкоренени и в градската част на Гоце Делчев, прекъснати са и електрически кабели. Аварийни групи започнаха отстраняването на опасните дървета и отломки. Нанесени са щети и на селскостопанската продукция.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Ураганна буря връхлетя Гоце Делчев\t\t\t"}
{"url": "https://trud.bg/%d0%b4%d0%be-40-000-%d0%b1%d0%be%d0%b9%d1%86%d0%b8-%d0%b2-%d0%bd%d0%b0%d0%b9-%d0%b3%d0%be%d0%bb%d1%8f%d0%bc%d0%be%d1%82%d0%be-%d1%83%d1%87%d0%b5%d0%bd%d0%b8%d0%b5-%d0%bd%d0%b0-%d0%bd%d0%b0%d1%82%d0%be/", "text": "Най -големите маневри на НАТО от 1987 г. насам стартираха и у нас. На учебния полигон „Ново село“ край Сливен бе открито многонационално учение в Черноморския регион под кодовото наименование „Saber Guardian 2017“. То се провежда ежегодно от 2013 г. в периода 11 – 20 юли т.г. под ръководството на Командването на Сухопътните войски на САЩ в Европа, съвместно с въоръжените сили на страните домакини. Сега България, Румъния и Унгария приемат на своя територия маневрите. Според замисъла те включват 18 учения в трите държави. „Нашата цел е да демонстрираме способност за възпиране чрез съсредоточаване на бойната мощ на многонационална дивизия. В нея са интегрирани танкови, пехотни, инженерни, артерилийски, военновъздушни формирования, специални сили и притежава съвместни способности за придвижване от България към Грузия по Черно море.“, каза в словото си генерал-майор Джон Гронски от Сухопътните войски на САЩ в Европа на официалната церемония при откриването. „Мащабът на учението подчертава нарасналата необходимост за колективни усилия за гарантиране на мира в Източна Европа.“, заяви пък вицеадмирал Емил Евтимов, заместник-началник на отбраната. Сценарият на маневрите се разиграва едновременно в трите страни от пакта и се ръководи от Командването на Сухопътните войски на САЩ в Европа. В тях са привлечени около 40 000 военнослужещи. Най-много са военните от САЩ – 14 000 души. Общо у нас ще се развърнат до 6 000 души, до 1200 единици сухопътна техника и въоръжение и до 80 самолета на съюзниците. Главният акцент на действията е колективна подготовка за водене на съвместна отбрана. България ще участва с близо 4 000 души, 50 единици бойна техника- бойни машини на пехотата, танкове, артилерийски установки, с до 80 единици спомагателна колесна техника, два хеликоптера, два щурмови самолета СУ-25 и един изтребител Миг-29. В основата на сценария е придвижването на 2-ри кавалерийски полк от състава на Сухопътните войски на САЩ в Европа през териториите на Германия, Чехия, Словакия, Унгария, Румъния и България. По време предислоцирането към страната ни американското формирование от 1200 военнослужещи с въоръжение и техника ще участва в няколко учения в районите на авиобаза Безмер и учебен полигон „Ново село“. Общо у нас, в рамките на Saber Guardian, ще се проведат 7 учения с участието на формирования от състава на Българската армия и сили и средства на 10 страни-партньори – САЩ, Румъния, Унгария, Грузия, Сърбия, Гърция, Украйна, Полша, Литва и Словения.     Руски военни наблюдатели ще присъстват на учението „Saber Guardian 2017“, което започна на полигона „Ново село“. Това съобщи вицеадмирал Емил Евтимов, заместник-началник на отбраната. Той допълни, че те ще имат възможност да наблюдават това, което пожелаят. Тяхното посещение било планирано съгласно международните стандарти. „Радваме се, че ще има руски наблюдатели“, коментира генерал-майор Джон Гронски от Сухопътните войски на САЩ в Европа. Той посочи, че става въпрос за прозрачност според международните договорености.   САЩ разположиха батарея ракети земя-въздух „Пейтриът“ в Литва вчера, като част от учения на НАТО в балтийската страна, съобщи литовското военно министерство, предаде Ройтерс. Това „отразява ясния ангажимент на САЩ към сигурността на Литва и готовността им за изпращане на стратегическо въоръжение в региона“, подчерта ведомството. Ракетите ще останат в страната до 22 юли, когато е краят на ученията. „Разполагането е важно, тъй като показва, че подобни стъпки вече не са табу. Доказва, че ракети може да бъдат транспортирани където са необходими“, коментира Раймондас Кароблис, външен министър на Литва.   В рамките на учението предстои на полигона „Ново село“ да бъдат открити десет новоизградени обекти и съоръжения. Сред тях са ремонт на мост от националната пътна мрежа над река Мараш, вертолетна площадка, авиационен оперативен център, сграда за контрол на стрелбищен полигон, склад, многоцелеви склад, пътна инфраструктура, открит паркинг с твърда настилка, кран и кула за тренировъчни цели. Проектите са финансирани с над 4 милиона долара от американо-европейските инвестиционни фондове за изграждане на съоръжения в подкрепа на въздушни операции, за поддръжка, учебни полигони, както и пътища и мостове. Освен това на полигона усилено тренират нашите специални сили и части на американската пехота. Предвижда се още американските танкове „Ейбрамс“, които пристигнаха у нас преди време да бъдат изтеглени. Всъщност това бе условията, за да дойдат у нас. Да се спази принципа на ротацията- след като приключат ученията, машините да бъдат изтеглени. Първоначалната идея на американците бе да отидат в Румъния или Грузия съ същата цел- провеждане на съвместни тренировки със съюзниците и партньорите. Постоянното присъствие на американски военни на полигона има и положителен ефект върху развитието на инфраструктурата около него. С помощта на щатските военни бяха ремонтирани детски градини, пътища и други социални обекти.   Ползите за нашата армия от участието в това учение не са малко. Когато се планира такова учение, трябва да се направи аналог с мисията, ролята и задачите на командната структура на армията ни, заяви вицеадмирал Емил Ефтимов, зам.-шеф на отбраната, цитиран от армейския официоз в. „Българска армия“. Според него другият основен въпрос е доколко системата ни за планиране, провеждане, отчитане и сертифициране на бойната подготовка на нашата войска е адекватна на изискванията за участието ни в многонационални операции. Освен това тук ставало въпрос и за това доколко държавата ни може да осигури развръщане на силите за отговор на НАТО за недопускане ескалиране на криза.   На тактическите действия у нас на полигоните „Ново село“ край Сливен и „Корен“ край Хасково ще се използва разнообразно по вид и тип въоръжение – автомати, танкове, артилерийски установки, гаубици, самолети, вертолети. За пръв път обаче у нас ще пристигне американска самоходна ракетна установка „Avenger“ – /отмъстител/. Нейното предназначение е да брани войските от вертолети, шпионски безпилони самолети, нисколетящи изтребители и бомбардировачи. Системата е базира- на брониран джип „Хамър“ и има две ракетни гнезда. Всяко от тях разполага с 2 или 4 ракети „Стингър“ с ултравиолетови или инфрачервено насочване в зависимост от модела.На въоръжение е в САЩ от 1993 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " До 40 000 бойци в най-голямото учение на НАТО, 6 000 са у нас\t\t\t"}
{"url": "https://trud.bg/%d0%bf%d0%be%d0%bb%d0%ba-%d0%ba%d0%b0%d0%bc%d0%b5%d0%bd-%d0%bf%d0%bb%d0%be%d1%87%d0%b5%d0%b2-%d0%b5-%d1%84%d0%b0%d0%b2%d0%be%d1%80%d0%b8%d1%82-%d0%b7%d0%b0-%d1%88%d0%b5%d1%84-%d0%bd%d0%b0-%d0%bd/", "text": "Полк. Камен Плочев, ръководител на клиниката по инфекциозни болести при ВМА, се оказа негласен фаворит за поста управител на Националната здравно-осигурителна каса (НЗОК). Това стана ясноq след като изтече крайният срок, в който партиите можеха да правят предложения за поста в деловодството на парламента. Точно в 18,05 часа от Народното събрание уточниха пред “Труд”, че полк. Камен Плочев е номинацията на ГЕРБ. А други кандидатури от останалите парламентарни групи не са правени. Такива можеха да постъпват до 18.00 ч. Припомняме, че до процедура по избор на нов ръководител на НЗОК, след като д-р Глинка Комитов подаде оставка преди около седмици. Според clinica.bg полк. Плочев няма голям опит в здравния мениджмънт и осигуряване, но кандидатурата му е припозната от управляващите “заради неговата неизкушеност и необвързаност с различните лобита в сектора”. Не е без значение, че полк. Плочев работи е работил дълги години в екип със здравния министър ген. проф. Николай Петров. А в момента сред основните приоритети на правителството е да се вкара в ред в сектора на здравеопазването.  Предстои публично изслушване на полк. Камен Плочев пред комисията по здравеопазване в народното събрание. А след това и гласуване на кандидатурата в пленарна зала. Според приетите процедурни правила заседанието по вота в народното събрание се излъчва в реално време.", "date": "2017.07.11", "title": " Полк. Камен Плочев е фаворит за шеф на НЗОК\t\t\t"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%bf%d1%80%d0%be%d0%ba%d1%83%d1%80%d0%be%d1%80%d0%b8-%d0%b8%d0%b7%d1%82%d1%8a%d1%80%d0%b2%d0%b0%d0%bb%d0%b8-%d1%83%d0%b1%d0%b8/", "text": "Убиецът наркоман Стефан Станев Открити са и виновни ченгета от три РПУ-та  Бруталният наркоман заплашвал със смърт бившата си съпруга, сестра й и майка й Четирима прокурори от Софийска районна прокуратура (СРП) са прекратили за последната година и 3 месеца производствата по 4 жалби за закани с убийство, отправяни от бруталния наркоман Стефан Станев. Само по пета преписка е било образувано досъдебно производство срещу  него и то 5 дни, след като е заклал приятелката си Виола Николова. Това съобщиха вчера главният прокурор Сотир Цацаров и шефката на Софийска градска прокуратура Емилия Русинова. Делото срещу Станев, който е наркоман от ученик и е лекуван от зависимостта си в частни и държавни клиники, ще бъде приключено до септември. Дотогава ще е готова неговата психиатрична експертиза, както и назначени по случая ДНК анализи. Паралелно с разследването в прокуратурата е започнала проверка защо не са били образувани дела срещу Стефан, след като бившата му съпруга Благовеста Пенева, сестра й и майка й 5 пъти са се оплаквали от тормоз. В писмо във фейсбук Благовеста поиска прошка от покойната Виола, че не е могла да я спаси. Установено е, че жалбите от трите жени са постъпвали във Второ, Трето и Девето столични РПУ-та. Оттам били докладвани от разследващи полицаи в СРП с мнение за прекратяване. Прокурорите Дияна Векилова, Велин Воденичаров, Валери Василев и Валентин Филипов прекратявали преписките с постановления, като мотивите им ставали все по-кратки, накрая дори липсвали. “Никой не може да каже дали убийството е щяло да бъде предотвратено. Но ако ние си бяхме свършили работата, дали щеше да се стигне до него?”, попита главният прокурор. Той е  наредил всички постановления да бъдат отменени. Започнала е пълна проверка на работата на четиримата и най-вероятно те ще бъдат наказани. За случаите е уведомен вътрешният министър Валентин Радев, който да вземе отношение към полицаите от трите РПУ-та.", "date": "2017.07.11", "title": " Четирима прокурори „изтървали“ убиеца на Виола (обзор)"}
{"url": "https://trud.bg/%d1%81%d1%82%d0%be%d0%ba%d0%be%d0%be%d0%b1%d0%bc%d0%b5%d0%bd%d1%8a%d1%82-%d0%bd%d0%b8-%d1%81-%d0%b8%d1%80%d0%b0%d0%bd-%d1%81%d0%ba%d0%be%d1%87%d0%b8%d0%bb-%d1%81-400-%d1%81%d0%bb%d0%b5%d0%b4-%d0%bf/", "text": "Областният управител на Пловдив Здравко Димитров се срещна днес с временно управляващия посолството на Ислямска република Иран у нас Хасан Дотаги в присъствието на съветника по културните въпроси към посолството  Мохаммад Али Киани и главния секретар на областната администрация Борислав Димов. Поводът за посещението е отбелязването на 120 годишнината от установяването на дипломатическите отношения между България и Иран и 70-годишнината от културния обмен между двете страни, каза в началото на срещата г-н Дотаги. Здравко Димитров запозна гостите си с историята на Пловдив, като изтъкна, че градът е на около 8000 години и го сравни с Троя и Микена, които обаче са вече „мъртви градове“. „В Пловдив от години съжителстват различни етноси и ние се гордеем с разбирателството и толерантността между тях“, допълни губернаторът и изтъкна, че Пловдивска област е една от най-развитите в страната ни. Той изтъкна пред гостите  предимствата на региона, свързани с винопроизводството, СПА и ски туризма, земеделието и добива на розово масло, както и с многото университети.  Той подчерта, че Пловдивска област е люлка на просветата и културата от векове –  място, където са родени много писатели, художници, музиканти и артисти. Временно управляващият посолството на Иран уточни, че посещението му в Пловдив и срещата му с областния управител е по две основни причини. Първата е свързана с непрекъснатото и рязко увеличаване на стокообмена между двете страни, което се е почувствало особено силно след посещението на премиера Бойко Борисов в Техеран. „След неговата визита стокообменът достигна 400% ръст“, подчерта г-н Дотаги. Втората причина е свързана с организираната среща на български фирми от цялата страна,  на която в Техеран наши производители ще се срещнат с иранските си колеги. Г-н Дотаги обеща в най-скоро време да изпрати официално писмо, в което да конкретизира в кои отрасли биха могли най-добре да си сътрудничат пловдивските и иранските бизнесмени и производители, за да се подготви специална бизнес делегация. В края на разговора г-н Дотаги подчерта, че е впечатлен от гостуването си и в най-скоро време ще предложи област в Иран, която да е сходна на пловдивската и да съдейства за тяхното побратимяване като организира среща между двамата областни управители и представители на бизнеса от двете страни. Преди да си тръгнат, гостите подариха на Здравко Димитров книги от Иранското културно представителство. Между тях имаше българско-персийски речник, книга с поговорки и пословици, сходни на българските,  книга с персийски думи, които се ползват и в българския език, както и луксозно издание на „История на древна Персия“. „Тази история излезе от печат вчера и Вие сте един от първите, които я получавате“, каза Хасан Дотаги и изрази увереност, че  предстоят още много срещи, които ще  прераснат в ползотворно сътрудничество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Стокообменът ни с Иран скочил с 400% след посещението на премиера Борисов в Техеран\t\t\t"}
{"url": "https://trud.bg/%d0%be%d1%89%d0%b5-402-%d0%bc%d0%b0%d0%bb%d1%87%d1%83%d0%b3%d0%b0%d0%bd%d0%b8-%d0%ba%d0%bb%d0%b0%d1%81%d0%b8%d1%80%d0%b0%d0%bd%d0%b8-%d0%b2-%d0%b4%d0%b5%d1%82%d1%81%d0%ba%d0%b8%d1%82%d0%b5-%d0%b7/", "text": "Още 402 малчугани са класирани в детските заведения в Пловдив, стана ясно днес след публикуване на резултатите от третото основно класиране за прием в общинските ясли и забавачки за учебната 2017/2018 година. 78 от тях са класирани в яслените групи, 195 – в първа група, 92 – във втора, и 37 – в подготвителните. Обявените места бяха общо 1099 – 128 за яслените групи, 493 за първа възрастова група, 278 – за втора и съответно 83 за трета подготвителна група и 117 за четвърта подготвителна група, а в класирането участие взеха  1282 деца. Най-голям брой сред тях – 828,  бяха най-малките, които кандидатстваха за прием в яслените групи, където единствено има недостиг от места в момента. Броят на желаещите прием в първа възрастова група е 313, във втора –  86 деца, а за подготвителните групи – 55. Вече са приети общо 2561 деца за новата първа възрастова група (деца, родени през 2014 г.). Все още има около 100 деца за първа група, които кандидатстват за точно определени детски заведения и не са приети, тъй като местата там са ограничени. На предстоящите класирания ще бъдат обявени повече свободни места и за яслените групи, така че ще бъдат осигурени и желаещите от тази възрастова група – необходимо е само 3-годишните да постъпят през септември в детските градини, увериха от градската управа под тепетата. За следващото класиране свободните места ще бъдат обявени в срок до 18 юли (включително), крайната дата за подаване на заявления по интернет е 25.07.2017 г., а резултатите ще бъдат обявени на 27 юли. Препоръчително е родителите да се запознават с обявяваните места и да подават своите заявления, съобразявайки се с възможностите на детските заведения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Още 402 малчугани класирани в детските заведения в Пловдив"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d1%82-%d0%bc%d0%b5%d0%bc%d0%be%d1%80%d0%b8%d0%b0%d0%bb-%d0%b2-%d0%bf%d0%b0%d0%bc%d0%b5%d1%82-%d0%bd%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5/", "text": "Мемориал в памет на жертвите на опита за преврат на 15 юли миналата година ще бъде открит в неделя пред президентския дворец в Анкара, съобщава в.“Хюриет дейли нюз“. В съобщение на пресцентъра на президентството се посочва, че мемориалът с височина 31,4 метра, ще бъде разположен върху площ от 2 500 квадратни метра и ще носи името Паметник на мъчениците от 15 юли. Паметникът ще бъде покрит със зелен мрамор и върху него ще бъдат изписани имената на 249-те загинали в нощта на опита за преврата. Той ще включва седем човешки фигури, държащи полумесец и звезда – символите върху турското знаме, както и 81 силуета на хора. Числото седем се отнася до седемте географски района на страната, за да символизира гражданите от 81 окръга на Турция, които излязоха на улиците, за да осуетят опита за преврат. Друг паметник ще бъде открит по време на възпоменателните прояви в Истанбул в близост до моста над Босфора, който след преврата беше преименуван на „Мост на мъчениците от 15 юли“. Двеста четиридесет и девет души бяха убити, а 2193 бяха ранени в нощта на опита за преврат на 15 юли 2015 г. Според правителството мрежата на живеещия в САЩ мюсюлмански проповедник Фетхуллах Гюлен стои зад опита за преврат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Откриват мемориал в памет на жертвите от опита за преврат в Турция"}
{"url": "https://trud.bg/%d1%81%d0%b5%d0%bb%d0%be%d1%82%d0%be-%d0%bd%d0%b0-%d0%b1%d0%b5%d0%bb%d0%b8%d1%8f-%d1%89%d1%8a%d1%80%d0%ba%d0%b5%d0%bb-%d1%81%d0%b5-%d1%81%d0%b4%d0%be%d0%b1%d0%b8-%d1%81-%d0%bd%d0%be%d0%b2%d0%b0-%d1%81/", "text": "Българското село на белия щъркел – Белозем, се сдоби днес с нова сграда за яслената група към местната детска градина „Синчец”. Тя бе официално осветена с водосвет и открита с думите „С Бог напред” от отец Петър от храма „Свети Георги Победоносец” в пловдивското село в присъствието на кмета на Община Раковски Павел Гуджеров, заместниците му Татяна Бакова, Божидар Стрехин и Йовко Романов, кмета на Белозем Иван Тачев, председателя на Общински съвет-Раковски Георги Лесов и депутата от ГЕРБ Младен Шишков. Стойността на проекта, финансиран изцяло от общинския бюджет, е 340 000 лв., а негов изпълнител е софийската фирма „Билдървил” ЕООД, завършила сградата в рамките на 100 дни. В новата яслена група има  спалня за деца,  стая за игра,  кът за хранене, блок за измиване на посуда, санитарен възел и умивалня, гардеробно помещение, лекарски и методичен и административен кабинети. Децата имат дневна, стая за отдих, нови тоалетни, отопление, коментираха родителите, дошли на тържеството. Към съществуващото дворно място е обособен  самостоятелен ограден и озеленен двор с площадка,  стационарни уреди за игра, пясъчник, катерушки, люлки  и сенници. В яслената група за дневен престой ще се приемат малчугани от 10 месеца до 3-годишна възраст, за които ще се грижат две детегледачки, медицинска сестра и педагог. Настоящият проект е осъществен  с цел задоволяване на потребностите на жителите на село Белозем и  в частност на младите семейства поради увеличаване на раждаемостта и нарастващата нужда от нови места в детската ясла. “ Нека не звучи силно, но днес пишем история. Наблюдаваме трайна тенденция на висока раждаемост  в Белозем. Между 40 и 70 деца се раждат всяка година в селото. Белозем е едно добро място за живеене. Младежта е тук,  защото в региона се направиха много инвестиции и има много работа. Младите хора се чувстват спокойни и правят деца“, заяви с гордост кметът на Белозем Иван Тачев. С нескрито вълнение пък кметът на Община Раковски Павел Гуджеров сподели ,че когато се гради  нещо ново,  всеки взел участие и допринесъл за него, има усещането , че създава нещо вечно. В този смисъл Гуджеров благодари на всички хора с принос  за построяването на новата сграда на детската ясла в Белозем. „Няма сграда на територията на Община Раковски, която да е част от учебно-възпитателния процес и да по- млада от мен. Всички те са строени през средата на миналия век. Новата яслена група ще осигури комфорт и по-добри условия за отглеждането на децата от селото. С  тази нова постройка затворихме учебния цикъл в Белозем, защото всяко дете от две години до завършване на средното образование има къде да бъде посрещнато“,  заяви Гуджеров, преди да пререже лентата на новата сграда заедно със селския кмет Иван Тачев. „Догодина ще строим детска ясла и в село Стряма, където също раждаемостта расте. Подготвяме проект и за друга яслена група в  град Раковски“ , каза за финал кметът на Община Раковски Павел Гуджеров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Селото на белия щъркел се сдоби с нова сграда за детската ясла в забавачка „Синчец”"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bf%d0%be%d1%81%d0%bb%d0%b5%d0%b4%d0%be%d0%b2%d0%b0%d1%82%d0%b5%d0%bb%d0%bd%d0%b0%d1%82%d0%b0/", "text": "Най-важната предпоставка за гарантирането на стабилността и сигурността и постигането на висок икономически ръст в Западните Балкани е реализацията на европейската перспектива на държавите от региона. Този въпрос ще бъде сред приоритетите на предстоящото Българско председателство на Съвета на ЕС през 2018 г. Това заяви президентът Румен Радев в Цетине на съвместна пресконференция с държавния глава на Черна гора Филип Вуянович. България е готова да продължи да подпомага процеса на европейска интеграция на Черна гора, включително и с експертиза на наши специалисти, подчерта Румен Радев. Това съобщиха от пресслужбата на държавния глава. Президентът Радев е на двудневно посещение в страната в навечерието на Деня на държавността на Черна гора – 13 юли, по покана на президента Филип Вуянович. Румен Радев оцени високо отговорната позиция и последователните усилия на Черна гора в утвърждаването ѝ като положителен пример за държавите от региона. Президентът припомни, че постигането на пълноправно членство в ЕС зависи „изцяло от индивидуалните постижения при изпълнението на установените критерии“ и открои Черна гора като най-напредналата държава в този процес. Двамата президенти обсъдиха перспективите за задълбочаване на сътрудничеството между България и Черна гора в сферите на икономиката, инфраструктурата и сигурността, както и по отношение на приоритетните политики за региона. Румен Радев и Филип Вуянович бяха единодушни, че развитието на регионалната инфраструктура е от ключово значение  и за двете държави. „По-добрата транспортна, енергийна и дигитална свързаност в Югоизточна Европа ще създаде много по-добри условия за бизнеса, за увеличаване на инвестициите, както и за свободната комуникация на гражданите“, заяви Румен Радев. Българският президент поздрави Филип Вуянович по случай присъединяването на Черна гора към НАТО. „Република България винаги е била сред най-активните поддръжници на евроатлантическата интеграция на Черна гора“, каза държавният глава и изрази готовността на страната ни да подпомогне процеса на обучение и реформа на Черногорските въоръжени сили. Филип Вуянович изрази благодарност към България за дългогодишната подкрепа за европейската и евроатлантическата интеграция на Черна гора. „Удовлетворен съм, че България изрази желание неин ключов приоритет по време н Българското председателство на Съвета на ЕС да бъде европейската интеграция на региона на Западните Балкани. Между нашите две държави съществуват отношения на дълбоко доверие, а вековните исторически и културни връзки са предпоставка за отличните ни отношения“, заяви черногорският президент. По-рано днес в Подгорица Румен Радев проведе срещи с министър-председателя на Черна гора Душко Маркович и с председателя на Скупщината в Подгорица Иван Брайович. Душко Маркович и Иван Брайович подчертаха пред българския държавен глава готовността на Черна гора да отвори всички преговорни глави в рамките на Българското председателство на Съвета на ЕС. По време на срещите си в Подгорица Румен Радев призова за задълбочаване на връзките в областта на науката и образованието и за активизиране на академичния обмен между България и Черна гора. Обсъдено беше и свикването на нова среща на смесената икономическа комисия, както и засилване на сътрудничеството между стопанските камари в двете държави за насърчаване на икономическия обмен и взаимните инвестиции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Президентът Радев: Последователната проевропейска политика на Черна гора е пример за всички държави от Западните Балкани"}
{"url": "https://trud.bg/%d0%bf%d0%b0%d0%b7%d0%b0%d1%80%d0%bd%d0%b8%d1%8f%d1%82-%d0%bf%d1%80%d0%b8%d0%bd%d1%86%d0%b8%d0%bf-%d0%bd%d0%b0-%d0%b4%d0%b8%d0%bf%d0%bb%d0%be%d0%bc%d0%b0%d1%86%d0%b8%d1%8f%d1%82%d0%b0/", "text": "Външната политика и дипломацията в нашата държавица през последните години изглеждаше като нежелан имот, даден под аренда на принципа – стой си там на поста, пък сам си изкарай дивидентите, ако можеш. И хората, които уж работеха в ползу роду, оставяха тъжна диря в този странен занаят. Те действаха точно като арендатори и на базата на стария македонски лаф – всеки гледа себе си, само яз мене си. По последващите им постовете ги познавахме – всеки отиваше там, за където се беше погрижил, докато уж прави външна политика в полза на България. Малцина са тези, които можем да отличим като блестящи дипломати, от тези които са стояли на високите постове на Външно министерство през последните 27 години. Не че сега е различно, но се промени ситуацията. Иначе трудно някой може да ни обясни защо дипломат номер, без никакъв опит в ресора, се занимава с правосъдна реформа. Може би и затова ставаме свидетели на болезнени гафове, като около Македония. В такъв случай трудно някой може да ни обясни кое от двете иначе много важни дейности е приоритет на министърката – правосъдна реформа или външна политика. Трудно някой може да обясни и защо имаме абсолвент за заместник-министър, но в този случай каквото и да се каже е безсмислено. Вярно, че и Наполеон е станал генерал на 27, но преди това е бил командир на гарнизона в Тартус и е извоювал няколко исторически победи. Увлечен в строителството на магистрали, коледните добавки на „милите ми пенсионери”, санирането и Северната дъга, дори Бойко Борисов някак си странеше от сериозните външни политики. Слава богу, че му стана интересно да си комуникира с новите си приятели Таийп, Ангела, Барак, Еманюел, Доналд, Дейвид и Володя. Едва, когато ГЕРБ претърпя първото в историята си поражение на избори и вече имаме президент, който лети в облаците – буквално – нещата изглежда се промениха. Бойко Борисов изглежда осъзна, че във външната политика има повече капитал и ползи, от строително-монтажните дейности. И ето, стават чудеса. Вижте какво се случва в един и същи ден. , чието сформиране предстои да бъде гласувано в Европейския парламент. У нас пристигна Бети Биенковска, европейски комисар по вътрешен пазар, промишленост, предприемачество и малки и средни предприятия, включиха се и още няколко изключително важни хора, включително и вицепремиерите Красимир Каракачанов, Валери Симеонов и господин Томислав (Дончев, б.а.), както го нарече Елжбета (Бети). В същия този ден министър-председателят Бойко Борисов се появи в Истанбул. Това не е просто появяване, а изява, на която (ако забележите снимката му в днешния ни брой) името му е изписано върху планетата Земя. Премиерът ни лично беше поканен от президента Ердоган на 22-я Световен петролен конгрес. Там той каза между другото: „Балканите ще бъдат бъдещият енергиен газов хъб за Европа. Ние съзнаваме добре това. Най-големите енергийни компании извършват сондажи в Черно море. Ние ще имаме шанса да изпращаме газ за Европа.” В изложението си премиерът Борисов представи неговото ново любимо дете – Европейски газов хъб “Балкан” и колко важни събития ни предстоят тук и какво благоденствие ще се излее тук. И му отива да говори така, на фона на планетата земя, на която е изписано името му. По магистралите се появяват дупки, коловози и стават катастрофи, но газовият хъб остава във вечността. Давате ли си сметка за какво става въпрос? Само преди няколко години енергийните проекти звучаха като детска игра на „полицаи и апаши” – ту АЕЦ „Белене” е гьолче, ту е гордост. Ту имаме нужда от газопровод, ту – не. В голямата битка между генералите, се оказва, че конкуренцията ражда резултати. Егото в случая върши работа. Ако случайно името на Румен Радев се появи върху планетата Земя, макар и илюстративно, то генерал Борисов ще трябва да търси рекламна агенция на Марс. Но няма лошо – точно това сме искали винаги от властта. Ние имаме нужда от сериозна дипломация, от сериозни и перспективни политики на Балканите, в Европа, в отношенията ни със САЩ и Русия, с Китай… Както виждате имиджът на Борисов на Балканите е като към големия, дори буквално, батко, който може да помогне на малките си съседи. Президентът Румен Радев дава различна перспектива на българските национални интереси и е единственият политик, на когото му стиска да заяви, че България губи от нескончаемата война между САЩ и Русия и че нямаме нужда от участие в нея. Та, така. Конкуренцията ражда резултати във външната политика. Тревогата ми единствено е за съдебната реформа, с този външен министър. Въпреки че подписването на договора за добросъседство с Македония засега се отлага, историческото време за мир между двете държави е дошъл. Проектът, който условно може да се нарече “Братство срещу НАТО” е на път да се сбъдне. Това е един от най-големите успехи на дипломацията ни изобщо, ако не сме направили недопустими или престъпни компромиси с интересите си. Дано да има договор въпреки огромната съпротива в Македония. “Нашите ербапи от СДСМ разчитат още веднъж да излъжат гласоподавателите на местните избори и след това да приемат всички условия, които им диктуват Гърция и България.” Това заяви председателят на ВМРО-ДПМНЕ и бивш премиер Никола Груевски", "date": "2017.07.11", "title": " Пазарният принцип на дипломацията\t\t\t"}
{"url": "https://trud.bg/%d0%b1%d1%8a%d1%87%d0%b2%d0%b0%d1%80%d0%be%d0%b2%d0%b0-%d0%be%d0%b3%d1%80%d1%8f%d0%b2%d0%b0-%d0%b1%d0%be%d1%80%d1%88%d0%be%d1%88-%d0%b2%d1%80%d0%b5%d0%b4%d0%b8-%d0%bd%d0%b0-%d0%b1%d0%be%d1%80%d0%b8/", "text": "С Боршош правителството забърка управленски „борш“. Не украински или руски боршч с месо, а традиционната в унгарска Трансилвания кисела супа с ферментирали пшенични трици, които именно се наричат „борш“. Как  и по кои управленски правила и принципи предрагият фаворит на началничката на премиерския кабинет Румяна Бъчварова и шеф на НДК хем е напълно законно уволнен, хем е възстановен, хем сам си е подал оставката? Усещате ли миризмата на кисело и ферментирали трици? Ясно е, защо министър Лиляна Павлова не хвърли оставката си с възмущение след очевидната демонстрация на незачитане на правата й да взима самостоятелни решения в повереното й за ръководство ведомство.  Без всякакво съмнение после върху нея щяха да хвърлят отговорността за който и да е от май непоправимите вече пропуски в подготовката, да не говорим за евентуален провал. Поддала се е Павлова също и на увещанията на премиера, един ден може и да съжалява, че е участвала в поредното обгрижване на фаворита. Само така можеше да помогне ефективно на Борисов като му спести публичното участие в интригите на началничката на кабинета му. Тъй като Бъчварова огрява Боршош, но вреди на Борисов, въвлечен от нея също да го брани от евентуален задълбочен  интерес на прокуратурата към делата му в НДК. На неговия пост министър Павлова постави един от членовете на борда на директорите на дружеството Борислав Велков. Същият е и председател на експертно консултативния съвет по управлението, наблюдението и контрола на дейностите по проектиране, преустройство и адаптация на основната сграда на НДК, създаден от нея. Премиерът скорострелно го отстрани и върна Боршош, така управленският „борш“ ферментира в скандал и съвсем се вкисна. Естествено, Велков не закъсня да сподели във фейсбук профила си разкрития за големи нередности  с ремонтите в НДК,  източване чрез  „културни кражби“, през най-различни нагласени обществени поръчки, допълнителни услуги, свързани компании и “холивудски” хонорари. В резултат от усилията на уволнения, светкавично възстнановен и тутакси подал оставка фаворит на началничката Бъчварова и културното му задкулисие държавното дружество логично е доведено до тежък фалит. От изнесената информация ясно се вижда как последователно “културният Боршошлия” е осигурявал чувствителни загуби на културната инфраструктура: 2015 г. – 9,3 млн. лева, 2016 г. – 8,5 млн., 2017 г. – 3,4 млн. Без визия, без бизнес план, но пък с ясната цел да бъде източено дружеството по всевъзможни начини за 3 години са похарчени общо около 21 млн. лева българска данъкоплатска пара срещу твърде незначителни приходи. Катастрофирало дружество, плод на алчност и добре планирани действия, в което и културата е фалирала, тегли чертата Велков. Нататък изглеждат неизбежни прокурорския интерес и евентуално съд за Боршош или за „мецената на интелигенцията“. Има какво още съществено да сподели и депутатката от ДПС Велислава Кръстева. Твърди, че й е много интересно къде са отишли парите, които са оставени на Боршош, когато тя беше зам.-министър на културата в правителството на Орешарски и в нейния ресор беше НДК. И на много други им е интересно, предполага се и на държавното обвинение. „Аз изхвърлих гащите от НДК, а не г-н Боршош… Сградата, която и да е тя, не произвежда култура и не е културен институт“, възкликна депутатката. По 1183 лв. месечно излиза луксозното возене на директора, който се вози в „Лексус“ чийто лизинг плаща НДК, писа в свое разследване „Труд“. Годишно НДК дава по 14 139 лв. за луксозното возило на шефа.С 1,3 млн. лв. от бюджета на НДК Боршош си е осигурил медиен комфорт за година и девет месеца. Парите са раздадени на телевизии и радиа, списания, за нови филми, сайтове и пиар фирми. Боршош изгря и на корицата на сп. „Форбс“ със заглавието „Носителят на промяната”. От e-vestnik.bg начаваме, че списанието е получило 23 000 лева от НДК? Е как да не го сложиш „мецената” на корица. Един директор на държавна зала, похарчил огромни суми държавни пари, е представен като преуспял частен предприемач. „Форбс” е побългарен, та дрънка, не се знае дали Боршош не е платил с парите на НДК  и за рекламните пана с неговия портрет по улици и булеварди,добавят в e-vestnik.bg. Не е само този скандал на сметката на Румяна Бъчварова. Тя кадруваше не само в сегашния, а още в предишния. Тогава, водейки преговорите за ГЕРБ с Реформаторския блок (РБ), съдейства много активно за овластяването на частично или напълно нефелни „реформатори“, обречени неизбежно да провалят на постовете си набелязаните политики и реформи. Провалиха и правителството, то беше принудено да подаде преждевеременна оставка. Тактическа  по същество, но с оглед избягване на очертаващо се стратегическо поражение. Отнесоха последствията ГЕРБ и Бойко Борисов, общественото доверие към тях трайно спадна. Добрият резултат на парламентарните избори е следствие преди всичко на пълния провал и разпада на РБ. Отново, както и през ноември 2015 г., протестират служители на МВР, съвсем доскоро оглавявано от Румяна Бъчварова. Тогава излязоха на улицатаслед опита й за орязване на социалните им придобивки в бюджета за 2016 година. Според полицейски синдикат „реформата“ на Бъчварова е довела до напрежение в личния състав и е създала „огромен дисбаланс“ в заплащането на различни групи служители – проблем, който все още не е решен. МВР се громи още от ноември 1989 г., при Бъчварова обаче се достигна дъното. Както и за другите й „вкиснати боршове“ за ГЕРБ, отговорен хората ще държат Бойко Борисов, тя отдавна го сочи за свой единствен ментор. Силно се съмняваме, че му харесва ролята на „жертвения козел“, но натам го тласкат едни доверени кадри.", "date": "2017.07.11", "title": " Бъчварова огрява Боршош, вреди на Борисов\t\t\t"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-17-%d0%b3%d0%be%d0%b4%d0%b8%d1%88%d0%b5%d0%bd-%d0%b2-%d1%81%d1%82%d0%be%d0%bb%d0%b8%d0%bf%d0%b8%d0%bd%d0%be%d0%b2%d0%be-%d1%81-%d0%bd%d0%b0%d1%80%d0%ba%d0%be/", "text": "40-годишен мъж и 17-годишен тийнейджър бяха задържани за 24 часа в арестите на Трето и Шесто РУ на МВР-Пловдив заради притежание на наркотици. В квартал „Кършиака” с 6,2 грама марихуана е спипан местен жител, а непълнолетният юноша е бил засечен от служителите на реда на улица „Батак” в ромския квартал „Столипиново” с над 0,2 грама зелена листна маса съдържаща психотропно вещество. По случаите са образувани бързи производства. През последното денонощие на територията на Областна дирекция на МВР – Пловдив са регистрирани 16 криминални престъпления – грабеж, ПОМПС, измама, 4 кражби, 2 притежания на наркотици и 7 други. Разкрити са 6 престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Спипаха 17-годишен в Столипиново с наркотици"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%b8%d0%b7%d0%b8%d1%80%d0%b0%d0%bd%d0%b8%d1%8f%d1%82-%d1%81%d1%8a%d0%b4-%d0%bc%d0%b0%d0%bb%d0%ba%d0%be%d1%82%d0%be-%d0%ba%d0%b0%d0%bc%d1%8a%d1%87%d0%b5/", "text": "Със сигурност когато ходите из софийските улици, а и не само по тях, ви се е случвало да изпитате дискомфорт или неприятно пробождане в областта на стъпалото. В почти всички случаи това се е дължало на попаднало малко камъче в обувката. Вероятността да попадне малко камъче в нечия мъжка или дамска обувка се увеличава, особено, ако маршутът минава край или през ремонтиращ се участък. По подобие на българските пътища и българската правосъдна система е в перманентен ремонт, което пък прави възможността повечко камъчета да попадат в нечий обувки. Такова едно камъче е попаднало в “големите обувки” на корупцията. То дори си има и има – Специализиран Наказателен Съд. Идеята за създаването на Специализирания съдебен орган за борба с организираната престъпност и корупцията възникна преди седем години, а неговата реализация стартира преди пет. И въпреки, че подобни Специализирани съдилища съществуват в много европейски държави като Испания, Италия, Франция, Германия, Великобритания и Белгия, съпротива към неговото съществуване никога не е преставала. Напълно закономерно тази съпротива идва от добре законспирирани адвокатски лобита, които в тясна колаборация с пряко заинтересувани олигархични кръгове и политическите им марионетки и “граждански” проксита, упорито спъват възможността у нас за борбата с корупцията да се прилагат “извънредни” и “специализирани” мерки в осъществуването на наказателния процес. Именно въпросните задкулисни кръгове попречиха преди пет години борбата с корупцията по високите етажи на властта, т.е. разследванията срещу бивши и настоящи министри, депутати, кметове, както и въртящите се около тях олигарси, всевъзможни “бели якички” и криминални приватизатори, да не бъдат подсъдни на Специализирания съд, а да останат пред общите съдилища, т.е. един и същ съдебен състав днес може да разглежда дело на квартален крадец, специализирал се в кражбата на автомобили и дело за неплатени данъци в размер на 63 млн. лв. срещу добре облечен бизнесмен (б.р – Огнян Донев) или пък друго потенциално дело – за приватизацията на 33% от едно от трите ЕРП-та у нас, в което на подсъдимата скамейка може да се окажат и още „по-бял“ издател (б.р – Иво Прокопиев) и приближените му бивши вицепремиер и министър на енергетиката (Симеон Дянков и Трайчо Трайков). Общото между двамата олигарси е, че имат бухалки, пардон “медии”, които са флагмани на пропагандата срещу Специализирания наказателен съд. Още по-забележителното е, че същите “поръчкови” сайтове и издания от няколко години пропагандират нуждата от създаването на специализирана прокуратура. И тъй като се провалиха в този си пореден опит за овладяване на държавното обвинение, напоследък смениха “мантрата” и се радикализираха до нивото на бойци от “Ислямска държава” – прокурорите вън от правосъдната система и на директно подчинение на тези, които трябва да разследват – по възможност излъчените от тях политици. Обяснение за пируетите няма – днес подопечните на олигарсите Иво Прокопиев и Огнян Донев (и двамата клиенти на прокуратурата) искат специализирана прокуратура, утре са против делата за корупция да се разглеждат от Специализирания наказателен съд, а да останат в полето на Софийския градски съд като първа инстанция и на Върховния касационен съд като окончателна. Обяснението е много просто – държат тези дела да се разглеждат от съдебни състави, които попадат под “вещото” ръководство на любимите им ръководители на СГС и ВКС – Калоян Топалов и Лозан Панов. Само, че това трудно се обяснява, не само на експертите, още по-малко на магистратите, които са наясни със случващото се с делата за корупция, които се разглеждат от магистрати – близки на олигархично зависимия Съюз на съдиите в България и административните ръководители Топалов и Панов, а вече и на гражданите. Обществото отдавна не е сляпо и вижда – как едни и същи съдии оправдават наред – бивши и настоящи управляващи, били те премиери, вицепремиери, министри, депутати, кметове или обикновени корумпирани чиновници. Точно СГС, а след това и ВКС окончателно помилваха станалите нарицателни примери за липсата на правосъдие у нас дела за източването на дружеството “Софийски имоти” или злоупотребите с европейски средства по делото “САПАРД”. Проблемът е, че всичко това се вижда и от представителите на европейските държави и техните прокурори, които взеха участие в шестмесечна експертна мисия по анализ на работата на българската прокуратурата. Стартът на мисията на европрокурорите бе даден точно преди година, а в края на 2016 бе представен и Доклад. Неудобна истина се оказват констатациите на европрокурорите, чиято мисия бе поискана от същите кръгове, които днес изобщо не искат и да чуят за тази част от Доклада на европрокурорите, която гласи: “Общото оплакване на прокурорите е, че съдилищата очакват обвинителните актове да бъдат изготвени така, че все едно прокурорът е бил свидетел по всички обстоятелства по делото. Доколкото разбираме това изисква “абсурдна” степен на детайлност. Дори по “чувствителни” дела (които не следва да бъдат предмет на ненужни забавяния) съдиите връщат делата на прокурорите поради незначителни “грешки”. Забелязахме, че по 14 обвиненията за корупция срещу магистрати 12 от делата са били върнати от съдиите на прокурорите за “процедурни несъответствия”. Прокуратурата е повдигнала възражения по всички тези дела и в 11 от случаите възраженията на прокурорите са били уважени от по-горната съдебна инстанция. Изразените пред екипа (от европейските прокурори-бел.ред.) становищата във връзка с разглеждането на дела за корупция в Софийски градски съд, както и неразрешени оплаквания относно други практики в този съд, ни карат да се запитаме дали Софийски градски съд е най-подходящият орган за разглеждане на делата относно корупция по най-високите етажи на властта на национално равнище. Считаме, че е налице аргумент за прехвърляне на тази работа на специализирания наказателен съд, където се наблюдава по- конструктивно взаимодействие между прокуратури и съдии и по-малко формализъм. Би било необходимо обаче да се използва същият специализиран персонал за борба с корупцията, който понастоящем работи в звеното към Софийска градска прокуратура, тъй като не би било от полза да се изграждат нови звена на всеки две години.” Не го казват български прокурори, български политици, български граждани. Написаното е дело на прокурори от Испания, Германия, Великобритания и Холандия. Те считат, че са налице аргументи за прехвърляне на делата за корупция по високите етажи на властта от СГС в СпНС. Този извод на европейската мисия е онова камъче в “големите обувки” на олигархията у нас, която толкова упорито и сега се опитва да попречи на очевидно осъзнатото като грешка от политиците решение, че преди пет години не са преместили подсъдността на корупционните престъпления на “белите якички” пред специализираното правосъдие. Заради това са и настоящите усилия на всевъзможни “пряко заинтересувани” лица промяната в Наказателно-процесуалния кодекс да не случи. Забавно е, наистина, да наблюдаваш как едни и същи марионетки, преди няколко месеца са искали създаването на специализирана прокуратура, за да има резултати в борбата с корупцията, а сега, когато им се предлага точно тези резултати да зависят от специализирани съдии, които няма да търсят “вратичката” в закона, за да шиканират наказателния процес или ще изчакат поредното дописване на закона чрез Тълкувателно решение на ВКС, за да оправдаят поредния министър, присвоил 11 млн. лв. от ремонт на една сграда в Сливен, Стара Загора или Сеславци. И за да няма никаква илюзия, чий интереси защитава председателят на ВКС Лозан Панов, достатъчно е да се види, че именно под неговото административно ръководство преди няколко месеца беше изфабрикуван поръчков доклад на магистрати от Върховния съд, с който се атакуваше работата на специализираните наказателни съдии. Днес Панов ще брани протежето си Калоян Топалов, за чийто “поръчков” ПР ще се погрижат и медийните бухалки на олигарсите Донев и Прокопиев. Първият все пак чака оправдание именно от съдебната инстанция, която Топалов ръководи, а вторият много разчита евентуалното му наказателно дело за криминална приватизация да се гледа също от СГС, а не от СпНС. Проблемът на противниците на преминаването на корупционните дела в Специализирания наказателен съд е сериозен, защото повече от всякога, обществото очаква бързи, ефективни и строги наказания точно за тези, които смятат себе си за недосегаеми. Засега депутатите са на прав път, остава само да приемат поправките в НПК, тогава ще е по-трудно и на всички по веригата на наказателното производство – от разследващите полицаи и следователи, през прокурора и до съдиите – да мотивират, ако пак завалят оправдателните присъди. Така, че отговорността е повече от видима, остава да бъде поета, защото малките камъчета, освен да създават дискомфорт в обувките, могат и да преобръщат каруци…", "date": "2017.07.11", "title": " Специализираният съд – малкото камъче в “големите обувки” на корупцията"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%b0%d0%ba%d0%be-%d1%81%d0%b5-%d0%bd%d0%b0%d0%bb%d0%b0%d0%b3%d0%b0-%d1%89%d0%b5-%d1%81%d0%bb%d0%b0%d0%b3%d0%b0/", "text": "Ако се налага, ще слагаме полицейски управления и в другите цигански махали. Полицията е за това да осигури спокойствието и сигурността на гражданите. Това каза пред   вицепремиерът Валери Симеонов. Хората в Асеновград са нормални, разумни и зрели, които въпреки че са жертви, са българи и патриоти, и влязоха в положение. Успяхме да ги убедим да спрат с протестите с това, което обещахме на срещата и това, което е направено за 10 дни. Те се убедиха, че поетите ангажименти се изпълняват, допълни Симеонов. По думите му това е дало възможност за нова фаза на доверие и той благодаря на хората. „Поздравявам и полицията за това, защото много пари отиваха за охрана на циганската махала всяка вечер.“ След две седмици ще имаме нова среща, за да докладваме какво сме свършили като държава и като община и искрено вярвам, че резултатите ще ги убедят да не продължават с протестите“. Вицепремиерът обясни, че са поели ангажимент с кмета и с главния секретар да има засилено, денонощно полицейско присъствие в циганския квартал, докато е нужно. Второ – да бъде извършена пълна проверка на лицата, които живеят там – 843-ма човека са без адресна регистрация и нямат работа там, каза Симеонов. Той припомни, че е извършено бързо разследване и са установени 11 лица, които са участвали в сблъсъците, като вероятно ще излязат още. „Общината започна да описва незаконните постройки и в момента има документация за 17 такива, като са разлепени съобщения за доброволното им премахване и продължава описването на следващите постройки. Тези неща са факт и това убеди протестиращите, че насреща имат хора, които са отговорни към своите ангажименти. Стремим се да си вършим работата, сега ще последва събарянето на незаконните постройки, които са установени, след това ще се предприемат мерки по новите заплахи, които е имало след  побоя. Там вече ще се намеси ГДБОП, така че няма да бъде пропуснат никой, който си е позволил да заплашва със саморазправа“, каза още Симеонов. По думите му тези случаи не са много, но има такива и тук е мястото държавата да покаже, че няма да допусне нарушение на закона. „Навсякъде ще се вземат съответните законови действия, никой няма да бъде пропуснат, никой да не си въобразява, че може да отправя заплахи. Ще прилагаме закона с цялата му тежест, категоричен беше вицепремиерът. Тази категория цигани в Асеновград преминава по наглост всички други“, коментира още Симеонов. От днес полицията вече охранява децата, които ходят да тренират от гребния клуб – винаги с тях ще има униформени лица. Паралелно с това, благодарение на шефката на напоителни системи са поставени допълнителни табели на язовира, че е забранено къпането. Първите табели са на края на изхода към гетото – така че приключи там плажният сезон, честито, каза Валери Симеонов. Ще се изгради и полицейски участък в циганската махала. Очаква се в рамките на този месец общината предостави парцел там. Мястото, където ще бъде изграден, е много възлово –  контролира всички ходове и изходи от махалата. Там ще има постоянно присъствие, надявам се да си остане за постоянно, защото там се генерира непрекъснато напрежение, добави Симеонов. По думите му участъкът ще направи така, че в Асеновград хората да спят спокойно, а пък циганите, които работят във фирмата за почистване, да работят без страх. Тези ангажименти, които сме поели, ще ги изпълним. Имам пълната подкрепа и на правителството, и съм сигурен, че след 14 дни протестите няма да продължат, каза вицепремиерът. Всеки ден да се пръскат десетки хиляди левове само за охрана на циганския квартал, няма смисъл от това, добави той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Валери Симеонов: Ако се налага, ще слагаме полицейски управления и в другите цигански махали"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f%d1%82-%d1%81%d1%8a%d0%b4-%d0%bf%d0%be-%d0%bf%d1%80%d0%b0%d0%b2%d0%b0%d1%82%d0%b0-%d0%bd%d0%b0-%d1%87%d0%be%d0%b2%d0%b5%d0%ba%d0%b0/", "text": "Европейският съд по правата на човека (ЕСЧП) във вторник потвърди белгийската забрана за носене на никаб на публичните места, предава  Съдът постанови, че ограничението цели да гарантира социално сближаване, „защитата на правата и свободите на другите“, и че такова е „необходимо в едно демократично общество“, се казва в официалното изявление. Белгийските власти забрани носенето на традиционната за жените от мюсюлманския свят дреха със закон, приет през юни 2011 г. Нарушенията може да доведат до глоби или лишаване от свобода за период от седем денонощия.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Европейският съд по правата на човека потвърди белгийската забрана за носене на никаб"}
{"url": "https://trud.bg/%d0%bf%d0%be%d1%80%d0%b5%d0%b4%d0%b5%d0%bd-%d0%bf%d1%80%d0%be%d1%82%d0%b5%d1%81%d1%82-%d0%b2-%d0%b7%d0%b0%d1%89%d0%b8%d1%82%d0%b0-%d0%bd%d0%b0-%d0%bf%d0%b0%d0%bc%d0%b5%d1%82%d0%bd%d0%b8%d0%ba%d0%b0/", "text": "Пореден протест в защита на паметника „1300 години България“. Сега демонтажът е спрян след   на крана. На място вече има нова машина, с която ще бъде преместен изгорелия кран. Работата по демонтирането на паметника ще продължи след това, предаде  . Четвъртият протест в защита на паметника минава под по-различен надслов. Макар да са несъгласни с решението на Столичната община да се премахне съоръжението, защитниците се разграничиха от подпалването на крана и определиха проявата като вандалска. От Общинската фирма заявиха, че има нов кран, който ще премахне стария, а след седмица ще се възобнови демонтажът на елементите. Полицията разпита пазача на обекта. От фирмата заявиха, че той няма как да е съучастник. В момента е разположена постоянна охрана. Полицията работи по различни версии за палежа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Пореден протест в защита на паметника „1300 години България“"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%b2%d1%8a%d1%80%d0%b2%d0%b8-%d1%80%d0%b5%d0%bc%d0%be%d0%bd%d1%82%d1%8a%d1%82-%d0%bd%d0%b0-%d0%bd%d0%be%d0%b2%d0%b0%d1%82%d0%b0-%d0%bf%d0%bb%d0%b5/", "text": "Служители от НС организираха групово посещение за журналисти, които да се запознаят с ремонта на новата пленарна зала в бившия Партиен дом. За реконструкцията са предвидени 19.5 млн. лева без ДДС. Залата трябва да бъде готова догодина.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Вижте как върви ремонтът на новата пленарна зала на парламента (СНИМКИ)"}
{"url": "https://trud.bg/%d1%81%d1%8a%d0%b4%d0%b5%d0%b9%d1%81%d1%82%d0%b2%d0%b8%d0%b5-%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%ba%d0%be%d1%81%d1%82%d0%b2%d0%b0%d1%88%d0%b5-12-0/", "text": "70-годишна пловдивчанка е била измамена с 12 000 лв. от телефонни измамници по добре познатата схема „съдействие на полицията“, на която продължават да се връзват съвестни и доверчиво до наивност хора от третата възраст, съобщиха от Областната дирекция на МВР в града под тепета. Според предварителната информация в петък по обяд възрастната жена разговаряла по телефона с непознат, който й се представил за разследващ полицай. Той обяснил, че работи по престъпления, свързани с неправомерни парични транзакции и разполага с информация, че извършителите ще изтеглят и от нейната банкова сметка. По време на разговора мнимият служител на реда поискал от пенсионерката да изтегли всичките си налични в банката пари и да му ги предостави временно до залавяне на престъпниците. Твърдо убедена, че помага на полицията, още същия ден пенсионерката съвестно изпълнила всички дадени й указания и оставила 12 000 лева в плик под пейка в градинка до ректората на Пловдивския университет „Паисий Хилендарски”. Едва в понеделник бабата разбрала, че е станала жертва на телефонни измамници и подала сигнал във Второ РУ на МВР-Пловдив, където по случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " „Съдействие на полицията” костваше 12 000 лв. на 70-годишна пловдивчанка"}
{"url": "https://trud.bg/%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5%d1%82%d0%be-%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%bd%d0%b4%d0%ba-%d0%b7%d0%b0%d0%bf%d0%be%d1%87%d0%bd%d0%b0/", "text": "Започна заседанието на Временната комисия за установяване на факти и обстоятелства за разходването на средства, предоставени целево на НДК за подготовка на българското председателство на ЕС. Трима министри-принципали на НДК, ще бъдат изслушани по време на заседанието. Пръв ще говори Томислав Дончев, след него разяснения ще даде Лиляна Павлова, а настоящият принципал Боил Банов ще обясни как върви ремонтът. Заседанието започна със скандал заради отсъствието на Деница Златева, която отговаряше за НДК по време на служебното правителство на Огнян Герджиков. Златева се оказа в САЩ. Тома Биков от ГЕРБ поиска заседанието да бъде отменено заради отсъствието на Златева. Велислава Кръстева от ДПС призова колегите си да се придържат към дневния ред, да не се опитват да правят актив пред камерите и бе категорична, че ако някой има намерение да преиграва, по-добре е заседанието да бъде закрито.", "date": "2017.07.11", "title": " Заседанието на комисията „НДК“ започна със скандал\t\t\t"}
{"url": "https://trud.bg/%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d0%bf%d1%80%d0%b8%d0%b7%d0%bd%d0%b0-%d0%b7%d0%b0-%d1%81%d0%bc%d1%8a%d1%80%d1%82%d1%82/", "text": "Член на близкоизточната радикална групировка „Ислямска държава“ призна за смъртта на лидера й Абу Бакр ал Багдади, предава  , като се позовава на иракския информационен портал „Сумария нюз“. Съгласно информацията, представена от медията, Абу Бакр ал Багдади е починал и в близко време ще бъде обявено името на неговия приемник. Не се привеждат никакви данни за начина, по който е загинал лидерът на джихадистите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " „Ислямска държава“ призна за смъртта на лидера си Абу Бакр ал Багдади"}
{"url": "https://trud.bg/%d0%bf%d0%be%d1%81%d1%82%d0%b8%d0%b6%d0%b5%d0%bd%d0%b8%d0%b5-%d0%bd%d0%b0-%d1%82%d0%be%d0%bf-%d1%84%d1%80%d0%b8%d0%b7%d1%8c%d0%be%d1%80%d0%ba%d0%b0-%d0%be%d1%82-%d0%bf%d0%b0%d0%b7%d0%b0%d1%80%d0%b4/", "text": "Топ фризьорката от Пазарджик Ваня Иванова получи в понеделник късно вечерта чаканата повече от 7 месеца новина, че нейното постижение за най-много вдигнати коси в рамките на 8 часа е официално вписано в Книгата с рекордите на „Гинес”. На 4 декември 2016 г. Ваня Иванова направи 330 прически пред очите на журито, а видеокамери снимаха събитието в спортната зала „Васил Левски” в Пазарджик от 3 различни ъгъла, за да документират уникалното постижение. Прическа № 304 талантливата фризьорка направи на дъщеря си, а последната прическа под №330 бе за собственичката на българо-италианската фирма за козметични продукти „Кристиан оф Рома” Елена Кристиано, която подкрепи опита й за световен рекорд. Ваня Иванова си бе поставила предварително за цел да вдигне 305 коси средно за минута и половина, но го постигна много преди изтичането на осемте часа, но реши да продължи без почивка, без да се храни, като само от време на време отпиваше по глътка вода. Признанието от „Гинес” дойде доста по-късно от очакваното, тъй като официален отговор трябваше да дойде още в края на месец май 2017 г. , като се оказа, че няма предишен рекорд в тази категория и фризьорката от Пазарджик всъщност е поставила такъв в съответната категория на „Гинес”. Оттам са направили свое обстойно проучване как е протекло всичко, преди официално да признаят уникалния рекорд на 10 юли (понеделник) – 330 прически, направени за 8 часа. Ваня Иванова решава да се пробва, след като преди 6-7 години прочита, че руската й колежка Анна Михайлова е направила 309 прически за 12 часа, но впоследствие се оказва, че такова постижение не е регистрирано никъде. „Все пак трябва да съм благодарна на Анна Михайлова, защото благодарение на нейната лъжа станах наистина много бърза”, коментира Ваня Иванова, която издаде благотворителен календар за 2017 година, а събраните приходи от продажбата му дари за лечението на получилия тежка травма в гръбначния стълб бивш джудист Георги Огнянов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Постижение на топ фризьорка от Пазарджик вписано официално в Книгата с рекордите на „Гинес”"}
{"url": "https://trud.bg/18-%d0%b3%d0%be%d0%b4%d0%b8%d1%88%d0%b5%d0%bd-%d0%b7%d0%b0%d0%bf%d0%bb%d0%b0%d1%88%d0%b8-%d1%81-%d0%bd%d0%be%d0%b6-%d0%b1%d0%b0%d0%b1%d0%b0-%d0%b8-%d0%b8%d0%b7%d0%bf%d0%be%d1%82%d1%80%d0%be%d1%88/", "text": "18-годишен тийнейджър е задържан за 24 часа в полицейския арест на РУ на МВР-Пазарджик, след като заплашил с нож 70-годишна жителка на село Ивайло и изпотрошил с камъни няколко стъкла на прозорците на къщата й. Потърпевшата се оплакала в понеделник на телефон 112, че млад мъж нахълтал в дома й, извадил нож, а след това изпочупил прозорците и покъщнината й. На сигнала веднага се отзовали служители на Териториална полиция при РУ-Пазарджик, които щракнали белезниците на хулигана. Според първоначалните данни от разследването причина за агресивното поведение на тийнейджъра е конфликт между него и внука на пенсионерката. По случая са образувани две бързи полицейски производства, съобщиха от Областна дирекция на МВР-Пазарджик. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " 18-годишен заплаши с нож баба и изпотроши прозорците на къщата й с камъни"}
{"url": "https://trud.bg/%d1%80%d0%be%d0%b4%d0%b8%d0%bb%d0%bd%d0%be%d1%82%d0%be-%d0%b2-%d1%88%d1%83%d0%bc%d0%b5%d0%bd-%d1%81-%d0%b4%d0%b0%d1%80%d0%b5%d0%bd%d0%b8%d0%b5-%d0%b7%d0%b0-73-500-%d0%bb%d0%b2/", "text": "Акушеро-гинекологично отделение на болницата в Шумен получи ново оборудване за 73 500 лв. във вторник. Две модерни легла за родилна зала на стойност 70 000 лв. са от традиционния дарител на здравното завадение шуменската фирма „Алкомет“ АД. Те са от най-висок клас с големи удобства за родилката и медиците. Шуменската болница е третата в страната с такова оборудване. Подобни легла има само в две специализирани здравни заведения в София, каза д-р Ивайло Балабанов, завеждащ отделението. „Благодаря за възможността, която ми давате да ви помагам. Ще продължим заедно с ръководството на община Шумен и болницата да планираме нашите следващи стъпки“, каза председателят на надзорния съвет на фирмата Фикрет Индже, който лично връчи дарението. Отделението получи и висококачествен хирургичен инструментариум за операционната на АГ-то на стойност 3 500 лв. То е от нотариус Ася Асенова, Илияна Иванова – представител на „ТСБ Текстил Сървис България” ООД и Полина Тошкова.  Според управителя на болницата д-р Атанас Атанасов подадената ръка е в много подходящ момент, защото здравното заведение изпитва финансови затруднения и няма възможност да отделя средства за оборудване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Родилното в Шумен с дарение за 73 500 лв."}
{"url": "https://trud.bg/%d0%bf%d0%be%d0%b6%d0%b0%d1%80-%d0%b1%d1%83%d1%88%d1%83%d0%b2%d0%b0-%d0%bd%d0%b0-%d0%b3%d1%80%d1%8a%d1%86%d0%ba%d0%b8%d1%8f-%d0%be%d1%81%d1%82%d1%80%d0%be%d0%b2-%d0%b7%d0%b0%d0%ba%d0%b8%d0%bd%d1%82/", "text": "Голям пожар бушува от снощи на гръцкия остров Закинтос. Огънят гори в близост до манастирa „Св. Георги” в северната част на острова. Причината за него е неизвестна, съобщава агенция АНА-МПА, цитирана от Досега пожарът е изпепелил 50 декара горски площи, най-вече борова гора. На място са изпратени 16 пожарни и четири самолета. Няма засегнати хотели и опасност за туристите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Пожар бушува на гръцкия остров Закинтос\t\t\t"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%bd%d0%be-%d0%bb%d0%b8%d1%87%d0%bd%d0%be-%d0%be%d1%82%d0%b1%d0%be%d1%80%d0%bd%d0%be-%d0%bf%d1%8a%d1%80%d0%b2%d0%b5%d0%bd%d1%81%d1%82%d0%b2%d0%be-%d0%bf%d0%be/", "text": "Държавно лично отборно първенство по плуване „Деца“ 12-годишни ще се проведе от 14 юли до 16 юли в закрития плувен басейн в Спортен комплекс „Пирин“- Благоевград. Официалното откриване на събитието е от 17:00 часа на 14 юли. Турнирът е част от календара на Българската федерация по плувни спортове, а съорганизатори на събитието са Община Благоевград, Спортен комплекс „Пирин“ и ПК „Пирин“. Държавното лично отборно първенство за деца е едно от състезанията от висок ранг, които се провеждат в Благоевград. От висок клас е и Международният турнир „Пирин – Благоевград“, който се проведе през февруари месец тази година. Неговото първо издание бе през април 2015 г. и в областния център на Пиринско пристигнаха стотици гости от страната и чужбина. Плувният басейн в Спортен комплекс „Пирин“ беше открит в края на 2015 година, в резултат на целенасочената политика, водена от  кмета на община Благоевград д-р Атанас Камбитов, за подкрепа и развитие на спорта в града. Съоръжението отговаря на всички изисквания за провеждане на национални и международни турнири. Басейнът е с размери 50X25. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Държавно лично отборно първенство по плуване ще се проведе в Благоевград"}
{"url": "https://trud.bg/%d0%ba%d0%bd%d1%81%d0%b1-%d0%b8%d1%81%d0%ba%d0%b0-4-%d0%bc%d0%bb%d1%80%d0%b4-%d0%bb%d0%b2-%d0%bf%d0%be%d0%b2%d0%b5%d1%87%d0%b5-%d0%be%d1%82-%d0%b1%d1%8e%d0%b4%d0%b6%d0%b5%d1%82-2018/", "text": "Исканията на КНСБ към бюджет 2018 г. са за около 1,4 млрд. лв. В повече от досегашните равнища. Това стана ясно на семинар на синдиката в Белчин баня, посветен на управленската програма на правителството. За повишение на заплатите и издръжка на системите за здравеопазване, държавно управление, земеделие, транспорт и култура са необходими над 900 млн. лв. отгоре, заяви президентът на синдиката Пламен Димитров. Отделно са нужни още над 470 милиона за капиталови разходи. „Властта трябва да ни приближи към усещането, че сме от богатия клуб, а не в задния двор на Европа“, подчерта Пламен Димитров. За 2016 година КНСБ са настоявали за около 1,25 млрд. увеличение, в крайна сметка са постигнати 650-700 милиона отгоре.. Според Димитров в идните 4 години БВП трябва да расте с максималния си потенциал – около 4,5%. КНСБ залага на трайна и последователна политика на доходите. Това означава към 2018 г. Да бъде постигната средна работна заплата от 520 лв., което отговаря на ръста на минималната. Синдикатите настояват за ежегоден ръст на заплатите от 100-150 лв. в реалния сектор и във всички бюджетни сфери.  Според КНСБ трябва да се въведе и минимална работна заплата за висшисти, работещи по специалността, в размер на 700 лв. Исканията за повишаване на заплатите в сферата на образованието са на стойност 375 млн. лв., на здравеопазването – около 400 млн. лв., в транспорта – 300 млн. лв. Още през този месец започват преговорите с министерството на финансите. Ако икономиката расте, както досега, нашите искания са изпълними. Очертава се за 4 години БВП да нарастне с 30 милиарда лева, значи може да се похарчат по 2,5 – 3 млрд. на година вповече, каза Пламен Димитров. Важно е да се работи в секторите образование, здравеопазване, по демографската политика. Нека не се харчат пари само за изтребители и кораби, но и за жизненоважни сектори, без които нацията не може да бъде запазена, подчерта президентът на КНСБ.", "date": "2017.07.11", "title": " КНСБ иска 1,4 млрд. лв. повече от бюджет 2018\t\t\t"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d0%b8%d1%85%d0%b0-%d0%bf%d0%b8%d0%bb%d0%b5%d1%88%d0%ba%d0%be%d1%82%d0%be-%d0%bc%d0%b5%d1%81%d0%be-%d0%b2-%d0%b4%d0%b5%d1%82%d1%81%d0%ba%d0%b8%d1%82%d0%b5-%d0%b3/", "text": "Община Сатовча забрани пилешкото месо в детските градини. По заповед на кмета децата се хранят с телешко, риба и зеленчуци. От миналата година в детските заведения в Сатовча са забранени колбасите, а от 1 юли в списъка със забранените продукти попадат пилешкото и пуешкото. „Прочел съм достатъчно и съм констатирал, че на този етап са опасни за здравето на децата. По моя преценка лична смятам, че е опасно това месо за здравето на децата и го спирам”, заяви кметът на Сатовча Арбен Мименов. Готвачът в детска градина Надие Арнаудова посочи пред  , че ще заменят пилешкото и пуешкото с телешко и повече плодове и зеленчуци. Родителите са уведомени за новото меню. Освен за здравето на тялото в градината се грижат и за здравето на детската кожа. Преди всяко излизане на двора персоналът маже децата със слънцезащитен продукт, с какъвто са снабдени всички групи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Забраниха пилешкото месо в детските градини в община Сатовча"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d0%be%d1%81%d0%b2%d0%be%d0%b1%d0%be%d0%b4%d0%b8%d1%85-%d0%b1%d0%be%d1%80%d1%88%d0%be%d1%88-%d0%bf%d0%be%d1%80%d0%b0/", "text": "„Първата група проблеми, които установихме в НДК, са свързани с трайната тенденция за реализиране на загуби. Финансовият отчет за 2015 г. не е заверен, а този за 2016 г. е заверен с квалифицирано мнение на одиторската фирма.  Поисках бизнес план, мерки за оздравяване на дружеството, но такива не ми бяха представени“, обясни Лиляна Павлова в изслушване пред Временната комисия за установяване на факти и обстоятелства за разходването на средства, предоставени целево на НДК за подготовка на българското председателство на ЕС. „Втората група проблеми е свързана с обществените поръчки. Свързаните поръчки с Председателството са три. Поисках правилата за провеждане на обществените поръчки, оказа се, че липсват“, обясни още Павлова. „Поисках да се извършат четири провери на НДК – от Главния инспекторат на МС, от АДФИ, от ДНСК и от външна одиторска фирма. Проверката на АДФИ ще приключи в края на юли“, посочи министърката. „Вече е готов докладът от външната одиторска фирма. Той има два компонента – обществените поръчки и ремонтът на НДК. По втория компонент няма констатации и препоръки поради отказ на ръководството на НДК да предостави документация. И по трите обществени поръчки са констатирани нарушения. Докладът е изпратен на АДФИ. Имаме съмнения за незаконосъобразност на сключените договори с изпълнителя (б.р. „Галчев инженеринг” ЕООД). Те обаче са факт и единственото, което можехме да направим, е да поискаме да влязат в срок“, разказа Павлова. „Установихме няколко притеснителни факта – закъснение на ремонта, не беше налице одобрен от ДАГ проект за основния ремонт. Липсва и окончателно възлагане на всички действия за приключване на ремонта. Седем месеца в НДК се бяха извършвали дейности в НДК без да има назначен инвеститорски контрол. Дейностите са били наблюдавани единствено от служители на НДК. По текущия ремонт се оказа, че нищо не е платено, освен аванс при започването му. Въпреки нееднократните ми настоявания, не ми бе предоставен линеен график със сроковете за строително-монтажни работи и как те ще бъдат съчетани с културната дейност на НДК. Няма закъснение на изпълнението на договора за озвучителна техника, но имаше анекс (за 1,8 млн. лв.) за допълнителна техника, която е за пресцентъра. В проекта не бе предвидено закупуването на такава техника.  Изпълнителният директор на НДК Мирослав Боршош поиска 36 млн. лв., но не получи тези средства. Причината бе становище на Агенцията за обществени поръчки, че не всички дейности са необходими. Отпуснахме 28 млн. лв. допълнително, вместо исканите 36 млн. лв.“, разказа Павлова. „Освободих Боршош поради отказ да ми предоставя документация, заради отказ да изпълнява функциите си на изпълнителен директор и поради опасността от забавяне на ремонта“, обобщи Лиляна Павлова", "date": "2017.07.11", "title": " Лиляна Павлова: Освободих Боршош поради отказ да ми предоставя документация и да изпълнява функциите си на изпълнителен директор и поради опасността от забавяне на ремонта на НДК"}
{"url": "https://trud.bg/%d1%82%d1%8a%d1%80%d1%81%d1%8f%d1%82-%d0%b2-%d0%bf%d0%b5%d1%89%d0%b5%d1%80%d0%b0-%d0%b8%d0%bc%d0%b0%d0%bd%d1%8f%d1%80-%d0%b8%d0%b7%d1%87%d0%b5%d0%b7%d0%bd%d0%b0%d0%bb-%d0%bf%d1%80%d0%b5%d0%b4%d0%b8-8/", "text": "Иманяр изчезна в Руенско. Вече осми ден той е в неизвестност. В местността „Коджа кая“ /Голямата скала/ той, заедно с още двама свои познати, всички от Бургас, търсели древни монети. Иманярите се разделили и тръгнали в различни посоки, като в уречен час трябвало да се срещнат отново и да се приберат. 53-годишният мъж обаче не се появил. Тогава аверите му подали сигнал на телефон 112 и започнало претърсване на района. Не само полиция, но и доброволци от околните села- Снежа и Билка се включили в акцията. Иманярът е влязъл в пещера, намираща се под скалните образования в местността и оттам следите му се губят. С агрегати и фенери спасители и доброволци са влезли в пещерата да го търсят, но не са го открили, каза кметът на Руен Исмаил Осман пред „Труд“. Търсенето на изчезналия иманяр продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Търсят в пещера иманяр, изчезнал преди 8 дни"}
{"url": "https://trud.bg/%d0%be%d0%b1%d0%bd%d0%be%d0%b2%d1%8f%d0%b2%d0%b0%d1%82-%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%be%d1%82%d0%be-%d1%83%d0%bf%d1%80%d0%b0%d0%b2%d0%bb%d0%b5%d0%bd%d0%b8%d0%b5-%d0%b2/", "text": "Сградата на Полицейското управление в град Нови пазар ще бъде санирана за близо 630 000 лв. Старт на дейностите беше даден във вторник, а до пет месеца униформените ще работят в коренно променени условия. Обновлението се извършва по ОП „Региони в растеж“, а принос за полицейския комфорт ще има и община Нови пазар с близо 35 000 лв., националното съфинансиране е към 89 000 лв. Полицейската сграда ще бъде топлоизолирана, ще се подмени дограмата, ще бъде ремонтиран покрива и цялата водопроводна инсталация. Предвиден е ремонт на санитарните помещения, както и на стаите, строителят ще се погрижи и за подмяна на решетките, където е нужно. Полицейската сграда ще стане достъпна за инвалиди с рампа. Предстои да стартира ремонт и в сградата на Пожарна безопасност в Нови пазар, както и обновление на Кметството. Повишаването енергийната ефективност на обществените сгради трябва да бъде факт до септември 2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Обновяват Полицейското управление в Нови пазар"}
{"url": "https://trud.bg/%d0%bd%d0%be%d0%b2%d0%be-%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5-%d0%b2-%d0%b1%d0%b5%d1%80%d0%bb%d0%b8%d0%bd%d1%81%d0%ba%d0%be%d1%82%d0%be-%d0%bc%d0%b5%d1%82%d1%80%d0%be-%d0%bd%d0%b5/", "text": "Нов инцидент в метрото скандализира берлинчани: непознат мъж бута по стълбите един от пътниците, който пада и се претъркаля многократно. Пострадалият е с тежки наранявания по главата и цялото тяло и е хоспитализиран, предаде  . Случаят много прилича на онзи от миналата година, по който беше осъден български гражданин, изритал в гърба нищо неподозираща жена. Неговата присъда е почти три години затвор. Новият инцидент е от нощта на 11 юни, но полицията в Берлин разпространи кадри от атаката едва днес. Органите на реда призоваха за помощ в издирването на нападателя, който е на възраст между 30 и 40 години, с тъмна коса, набит, облечен е в спортни дрехи и яке с голям рекламен надпис. Пострадалият е на 36 години и е бил ударен отзад по главата, докато слизал по стълбите на една от централните спирка на подземната железница – на „Александерплац”. По-рано полицията публикува още едно съобщение за агресия на друга спирка на метрото в Берлин. Интересното е, че отново е по трасето на линия  U8. Двама мъже атакуват трима младежи на ескалатора на спирката „Гезунбрунен”. Единият от младежите е ритан в лицето и също е пострадал. Случаят е от януари тази година, но едва сега става му се дава гласност. Извършителите и на двете нападения засега са неизвестни.         АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Ново нападение в берлинското метро, непознат изрита пътник в гърба"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d1%87%d0%b5%d1%82%d0%b8%d1%80%d0%b8-%d0%bf%d1%8a%d1%82%d0%b8-%d0%bf%d1%80%d0%b5%d0%b7-2016-%d0%b3-%d1%81%d1%8a/", "text": "„Бях принципал на дружеството около година и половина. Приоритетите му бяха културната дейност на НДК, подготовката за провеждане на председателството и дружеството да се управлява по устойчив начин“, обясни Томислав Дончев в изслушване пред Временната комисия за установяване на факти и обстоятелства за разходването на средства, предоставени целево на НДК за подготовка на българското председателство на ЕС. „За да се уточни обхватът на ремонтните дейности, още през март бе създадена междуведомствена работна група с представители от МРРБ, Меглена Кунева, Камара на архитектите, Камара на строителите, представители на НСО на ГД ПБЗН. Към 21 юни работната група съгласува идеен проект и документацията за обществена поръчка и одобри увеличаването на капитала на НДК със 17 млн. лв.“, разказа Дончев. „Не съм имал възможност лично да се убеждавам лично в стойността на културната продукция“, уточни той. „Безспорен факт е, че дружеството генерираше загуби. За 2015 г. и 2016 г. се движи в рамките на 9,3 млн. лв. Като коментар от ръководството съм получавал обяснение, че загубата се генерира от амортизация и от създаване на нови културни пространства, които бяха имали отношение към председателството. Това са добри инвестиции, но не виждам връзката им с Председателството. Четири пъти през 2016 г. съм изискал от ръководството на НДК бизнес план с мерки за финансово стабилизиране на дружеството. Това не се случи“, разказа още министърът.", "date": "2017.07.11", "title": " Томислав Дончев: Четири пъти през 2016 г. съм изискал от ръководството на НДК бизнес план с мерки за стабилизиране на дружеството. Това не се случи\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%81%d1%8a%d1%80%d0%b1%d0%b8%d1%8f-%d1%89%d0%b5-%d1%81%d0%b8-%d1%81%d1%8a%d1%82%d1%80%d1%83%d0%b4%d0%bd%d0%b8%d1%87%d0%b0%d1%82-%d0%b7%d0%b0/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " България и Сърбия ще си сътрудничат за постигане на енергийна сигурност в региона"}
{"url": "https://trud.bg/329-%d1%83%d1%87%d0%b5%d0%bd%d0%b8%d1%86%d0%b8-%d0%b2-%d0%be%d0%b1%d0%bb%d0%b0%d1%81%d1%82-%d0%ba%d1%8a%d1%80%d0%b4%d0%b6%d0%b0%d0%bb%d0%b8-%d1%81%d0%b0-%d0%bd%d0%b0%d0%bf%d1%83%d1%81%d0%bd%d0%b0/", "text": "329 ученици в област Кърджали са напуснали училище преди края на учебната година. По-голямата част от тях са заминали със семействата си за други градове или вече живеят в чужбина, предаде  . 70 деца са отпаднали от образователната система, съобщи началникът на Регионалното управление по образованието Гроздан Колев: „55 от тях са напуснали поради голям брой отсъствия, за слаб успех – двама, и за съжаление съществуват социални и семейни причини – това са 13 ученици през тази година. Всички тези ученици са проследени от директорите на училищата и са извършени всички мерки, за да бъдат върнати в училище“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " 329 ученици в област Кърджали са напуснали училище преди края на учебната година"}
{"url": "https://trud.bg/%d0%b7%d0%b0%d1%82%d0%b2%d0%be%d1%80%d0%bd%d0%b8%d0%ba-%d0%b1%d0%bb%d1%8a%d1%81%d0%bd%d0%b0-70-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%b8%d1%8f%d0%bd-%d0%b2%d0%b5%d0%bb%d0%be%d1%81%d0%b8/", "text": "Затворник, карал кола със специален режим на движение, блъсна пиян велосипедист, съобщиха от ОДМВР-Плевен. На 10 юли 2017 година в 19.25 часа на телефон 112 е получен сигнал затова, че в град Белене е блъснат велосипедист. Произшествието е посетено от полицейски екип, който е установил, че 71-годишният велосипедист от селото е с 1.57 промила алкохол. Другият участник в инцидента е избягал. В последствие той е бил открит – 38-годишен затворник, излежаващ присъда в гр. Белене. Той карал автомобил със специален режим на движение „Форд транзит“. Водачът, движейки се с несъобразена скорост по улица „Патриарх Евтимий“ в град Белене е навлязъл в лентата за насрещно движение и е блъснал велосипедиста. На водача са направени проби за алкохол и употреба на наркотични вещества, които са били отрицателни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Затворник блъсна 70-годишен пиян велосипедист"}
{"url": "https://trud.bg/%d0%b2%d0%bb%d0%b0%d0%ba-%d1%83%d0%b4%d0%b0%d1%80%d0%b8-%d1%82%d0%b0%d0%ba%d1%81%d0%b8-%d0%bd%d0%b0-%d0%b6%d0%bf-%d0%bf%d1%80%d0%b5%d0%bb%d0%b5%d0%b7-%d0%bf%d1%80%d0%b8-%d0%b3%d0%b0%d1%80%d0%b0-%d0%ba/", "text": "Влак удари такси на охраняван и сигнализиран жп прелез при гара Кочериново, предава  Инцидентът се размина без сериозно пострадали. Водачът опитал да мине въпреки спуснатата бариера, при което се оказал на пътя на композицията. По първоначална информация, в автомобила са се возели две проститутки, които пътували към адрес. Те не са сериозно пострадали, но са откарани с уплаха в спешния център. Шофьорът не е ранен, отведен е за разпит. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Влак удари такси на жп прелез при гара Кочериново\t\t\t"}
{"url": "https://trud.bg/%d0%b8%d1%81%d0%bf%d0%b0%d0%bd%d1%81%d0%ba%d0%b0-%d0%b0%d0%b2%d0%b8%d0%be%d0%ba%d0%be%d0%bc%d0%bf%d0%b0%d0%bd%d0%b8%d1%8f-%d0%bf%d1%80%d0%b5%d0%bc%d0%b0%d1%85%d0%bd%d0%b0-%d0%b8%d0%b7%d0%b8%d1%81/", "text": "Испанската авиокомпания „Иберия“ се отказва да изисква от кандидатките за работа тестове за бременност. За практиката се разбира при кампания на Балеарските острови срещу дискриминацията на работното място.  Проверка на трудовата инспекция установява, че „Иберия“ е наела фирма посредник, която да налага да жените тестовете за бременност заедно с други медицински изследвания. Авиопревозвачът е глобен с 25 хиляди евро и се отказа от тестовете, въпреки оправданията, че целта била не да отстраняват бъдещите майки, а да се грижи за безопасността им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Испанска авиокомпания премахна изискването за тест за бременност"}
{"url": "https://trud.bg/%d0%bd%d0%b0%d0%b4%d1%8f%d0%b2%d0%b0%d0%bc%d0%b5-%d0%ba%d1%8a%d0%bc-30-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8-%d0%b4%d0%b0-%d0%bf%d1%80%d0%b8%d0%ba%d0%bb%d1%8e%d1%87%d0%b8%d0%bc-%d1%80/", "text": "По уверение на наблюдаващия прокурор, ако не бъдат срещнати затруднения предвид летния период, се надяваме към 30 септември да имаме възможност да приключим разследването срещу Стефан Станев, обвинен за убийството на приятелката си Виола Николова. Това каза на брифинг в Съдебната палата административният ръководител на СГП Емилия Русинова. „Назначена е психиатрична експертиза за евентуално заболяване на обвиняемия Стефан Станев. Назначена и биологична експертиза. СГС, след като определи мярката „задържане под стража“, не беше обжалвана от обвиняемия“, съобщи тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Надяваме към 30 септември да приключим разследването срещу Стефан Станев, убил приятелката си Виола, заявиха от прокуратурата"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%bd%d0%b0%d0%bc%d0%b0%d0%bb%d0%b8-%d0%bf%d1%80%d0%b8-3/", "text": "Апелативният съд във Велико Търново измени присъдата по делото срещу 28-годишния Филип Михайлов, който блъсна и уби две 16-годишни деца край село Лесидрен. Магистратите намалиха наказанието му от 8 г затвор на 6 г и 6 месеца лишаване от свобода.  Катастрофата стана на 11 август 2015 г. Михайлов е обвинен за това, че при управление на лек автомобил „Ауди 80” е нарушил правилата за движение по пътищата, като е превишил разрешената скорост. Мъжът е шофирал със 122,44 км/час и по непредпазливост е причинил смъртта на 16-годишната Велислава Цанкова и връстникът й Марин Цветанов, както и средна телесна повреда на 15-годишната Петя Божкова. На 1 юли м.г. Окръжният съд в Ловеч осъди Филип Михайлов на 8 години затвор при строг режим, като постанови също, че той няма право да управлява моторно превозно средство за период от 10 години. Присъдата бе обжалвана от подсъдимия и частните обвинители.  След като разгледа жалбите, миналата година Апелативният съд във Велико Търново намали наказанието на 28-годишния шофьор от / на 5 години. Намален бе и срокът, в който Михайлов няма право да шофира – от 10 на 7 години. Мотивите на апелативните магистрати бяха, че водачът е направил всичко, зависещо от него за оказване помощ на пострадалите. Филип Михайлов е изнесъл от храстите пострадалата Велислава на ръце и я поставил в близост до пътното платно, за да могат екипите на Спешна помощ да действат по-бързо. Правил опит да се свърже с тел. 112 и след като не успял, призовал децата да сторят това, както и да носят вода.  Според тричленния състав на Върховния касационен съд обаче аргументите на въззивната инстанция не са правилни и той върна делото за ново разглеждане от друг състав на Великотърновския Апелативен съд, който се произнесе във вторник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Апелативният съд в Търново намали присъдата на шофьора по делото „Лесидрен“"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d0%b1%d1%80%d0%b0%d0%bd%d0%b8-%d0%b1%d0%be%d1%80%d1%88%d0%be%d1%88/", "text": "Томислав Дончев не пожела да даде отговор защо НДК е било прехвърлено от министерството на културата при него след изслушването му от Временната комисия за установяване на факти и обстоятелства за разходването на средства, предоставени целево на НДК за подготовка на българското председателство на ЕС. Той посъветва депутатите да се обърнат към Вежди Рашидов. Не обясни и защо не е уволнил Мирослав Боршош, след като през 2015 г. загубите на НДК са за над 9 млн. лв. НДК се държи като доставчик на културна продукция, а не като търговско дружество, призна Дончев. Според него имало структурен конфликт, той нямал отговор дали дружеството трябва да се самоиздържа или да произвежда културна продукция. Томислав Дончев разкри, че с Мирослав Боршош са имали не един спор. Каза, че многократно е питал кои части от НДК трябва да се ремонтират за Председателството. Тезата на министъра по еврофондовете била, че всичко, което се направи за гостите от ЕС, трябва да бъде използваемо и след шестте месеца, през които страната ни ще председателство ЕС. На въпроса на Велислава Кръстева от ДПС: „Къде са парите”, Дончев изрази надежда да са отишли в ремонтни дейности. „Искрено се надявам в НДК да не бъдат открити нарушения”, завърши вицепремиерът. Той цитира финансистите, които казвали „парите нямат панделка” – отговорността на е на ръководството на НДК. Важното е на финала да стане ясно, че парите са отишли за ремонта.", "date": "2017.07.11", "title": " Томислав Дончев брани Боршош"}
{"url": "https://trud.bg/%d0%bf%d0%be%d1%82%d0%b2%d1%8a%d1%80%d0%b4%d0%b8%d1%85%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d1%82%d1%80%d1%83%d0%b4%d0%be%d0%b2-%d0%b8%d0%bd%d1%81%d0%bf%d0%b5%d0%ba%d1%82/", "text": "Бургаският апелативен съд потвърди присъдата на Юсеин Ахмед, служител в дирекция „Инспекция по труда“ в Ямбол. Инспекторът поискал подкуп, за да не състави административен акт за нарушение на търговско дружество. Производството пред Апелативния съд е второ поред, след като ВКС отмени потвърдителното решение на въззивната инстанция и върна делото за разглеждане от друг съдебен състав от стадия на съдебното заседание. Подсъдимият е признат за виновен в това, че на 08.04.2016 г. в Ямбол, в сградата на Инспекция по труда, в качеството си на длъжностно лице е поискал от Съби К. – пълномощник на едноличния собственик на „Ловна среща“ – ЕООД, гр. Ямбол, дар /пневматичен пистолет „Байкал“, модел „МР-654К“, калибър 4,5 мм, на стойност 350 лв./. В замяна обещал да не извърши действие по служба – да не състави акт за установяване на административно нарушение на работещите в ловно-рибарски магазин, собственост на дружеството. Нарушението било съответно липса на месечен график за работа за април 2016 – та година. Юсеин Ахмед е осъден на лишаване от свобода за една година и шест месеца, плюс глоба в размер на 1000 лева. Съдът е отложил изтърпяването на наказанието за изпитателен срок от три години. Мъжът е лишен от право да упражнява професия или дейност, свързана с държавни контролни функции за срок от три години. Решението подлежи на касационно обжалване и протестиране пред ВКС на Р България в 15 – дневен срок от съобщаването на страните. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Потвърдиха присъда за трудов инспектор от Ямбол, искал подкуп"}
{"url": "https://trud.bg/%d0%b4%d0%b5%d0%bd%d0%b8%d1%86%d0%b0-%d0%b7%d0%bb%d0%b0%d1%82%d0%b5%d0%b2%d0%b0-%d0%b5-%d0%be%d1%81%d0%b2%d0%be%d0%b1%d0%be%d0%b4%d0%b8%d0%bb%d0%b0-%d0%b1%d0%be%d1%80%d1%88%d0%be%d1%88-%d0%be%d1%82/", "text": "Министърът на културата Боил Банов разкри, че на 2 май Деница Златева освободила от финансова отговорност Мирослав Боршош и другите двама членове на съвета на директорите. Тя приела и финансовия отчет за 2016 г. От изслушването му от Временната комисия за установяване на факти и обстоятелства за разходването на средства, предоставени целево на НДК за подготовка на българското председателство на ЕС, стана ясно, че от времето, през което Деница Златева е била принципал, започват главоломно да растат разходите по ремонта. По нейно време се е получило увеличение от 4 млн. лв., съобщи Банов. Министърът обяви, че най-сетне документите за основния ремонт са внесени в ДАГ и се очаква до края на седмицата да бъдат одобрени и да се издаде разрешение за строеж. Министърът на културата обясни, че тези разрешения всъщност са за три обекта – една тоалетна, кухня и ОВИ системи (Отопление, Вентилация, Климатизация). Те представлявали едва 5 % от целия ремонт. „Наемите, които НДК получава на месец, са 420 000 лв., а заплатите са 460 000 лв. Токът зимните месеци е 300 000 лв., а през лятото 200 000 лв.”, отчете министър Банов. Той увери, че ремонтът ще бъде завършен в срок. „Още миналата седмица информирах коректно председателя на временната комисия за НДК г-жа Йорданова, че на заседанието на 11 юли няма да мога да присъствам поради отдавна планирано мое участие в заседание на Социалистическия интернационал, което се провежда в Ню Йорк, САЩ. За пореден път изказвам готовност да съдействам на комисията за установяване на всички факти около изразходването на целево предоставените средства на НДК за подготовката на българското председателство през 2018 г.“, написа зам.-председателят на БСП Деница Златева във фейсбук, прилагайки писмото си до Диана Йорданова от ГЕРБ. Като фалшива новина определи Лиляна Павлова твърденията на представители на БСП, че на България може да бъде отнето Председателството. Тя обясни, че няма как да каже дали средствата, отпуснати от правителството за ремонта на НДК за Председателството, се изразходват целево. Причината била, че Боршош не й представил исканите документи, с които да направи проверка как се харчат парите. По времето, което бях принципал, не е имало обществени поръчки, така че няма как да съм оказвала натиск. Изисквах да ми се отговаря на писмата, да се ускори извършването на ремонтните дейности, да ми представи документи за ремонта. Той не изпълни нищо от исканията ми и аз го освободих”, обясни Павлова.", "date": "2017.07.11", "title": " Деница Златева е освободила Боршош от финансова отговорност"}
{"url": "https://trud.bg/%d0%b1%d0%b0%d0%bd%d0%be%d0%b2-%d0%be%d1%82%d1%87%d0%b5%d1%82%d0%b5-60-%d0%b8%d0%b7%d0%bf%d1%8a%d0%bb%d0%bd%d0%b5%d0%bd%d0%b8%d0%b5-%d0%bd%d0%b0-%d1%80%d0%b5%d0%bc%d0%be%d0%bd%d1%82%d0%bd%d0%b8%d1%82/", "text": "Новият принципал на НДК – министърът на културата Боил Банов, отчете пред парламентарната комисия „НДК” 60% изпълнение на ремонтните дейности и обеща до Нова година Дворецът да свети за гостите от ЕС. Проверка на „Труд” установи, че действително са изпълнени 60%, но от видимите дейности – подове, стени и тавани. Това, което е най-сложно, е BMS-систематата (компютърното управление на всички системи и комуникации в сградата). „НДК ще стане smart, като ще се използват най-съвременните технологии, които пестят енергия. Целта е да се усвоят всички пространства в сградата, да се увеличи сигурността и ще се използват най-високия клас съвременни и качествени материали „. Така обясни BMS-системата на 23 ноември 2016 г. арх. Любомир Станиславов, автор на проекта за преустройството на НДК. Към днешна дата въобще не е започнала работа по изграждането на системата, която ще направи НДК умен. „Труд” научи, че работници на „Галчев инженеринг” ЕООД масово напускат обекта, тъй като не им е плащано от месеци. Преди десетина дни Николай Галчев призна пред репортер на вестника, че възложителят му дължи 10 лн. лв. От понеделник напълно са преустановени всички дейности по ядрото на ремонта – зала 3, в която ще се провеждат пленарните заседания.", "date": "2017.07.11", "title": " Банов отчете 60% изпълнение на ремонтните дейности в НДК\t\t\t"}
{"url": "https://trud.bg/%d1%81%d1%82%d1%80%d0%be%d1%8f%d1%82-%d0%bd%d0%b0%d0%b9-%d0%b3%d0%be%d0%bb%d0%b5%d0%bc%d0%b8%d1%8f-%d0%b8%d1%81%d1%82%d0%be%d1%80%d0%b8%d1%87%d0%b5%d1%81%d0%ba%d0%b8-%d0%bf%d0%b0%d1%80%d0%ba-%d0%b2/", "text": "До 2022 г. ще бъде построен най-големият исторически парк в Европа, който ще предлага разходка на над 400 000 туристи годишно в няколко епохи назад във времето по българските земи. Вчера беше направена първа копка на мега проекта“Исторически парк“ на входа на село Неофит Рилски, община Ветрино с участието на областния управител на Варна Стоян Пасев. Историческият парк ще работи като културно-исторически атракцион, който ще се шири на 130 дка. В него ще бъдат пресъздадени акценти от Неолитна епоха, Халколитна епоха, Тракийска епоха, Римска епоха,от времето на славяни и прабългари, Първо и Второ българско царство до падането на България под османско робство, обясни за „Труд“ авторът на проекта Ивелин Михайлов. Изграждането ще струва 50 млн. евро, като половината се очаква да бъдат китайски инвестиции, заради които пусковият срок може да бъде и по-рано- през 2020 г.Преките работни места ще бъдат поне 200, а косвените-няколко хиляди, обясни още Михайлов. Консултанти на проекта са проф. Маргарита Ваклинова, проф. Хитко Вачев, проф. Иван Маразов и доц. Николай Нинов. В комплекса ще бъде възстановено селището, в което е намерено най-старото обработено злато в света от Варненския халколитен некропол отпреди 8000 години.Ще се представят отделни експозиции на бит и култура по нашите земи от най-дълбока древност. Освен възстановките на сгради и артефакти, в историко-атракционния парк ще има и 5 киносалона, в които ще се прожектират 3D филми, свързани с българската история. Ще има ресторанти с тракийска, славянска и старобългарска кухня. Ще бъдат представени праисторически къщи, между които и наколни жилища, най-старият град в Европа,открит край Провадия, Дворец от времето на Севт III, статуи на 20 тракийски царе, тракийски божества, сред които и богинята Кибела. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Строят най-големия исторически парк в Европа\t\t\t"}
{"url": "https://trud.bg/%d0%b3%d1%83%d0%b1%d0%b5%d1%80%d0%bd%d0%b0%d1%82%d0%be%d1%80%d0%b8%d1%82%d0%b5-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%b8-%d0%bb%d0%be%d0%b2%d0%b5%d1%87-%d0%be%d0%b1%d1%81%d1%8a/", "text": "Губернаторите на Пловдив и Ловеч Здравко Димитров и Георги Терзийски обсъдиха безопасното провеждане на двудневния колоездачен пробег „Васил Левски”, посветен на 180-годишнина от рождението на Апостола на свободата. Стартът на велопробега ще бъде даден на 16 юли в Карлово, а финалът ще е на 17 юли на площада в Ловеч. Надпреварата ще е в два тура от Карлово до Троян и от Троян до Ловеч и в нея ще участват освен всички професионални колоездачни отбори от страната, които в момента са в България, и любители на този спорт от всички възрасти. На работната среща в областната администрация под тепетата освен двамата губернатори присъстваха старши комисар Атанас Илков, директор на ОД на МВР-Пловдив, комисар Рашков – началник отдел „Охранителна полиция“-Пловдив, главен инспектор Николов – началник сектор „Охранителна полиция“ към РУ на МВР-Карлово, инспектор Николай Петров от Пътна полиция-Пловдив, Милен Бочев – началник сектор „Охранителна полиция- Троян. На срещата бяха обсъдени по-проблемните и тежки участъци по маршрута, броят на необходимите служители за охрана, времетраенето на мероприятието, начините за обезопасяване на трасето, както и синхронизирането на действията и комуникацията между службите за охрана на двете области. Старши комисар Атанас Илков увери двамата областни управители, че въпреки сезонът на отпуските и тежката ситуация в Асеновград, ще се осигури спокойното и безпроблемно провеждане на мероприятието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Губернаторите на Пловдив и Ловеч обсъдиха безопасното провеждане на колоездачен пробег, посветен на 180-годишнината от рождението на Левски"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d0%b7%d0%b0-%d0%bd%d0%b8%d1%89%d0%be%d0%b6%d0%bd%d0%be-%d0%bd%d0%b0%d0%b4%d1%81%d1%82%d1%80%d0%be%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0/", "text": "Във връзка с производство образувано по протест на Софийска градска прокуратура (СГП), Административният съд на София-град (АССГ) обяви за нищожно издаденото от главния архитект на район СО „Лозенец“ разрешение за строеж за частично надстрояване на конгресния център на хотел „Маринела“, съобщиха от Прокуратурата. От решението на съда, става ясно че архитектът на район „Лозенец“ не е имал правомощията да издаде атакуваното разрешение и да одобри строителните книжа на строеж от втора категория, какъвто обект се явява хотел „Маринела“. От представените от фирмата на г-жа Маринела Арабаджиева „ВГ“ АД документи пред главния архитект на район „Лозенец“, „Маринела“ е представена като сграда от четвърта категория. Факт, който не отговаря на истината, тъй като на базата на тези документи част от сградата бива отделена и е представена не като цял хотелски комплекс, а като надстрояване на едноетажна нежилищна сграда – казино. По този начин се разглежда само част от „Маринела“, така че да отговаря на изискванията, които са компетентност на един районен архитект. В действителност според съда става въпрос за една сграда и по този начин хотелския комплекс попада под втора категория и не е от правомощията на архитекта на район Лозенец да издаде разрешително за строеж. Упражнявайки своите правомощия по реда на надзора за законност върху издаваните от общинската администрация индивидуални административни актове прокуратурата незабавно е реагирала, след като е била сезирана и е действала в защита на обществения интерес, правата на гражданите и еднаквото прилагане на закона спрямо всички. По този начин се достига и до решението на АССГ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Обявиха за нищожно надстрояването на хотел „Маринела“"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-5/", "text": "Седмичното правителствено заседание ще се проведе както обикновено – в сряда, 12 юли, от 10 ч. при следния предварителен дневен ред: 1. ПРОЕКТ НА РЕШЕНИЕ ЗА ОДОБРЯВАНЕ НА АКТУАЛИЗИРАНА ИНОВАЦИОННА СТРАТЕГИЯ ЗА ИНТЕЛИГЕНТНА СПЕЦИАЛИЗАЦИЯ НА РЕПУБЛИКА БЪЛГАРИЯ 2014-2020 КАТО ОСНОВА ЗА ИЗПЪЛНЕНИЕ НА ТЕМАТИЧНО ПРЕДВАРИТЕЛНО УСЛОВИЕ 1, Т. 1.1 ПО ПРИЛОЖЕНИЕ ХІ КЪМ РЕГЛАМЕНТ (ЕС) №1303/2013 Внася: министърът на икономиката 2. ПРОЕКТ НА РЕШЕНИЕ ЗА ОПРЕДЕЛЯНЕ НА ПРЕДСТАВИТЕЛИ НА МИНИСТЕРСТВАТА В СЪВЕТА НА НАСТОЯТЕЛИТЕ НА БЪЛГАРСКАТА АКАДЕМИЯ НА НАУКИТЕ Внася: министърът на образованието и науката 3. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ/ТРАНСФЕРИ ПО БЮДЖЕТА НА МИНИСТЕРСТВОТО НА ОТБРАНАТА ЗА 2017 Г. ЗА ИЗПЛАЩАНЕ НА МИНИМАЛНИ ДИФЕРЕНЦИРАНИ РАЗМЕРИ НА ПАРИЧНИТЕ СРЕДСТВА ЗА ФИЗИЧЕСКО ВЪЗПИТАНИЕ И СПОРТ Внася: заместник министър-председателят по обществения ред и сигурността и министър на отбраната 4. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМ ИМОТ – СОБСТВЕНОСТ НА „ХОЛДИНГ БЪЛГАРСКИ ДЪРЖАВНИ ЖЕЛЕЗНИЦИ” ЕАД – СОФИЯ Внася: министърът на транспорта, информационните технологии и съобщенията 5. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ЧАСТНА ДЪРЖАВНА СОБСТВЕНОСТ, ЗА ИМОТ – ПУБЛИЧНА ДЪРЖАВНА СОБСТВЕНОСТ, И ЗА ПРЕДОСТАВЯНЕТО МУ БЕЗВЪЗМЕЗДНО ЗА СТОПАНИСВАНЕ И УПРАВЛЕНИЕ НА ДЪРЖАВНО ПРЕДПРИЯТИЕ „РАДИОАКТИВНИ ОТПАДЪЦИ” Внася: министърът на регионалното развитие и благоустройството 6. ПРОЕКТ НА РЕШЕНИЕ ЗА ОТНЕМАНЕ ПОРАДИ ОТПАДНАЛА НУЖДА ОТ НАЦИОНАЛНИЯ ОСИГУРИТЕЛЕН ИНСТИТУТ ПРАВОТО НА УПРАВЛЕНИЕ ВЪРХУ ИМОТ – ПУБЛИЧНА ДЪРЖАВНА СОБСТВЕНОСТ Внася: министърът на регионалното развитие и благоустройството 7. ПРОЕКТ НА РЕШЕНИЕ ЗА ОБЯВЯВАНЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, ПРЕДОСТАВЕН ЗА УПРАВЛЕНИЕ НА НАЦИОНАЛНАТА АГЕНЦИЯ ЗА ПРИХОДИТЕ, ЗА ИМОТ – ЧАСТНА ДЪРЖАВНА СОБСТВЕНОСТ Внася: министърът на регионалното развитие и благоустройството 8. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, НА СМЕТНАТА ПАЛАТА НА РЕПУБЛИКА БЪЛГАРИЯ Внася: министърът на регионалното развитие и благоустройството 9. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА НАЗНАЧАВАНЕ НА ИЗВЪНРЕДНИЯ И ПЪЛНОМОЩЕН ПОСЛЕНИК НА РЕПУБЛИКА БЪЛГАРИЯ В ПОРТУГАЛСКАТА РЕПУБЛИКА И ЗА ИЗВЪНРЕДЕН И ПЪЛНОМОЩЕН ПОСЛАНИК НА РЕПУБЛИКА БЪЛГАРИЯ В РЕПУБЛИКА КАБО ВЕРДЕ СЪС СЕДАЛИЩЕ В ЛИСАБОН, ПОРТУГАЛСКАТА РЕПУБЛИКА Внася: заместник министър-председателят по правосъдната реформа и министър на външните работи 10. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ №340 НА МИНИСТЕРСКИЯ СЪВЕТ ОТ 2017 Г. ЗА РАЗРЕШАВАНЕ ПРЕМИНАВАНЕТО ПРЕЗ И ПРЕБИВАВАНЕТО НА ТЕРИТОРИЯТА НА РЕПУБЛИКА БЪЛГАРИЯ С НЕВОЕНЕН ХАРАКТЕР НА СЪЮЗНИЧЕСКИ И ЧУЖДИ ВЪОРЪЖЕНИ СИЛИ ВЪВ ВРЪЗКА С ПРОВЕЖДАНЕТО НА МНОГОНАЦИОНАЛНОТО УЧЕНИЕ С ВИСОКА ВИДИМОСТ „SABER GUARDIAN 2017” Внася: заместник министър-председателят по обществения ред и сигурността и министър на отбраната 11. ПРОЕКТ НА РЕШЕНИЕ ЗА УТВЪРЖДАВАНЕ НА СПОРАЗУМЕНИЕТО ЗА ПОЛИТИЧЕСКИ ДИАЛОГ И СЪТРУДНИЧЕСТВО МЕЖДУ ЕВРОПЕЙСКИЯ СЪЮЗ И НЕГОВИТЕ ДЪРЖАВИ ЧЛЕНКИ, ОТ ЕДНА СТРАНА, И РЕПУБЛИКА КУБА, ОТ ДРУГА СТРАНА Внася: заместник министър-председателят по правосъдната реформа и министър на външните работи 12. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА БЪЛГАРСКАТА ДЕЛЕГАЦИЯ В 3544-ОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО КОНКУРЕНТОСПОСОБНОСТ (ВЪТРЕШЕН ПАЗАР, ИНДУСТРИЯ, НАУЧНИ ИЗСЛЕДВАНИЯ И КОСМИЧЕСКО ПРОСТРАНСТВО), ПРОВЕДЕНО НА 29 И 30 МАЙ 2017 Г. В БРЮКСЕЛ Внася: министърът на икономиката 13. ПРОЕКТ НА РЕШЕНИЕ ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В 3548-ОТО ЗАСЕДАНИЕ НА СЪВЕТА ПО ЗАЕТОСТ, СОЦИАЛНА ПОЛИТИКА, ЗДРАВЕОПАЗВАНЕ И ПОТРЕБИТЕЛСКИ ВЪПРОСИ, ПРОВЕДЕНО НА 15 ЮНИ 2017 Г. В ЛЮКСЕМБУРГ Внася: министърът на труда и социалната политика 14. ПРОЕКТ НА ПОСТАНОВЛЕНИЕ ЗА ОПРЕДЕЛЯНЕ НА НОВ РАЗМЕР НА МИНИМАЛНАТА РАБОТНА ЗАПЛАТА ЗА СТРАНАТА Внася: министърът на труда и социалната политика 15. ДОКЛАД ЗА ОДОБРЯВАНЕ НА РЕЗУЛТАТИТЕ ОТ 3536-ОТО РЕДОВНО ЗАСЕДАНИЕ НА СЪВЕТА „ОБЩИ ВЪПРОСИ”, ПРОВЕДЕНО НА 16 МАЙ 2017 Г. В БРЮКСЕЛ Внася: заместник министър-председателят по правосъдната реформа и министър на външните работи 16. ДОКЛАД ЗА ОДОБРЯВАНЕ НА РЕЗУЛТАТИТЕ ОТ 3536-ОТО РЕДОВНО ЗАСЕДАНИЕ НА СЪВЕТА „ОБЩИ ВЪПРОСИ” (ЧЛЕН 50), ПРОВЕДЕНО НА 22 МАЙ 2017 Г. В БРЮКСЕЛ Внася: заместник министър-председателят по правосъдната реформа и министър на външните работи 17. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ/ТРАНСФЕРИ ЗА 2017 Г. ЗА ИЗПЛАЩАНЕ НА СТИПЕНДИИ И ЕДНОКРАТНО ФИНАНСОВО ПОДПОМАГАНЕ ПО ПРОГРАМАТА НА МЕРКИТЕ ЗА ЗАКРИЛА НА ДЕЦА С ИЗЯВЕНИ ДАРБИ ОТ ДЪРЖАВНИ И ОБЩИНСКИ УЧИЛИЩА ПРЕЗ 2017 Г., ПРИЕТА С ПОСТАНОВЛЕНИЕ №46 НА МИНИСТЕРСКИЯ СЪВЕТ ОТ 8 МАРТ 2017 Г. Внася: министърът на културата 18. ДОКЛАД ЗА ОДОБРЯВАНЕ НА ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В НЕФОРМАЛНОТО ЗАСЕДАНИЕ НА МИНИСТРИТЕ ПО ОКОЛНА СРЕДА НА ЕВРОПЕЙСКИЯ СЪЮЗ, КОЕТО ЩЕ СЕ ПРОВЕДЕ НА 13-14 ЮЛИ 2017 Г. В ТАЛИН, ЕСТОНИЯ Внася: министърът на околната среда и водите 19. ДОКЛАД ЗА ОДОБРЯВАНЕ НА ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В СЪВМЕСТНОТО НЕФОРМАЛНО ЗАСЕДАНИЕ НА СЪВЕТА ПО КОНКУРЕНТОСПОСОБНОСТ (ВЪТРЕШЕН ПАЗАР) И НА СЪВЕТА ПО ТЕЛЕКОМУНИКАЦИИ В ЧАСТТА „КОНКУРЕНТОСПОСОБНОСТ”, КОЕТО ЩЕ СЕ ПРОВЕДЕ НА 17 И 18 ЮЛИ 2017 Г. В ТАЛИН, ЕСТОНИЯ Внася: министърът на икономиката 20. ПРОЕКТ НА РЕШЕНИЕ ЗА ПРИЕМАНЕ НА ДОКЛАД ЗА ИЗПЪЛНЕНИЕТО НА ПЛАНА ЗА ПОДГОТОВКА НА БЪЛГАРСКОТО ПРЕДСЕДАТЕЛСТВО НА СЪВЕТА НА ЕВРОПЕЙСКИЯ СЪЮЗ ПРЕЗ 2018 Г. КЪМ 30 ЮНИ 2017 Г. Внася: министърът за Българското председателство на Съвета на ЕС 21. ДОКЛАД ОТНОСНО ПРИЕМАНЕ НА ПРОЕКТ НА ПРОГРАМА НА РЕПУБЛИКА БЪЛГАРИЯ ЗА ПРЕДСЕДАТЕЛСТВОТО НА СЪВЕТА НА ЕВРОПЕЙСКИЯ СЪЮЗ (1 ЯНУАРИ – 30 ЮНИ 2018 Г.) Внася: министърът за Българското председателство на Съвета на ЕС 22. ПРОЕКТ НА РЕШЕНИЕ ЗА ПРИЕМАНЕ НА СПИСЪК НА ИНОВАТИВНИТЕ УЧИЛИЩА Внася: министърът на образованието и науката 23. ПРОЕКТ НА ПОСТАНОВЛЕНИЕ ЗА ОТКРИВАНЕ НА ИНСТИТУТ ЗА АНАЛИЗИ И ПРОГНОЗИ НА ИНФОРМАЦИОННАТА СРЕДА В ТУРИЗМА В СТРУКТУРАТА НА УНИВЕРСИТЕТА ПО БИБЛИОТЕКОЗНАНИЕ И ИНФОРМАЦИОННИ ТЕХНОЛОГИИ – СОФИЯ Внася: министърът на образованието и науката 24. ПРОЕКТ НА РЕШЕНИЕ ЗА ОДОБРЯВАНЕ ПОЗИЦИЯТА НА БЪЛГАРСКАТА СТРАНА ЗА УЧАСТИЕ В НЕФОРМАЛНО ЗАСЕДАНИЕ НА МИНИСТРИТЕ ПО ЗАЕТОСТТА И СОЦИАЛНА ПОЛИТИКА НА ЕВРОПЕЙСКИЯ СЪЮЗ, КОЕТО ЩЕ СЕ ПРОВЕДЕ НА 19 И 20 ЮЛИ 2017 Г. В ТАЛИН, ЕСТОНИЯ Внася: министърът на труда и социалната политика 25. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА ПРИЛАГАНЕ НА ЗАКОНА ЗА РЕЗЕРВА НА ВЪОРЪЖЕНИТЕ СИЛИ НА РЕПУБЛИКА БЪЛГАРИЯ, ПРИЕТ С ПОСТАНОВЛЕНИЕ №145 НА МИНИСТЕРСКИЯ СЪВЕТ ОТ 2012 Г. Внася: заместник министър-председателят по обществения ред и сигурността и министър на отбраната 26. ПРОЕКТ НА РЕШЕНИЕ ЗА ОДОБРЯВАНЕ НА ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА КОДЕКСА ЗА СОЦИАЛНО ОСИГУРЯВАНЕ Внася: министърът на финансите   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Вижте какво ще решава правителството утре"}
{"url": "https://trud.bg/%d0%ba%d0%b0%d0%bd%d1%8f%d1%82-%d0%b4%d0%b0%d0%bd%d1%81-%d0%b8-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2-%d0%ba%d0%be%d0%bc%d0%b8%d1%81%d0%b8%d1%8f%d1%82/", "text": "За следващото заседание на парламентарната комисия „НДК” ще бъдат поканени ДАНС и прокуратурата и ще бъдат изискани допълнителни документи, които да покажат как са харчени парите, дадени за ремонта на двореца за председателството на ЕС. Членове на комисията поискаха да им бъде предоставена информация за фирмите, които се занимават с продажба на билети. Жельо Бойчев от БСП настоя да бъдат предоставени докладите на външния одит и да бъдат поканени членовете на Съвета на директорите, както и на новият изпълнителен директор на НДК Ангел Митев. Колегата му Румен Гечев пожела  докладът на ДАНС да влезе в секретна секция, за да могат да го четат. Велислава Кръстева от ДПС поиска извлечение за разходването на целевите средства дадени от правителството за ремонта на НДК.", "date": "2017.07.11", "title": " Канят ДАНС и прокуратурата в комисията „НДК”"}
{"url": "https://trud.bg/%d1%84%d1%83%d1%82%d0%b1%d0%be%d0%bb%d0%bd%d0%b8-%d1%82%d0%b5%d1%80%d0%b5%d0%bd%d0%b8-%d0%b2-%d1%82%d1%8a%d1%80%d0%bd%d0%be%d0%b2%d1%81%d0%ba%d0%be-%d1%81-%d0%bd%d0%be%d0%b2%d0%b8-%d0%bf%d0%be%d0%bb/", "text": "Футболните терени в Килифарево и селата Шемшево и Леденик вече са оборудвани с поливни системи, съобщи директорът на общинското предприятие „Спортни имоти и прояви“ Петко Павлов. Съоръженията са надземни и мобилни и работят от края на миналата седмица. Монтирането им е по инициатива на кметовете на трите населени места – Димитър Събев, Кирил Ангелски и Антон Кръстев, подкрепена от кмета на община Велико Търново Даниел Панов. Системите в Леденик и в Килифарево са захранвани с вода от реките Янтра и Белица, като това става чрез самозасмукващи помпи, към които функционират предпазни клапани. Разпръсквачите са поставени на регулируеми стойки и обхващат цялата площ на двете футболни игрища. В Шемшево източник на вода за поливане на терена е изкопаният преди време кладенец. Игрищата в двете села са ползвани предимно от детско-юношеските формации на футболен клуб Етър, както и за провеждане на ученически игри. В Килифарево треньор на децата и младежите е бившият футболист Илко Трифонов. Поливните системи значително подобряват условията за подготовка на младите таланти. Общо шест са терените в населените места от общината, където има изградени подобни съоръжения. От години системи за поливане работят на игрищата в Дебелец, Самоводене и Ресен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Футболни терени в Търновско с нови поливни системи"}
{"url": "https://trud.bg/%d0%b3%d0%be%d1%80%d0%bd%d0%be%d0%be%d1%80%d1%8f%d1%85%d0%be%d0%b2%d0%b5%d1%86-%d1%89%d0%b5-%d0%be%d1%82%d0%b3%d0%be%d0%b2%d0%b0%d1%80%d1%8f-%d0%b7%d0%b0-%d0%bb%d1%8a%d0%b6%d0%bb%d0%b8%d0%b2-%d1%81/", "text": "Бързо производство за подаване на лъжлив сигнал в полицията е започнато в РУ – Горна Оряховица срещу 50-годишен мъж от Лясковец. Н понеделник в 23,30 часа в управлението в железничарския град е получен сигнал за обесен човек на улица „Васил Левски“ в Лясковец. На адреса незабавно е бил изпратен полицейски екип, който след извършен оглед е установил, че сигнала е недействителен. В хода на извършената проверка е изяснено, че той е подаден от мобилен телефон, ползван от С. С. Непосредствено, след подаване на сигнала той изключил телефона и го укрил в дома си.  В последствие мъжът е бил задържан за срок до 24 часа по ЗМВР. Той е предал телефона на полицейските служители. По случая е започнато бързо производство за престъпление по чл.326, ал.1 от НК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Горнооряховец ще отговаря за лъжлив сигнал за обесен мъж"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b7%d0%b0-%d0%bf%d0%be%d1%81%d1%82%d0%be%d1%8f%d0%bd%d0%bd%d0%be-%d0%b2-%d0%b0%d1%80%d0%b5%d1%81%d1%82%d0%b0-%d0%bd%d0%b0%d0%bf%d0%b0%d0%b4%d0%b0/", "text": "Съдът в Бяла остави за постоянно в ареста 32-годишния Валентин Маринов, който е обвинен за нападението над 18-годишния Александър Ангелов. Той е подведен под отговорност за тежко умишлено деяние, за което законът предвижда 6 години затвор, предава  Обвиняемият бе докаран под сериозна полицейска охрана в съдебната зала. Стана ясно, че той се е възползвал от правото си да не дава обяснения по време на досъдебното производство. Пред съда единствено е помолил мярката му да бъде променена в по-лека – домашен арест, за което е настояла и защитата му. От прокуратурата поискаха да остане за постоянно под стража, тъй като в голяма степен е доказано участието му в нападението над 18-годишния Алекс. Вследствие на инцидента младежът продължава да е в кома и в критично състояние. Според обвинението Валентин не е оказал първа помощ на Алекс и не е позволил на свидетелите на нападението да го направят, застрашавайки живота му. Мярката може да се обжалва в тридневен срок пред Русенския окръжен съд. „Аз съм удовлетворена от решението на съда, който прие изцяло доводите на прокуратурата, изложени в предложението за вземането на тази мярка за неотклонение. Имаме свидетелски показания, и то на очевидци, които са присъствали по време на инцидента и за нас по категоричен начин установяват авторството. Разследването на това дело продължава, съставен е екип от оперативни работници, „Криминална полиция“, полицейски инспектори, разследващи полицаи под ръководството на прокуратурата“, коментира наблюдаващият прокурор от Бяла Ива Христова. Мярката може да се обжалва в тридневен срок пред Русенския окръжен съд.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Оставиха за постоянно в ареста нападателя от Бяла"}
{"url": "https://trud.bg/%d0%b8-%d0%b0%d1%84%d1%80%d0%b8%d0%ba%d0%b0-%d0%bd%d0%b8-%d0%bc%d0%b8%d0%bd%d0%b0-%d0%bf%d0%be-%d0%bf%d1%80%d0%b0%d0%b2%d0%be-%d0%bd%d0%b0-%d1%81%d0%be%d0%b1%d1%81%d1%82%d0%b2%d0%b5%d0%bd%d0%be%d1%81/", "text": "Стряскащо е състоянието на защитата на правото на собственост в България и вече сме след държави от Африка. Това показва анализ на Института за пазарна икономика (ИПИ) на база международния индекс “Право на собственост”, който е разработван от Алианс “Право на собственост”. В изследването за 2017 година са включени 127 държави, в които се произвежда 98 процента от БВП и живее 93 процента от населението по света. В тазгодишното издание на индекса България отбелязва ново дъно, се казва в доклада на ИПИ. Резултатът на страната намалява и вече не достига и половината от възможните максимални точки – 4,8 от 10 възможни точки. Това нарежда страната ни на 85-то място от 127 държави. България е изпреварена дори от страни като Мали, Доминиканската република, Кения, Хондурас и Замбия. Резултатите са формирани въз основа на представянето на държавите в три различни области – правна и политическа среда, право на физическа собственост и право на интелектуална собственост. Индексът показва, че липсата на защита на правото на интелектуална собственост и широкоразпространеното пиратство на авторски права продължава да е сред големите проблеми у нас.", "date": "2017.07.11", "title": " И Африка ни мина по право на собственост"}
{"url": "https://trud.bg/%d0%bf%d1%80%d0%be%d1%87%d1%83%d1%82-%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%b8-%d1%80%d0%b5%d0%b6%d0%b8%d1%81%d1%8c%d0%be%d1%80-%d0%b8-%d1%85%d0%be%d1%80%d0%b5%d0%be%d0%b3%d1%80/", "text": "Жителите и гостите на Пловдив имат уникалния шанс да видят тази събота от 21 часа на сцената на Античния театър един от най-впечатляващите оперни спектакли, игран през последните години в Италия – става дума за съвместната продукция на Фондация „Театро Реджо ди Парма” и Опера Пловдив „Силата на съдбата” от Джузепе Верди. Спектакълът е издаден на Blu-Ray oт Unitel Classica за 200-годишнината от рождението на гениалния композитор и без съмнение ще бъде едно от водещите оперни събития в България през 2017 година. Впечатляващата визия е адаптирана за древната римска сцена от гениалния режисьор, художник и хореограф Стефано Пода, който е създател на над 100 оперни продукции, като последните му изяви са в Страсбург, Сао Пауло, Тел Авив и Сеул.  Типично в свой стил творецът Стефано Пода не представя на публиката ретроопера, която се развива в Испания и Италия през 18-и век, а предлага емоционално пътешествие извън времето, наситено с визуални метафори, пластика и светлинни контрасти. Като художник на постановката италианският режисьор провокира фантазията на публиката с едни от най-внушителните декори и изящни костюми, които могат да се видят само във водещите оперни театри в света. Логистиката по преотстъпването им от „Театро Реджо ди Парма” и адаптирането им за Античния театър на Трихълмието отне значителен ресурс от време и финанси за ръководството на Опера Пловдив,  решено да представи в рамките на Opera Open водещите тенденции в световното оперно изкуство. „Пловдивската публика ще види един спектакъл, който не е нито модере, нито традиционен, а е древен и универсален, за да може символът да бъде предложен на зрителя като „оптичен” инструмент, в който всички да се окажем гледащи себе си”, обещава прочутият режисьор и хореограф, който повече от месец работи с екипа на Опера Пловдив. През тази седмица предстоят почти денонощни репетиции преди грандиозната премиера на 15 юли на Античния театър. Диригент на спектакъла е маестро Диан Чобанов, който е събрал едни от най-талантливите и актуални родни изпълнители. Централните роли в „Силата на съдбата” се изпълняват от Таня Иванова, Ивайло Михайлов, Виолета Радомирска, Венцеслав Стефанов, Николай Биков, Михаил Пулиев, Евгений Арабаджиев и др. Диригенти на хора са Драгомир Йосифов и Константин Добройков, а концертмайстор на оркестъра е Мичо Димитров. Произведението на Верди не е често поставяно на сцена заради големите предизвикателства към солистите и оркестъра, а също и заради сложното и драматично действие. „Чудодейни спасение, псевдоумирания, фатални геометрии на съдбата, внезапни появи и разпознавания – цялата любима на ранния романтизъм, а и на така наречената „опера на спасението” бутафория е налице тук. Което не пречи ни най-малко на Верди да създаде един шедьовър, който със силата на музикалната изобретателност и страст да преодолее дефектите на либретото”, твърди пък диригентът на хора Драгомир Йосифов. Правата за постановката „Силата на съдбата” са преотстъпени от Фондация „Театро Реджо ди Парма” на Пловдивската Държавна опера само за рамките на фестивала „Opera Open 2017”, което означава, че публиката няма да има възможност да види спектакъла на Стефано Пода и през следващия сезон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Прочут италиански режисьор и хореограф поставя „Силата на съдбата” на Античния театър в Пловдив"}
{"url": "https://trud.bg/%d1%81%d1%8a%d1%81-7900-%d0%bb%d0%b2-%d0%bf%d1%80%d0%b5%d0%b0%d1%81%d1%84%d0%b0%d0%bb%d1%82%d0%b8%d1%80%d0%b0%d1%85%d0%b0-%d1%83%d0%bb%d0%b8%d1%86%d0%b0-%d0%b2-%d0%bf%d0%bb%d0%be%d0%b2%d0%b4%d0%b8/", "text": "Със 7900 лв. (с ДДС) от бюджета на район „Централен” в Пловдив бе обновен и преасфалтиран участък от 390 квадратни метра по улица „Антон Страшимиров” в отсечката между улиците „Жан Жорес” и „Янко Сакъзов”, похвали се кметът на 85-хилядния район Георги Стаменов. По време на ремонтните дейности бе извършено машинно фрезоване на старата асфалтова настилка, бе положен битумен разлив за връзка между стария и новия асфалт, а там, където беше необходимо, бе подсилена основата на улицата. Положен бе и нов пласт с плътна асфалтова смес от 4 см, разясниха от районната администрация. Кметът на район „Централен“ Георги Стаменов съобщи още, че е реновирана и предблоковата алея на булевард „Цар Борис Трети Обединител” 125 с вход откъм улица „Прага”. Там са изградени и 13 паркоместа, като е използвана плътна асфалтова смес тип „В”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Със 7900 лв. преасфалтираха улица в Пловдив, продължава обновяването на инфраструктурата на район „Централен”"}
{"url": "https://trud.bg/80-%d0%be%d1%82-%d1%87%d1%83%d0%b6%d0%b4%d0%b5%d0%bd%d1%86%d0%b8%d1%82%d0%b5-%d1%81%d0%bf%d1%8f%d1%82-%d0%b2-%d0%bb%d1%83%d0%ba%d1%81-%d1%85%d0%be%d1%82%d0%b5%d0%bb%d0%b8/", "text": "80% от чуждите туристи у нас предпочитат луксозни хотели, показват данните на националната статистика. В хотелите с четири или пет звезди са реализирани 79,7% от общия брой нощувки на чужденци през май. Останалите 34,3% от резервациите в луксозните хотели са били на българи. “Чужденците избират предимно четиризвездни хотели”, коментира пред “Труд” Байко Байков, председател на Асоциацията на българските туроператори и туристически агенции. “Цените по Черноморието за олинклузив в 3 ,4 звезден хотел са между 40 – 80 евро за нощувка на човек в разгара на сезона. Докато в луксозния сегмент говорим за цени от 100 евро за нощувка в петзвезден хотел”, уточни Байков. Той коментира, че това е ниска сума в сравнение с цените в страни, с които България се конкурира. По думите му страната ни е наложена на туристическия пазар в Европа като евтина дестинация и основното, с което в момента привличаме туристи, са ниските цени. В същото време българите залагат на по-евтините хотели – 34% са избрали такива с 1 или 2 звезди. Приходите на хотелиерите обаче се повишават с близо 3% през май спрямо година по-рано и достигат 61,5 млн. лв.", "date": "2017.07.11", "title": " 80% от чужденците спят в лукс хотели\t\t\t"}
{"url": "https://trud.bg/%d0%b1%d0%b0%d0%b1%d1%85-%d0%b8%d0%b7%d1%82%d0%b5%d0%b3%d0%bb%d1%8f-%d0%be%d1%82-%d0%bf%d0%b0%d0%b7%d0%b0%d1%80%d0%b0-%d0%b4%d0%b5%d1%82%d1%81%d0%ba%d0%b8-%d0%b1%d0%b8%d0%be-%d0%b1%d0%b8%d1%81%d0%ba/", "text": "Българската агенция по безопасност на храните (БАБХ) изтегля от пазара детски био бисквити с вкус на ябълка, марка „Белкорн“, с партиди: L164802/29.11.2017 и L171905/12.05.18. Бисквитите са спрени от реализация заради наличието на акриламид над допустимите стойности, съобщават от агенцията. Незабавно след получаване на съобщението по Системата за бързо оповестяване за храни и фуражи, БАБХ е предприела действия по изтеглянето на засегнатия продукт. Партида L164802/29.11.2017 г. е разпространена в търговската мрежа в периода от март до май 2017 г., а почти цялата партида L171905/12.05.2018 г. е налична в склада на фирмата получател. По предписание на Агенцията фирмата получател в България е уведомила всички свои клиенти за изтеглянето на горепосочените партиди. Публикувана е и информация на интернет страницата на фирмата и са поставени съобщения на магазините на фирмата за изтегляне на нотифицираните продукти. От БАБХ приканват потребителите, закупили такива продукти, по възможност да ги върнат в търговския обект, от който са ги закупили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " БАБХ изтегля от пазара детски био бисквити с вкус на ябълка"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b4%d0%be%d0%bc%d0%b0%d0%ba%d0%b8%d0%bd%d1%81%d1%82%d0%b2%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb-3/", "text": "Велико Търново домакинства национално обучение на експерти и специалисти в сферата на местните данъци и такси. Форумът е организиран от дружеството на Националното сдружение на общините в България „НСОРБ – Актив“. Дискусията събра представители на над 60 общини и бе открита от кмета на старопрестолния град и председател на НСОРБ Даниел Панов. „Събираемостта на местните данъци и такси е основна тема за местните власти. Радващо е, за 2016 г. общините са я повишили с 16% спрямо 2015 г. Вярвам, че практиките, опита, казусите и дори проблемите, които ще споделите помежду си, ще са полезни за всички вас и ще подобрят работата на администрациите за реализиране на повече собствени приходи. Националното сдружение продължава да работи при активен диалог с изпълнителната власт за финансовата децентрализация и разширяване на приходоизточниците на общините“, каза Даниел Панов по време на откриването на обучението. Община Велико Търново бе дадена като пример за отлична събираемост на местните данъци и такси. За 2016 г. постъпленията са над 19,6 милиона лева, а за период от четири години бе постигната тенденция на устойчив ръст, вариращ между 10 и 15% годишно. Финансовите разчети сочат, че за 2017 г. очакваните постъпления ще са с около 1 милион лева повече спрямо миналата година. „Обърнете внимание на т.нар. „стари задължения“. За пет години, откакто съм кмет, във Велико Търново ги намалихме седем пъти“, бе съветът на Даниел Панов. Двудневният форум включва и участие на съдебни изпълнители, с цел подобряване на кореспонденцията с общините по процедурите спрямо некоректни платци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Велико Търново домакинства национално обучение на експерти по местни данъци и такси"}
{"url": "https://trud.bg/%d1%81%d0%b0%d1%89-%d0%b8-%d0%ba%d0%b0%d1%82%d0%b0%d1%80-%d0%bf%d0%be%d0%b4%d0%bf%d0%b8%d1%81%d0%b0%d1%85%d0%b0-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5-%d0%b7%d0%b0/", "text": "Във вторник САЩ и Катар обявиха, че са подписали споразумение за борба срещу тероризма, предава AFP. Това се случва в момент, когато срещу емирството са наложени санкции от страната на съседните държави. Саудитска Арабия и нейните съюзници обвиниха Доха в подкрепяне на екстремизъм. Американският държавен секретар Рекс Тилърсън и катарският министър на външните работи Мохамед бин Абдулрахман ал Тани съобщиха новината по време на съвместна пресконференция в Доха.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " САЩ и Катар подписаха споразумение за борба срещу тероризма"}
{"url": "https://trud.bg/%d1%87%d0%b0%d1%81%d1%82%d0%bd%d0%b0-%d1%84%d0%b8%d1%80%d0%bc%d0%b0-%d0%b8%d1%81%d0%ba%d0%b0-22-%d0%bc%d0%bb%d0%bd-%d0%b5%d0%b2%d1%80%d0%be-%d0%be%d1%82-%d0%be%d0%b1%d1%89%d0%b8%d0%bd%d0%b0-%d0%bf/", "text": "Община Пловдив трябва да плати 2,2 млн. евро без ДДС на фирма „Младост Алфа” ЕООД, за да си върне терен от 5634 квадратни метра край площад „Централен” – разкопките на Античния форум между Централна поща, паркинга на хотел „Рамада Тримонциум” и бул. „Цар Борис Трети Обединител”. Той беше продаден на частни инвеститори още по време на управлението на кмета д-р Иван Чомаков за 1,2 млн. лв. Това стана ясно по време на сесията на местния парламент във вторник от доклада на временна комисия с председател Георги Колев, общински съветник от Земеделски съюз „Александър Стамболийски”, която повече от 4 месеца води преговори с управителя на частната фирма Цветан Маринов, тъй като въпросният имот попада в проекта за нова визия на централната градска част. Първоначално продавачът поискал 4 109 700 евро, а след това решил да направи близо 10% отстъпка и бил готов да се раздели с емблематичния, но запустял терен срещу 3,7 млн. евро без ДДС. След тежки преговори, продължили повече от 4 месеца, назначената с решение на ОбС-Пловдив от декември 2016 г. комисия е успяла да свали цената до 2,2 млн. евро с възможност тази сума да се плати на части в различни бюджетни години. От „Младост Алфа” ЕООД, която е на 100% собственост на „Банк Аустрия Кредитантщалт лизинг ГМБХ“, обаче са категорични, че това е крайната цена и няма да отстъпят от нея дори и с един евроцент, става ясно още от доклада на комисията, който бе приет от пловдивския парламент с 32 гласа ”за”, 9 „въздържали се” и 3 „против”. Тепърва обаче Общинският съвет трябва да решава какви последващи действия ще предприеме по този казус, след като окончателно е пропаднал варианта за бартер и размяна на тези 5,6 дка в сърцето на Пловдив срещу общински терен на „Пещерско шосе”, който се обсъждаше и бе актуален през 2015 г. През 2014 г. теренът с разкопките на Античния форум дори се появи в сайт за продажба на имоти, но до сделка тогава не се стигна, припомнят от градската управа. Според проекта на португалската фирма „ФОРА” за „съживяване и обновяване” на пространството около площад „Централен”, чиято нова визия трябва да е факт до края на 2018 г., на мястото на сегашния частен терен от 5634 кв.м се предвижва изграждане на  културно-информационен и търговски център „Форум”, офиси, магазини, ресторанти и 296 паркоместа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Частна фирма иска 2,2 млн. евро от Община Пловдив за терен от 5,6 дка край площад „Централен”\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-16/", "text": "Деница Златева го освободила от финансова отговорност. Министър Банов увери, че ремонтът ще бъде завършен в срок.         Най-голямото учение на НАТО за годината, което бе открито на полигона „Ново село“, ще се разиграва на територяата на три държави.         У нас им е евтино, нощувката започва от 100 евро на човек           Ситуацията у нас е крайно враждебна към младите семейства – анализ на д-р Султанка Петрова, зам.-министър на труда и социалната политика.         Една ясна формула може да работи много за задържане на младите специалисти в България – коментар на проф. Стефан Стоилов.           Мотивът пенсиите да се отнемат, защото са неправомерно определени, е нецелесъобразен и неаргументиран, казва доц. д-р Григор Димитров в интервю за „Труд“.             Силует на Куентин Тарантино", "date": "2017.07.11", "title": " Вижте акцентите в броя на вестник „Труд“ в сряда, 12 юли 2017"}
{"url": "https://trud.bg/%d0%bf%d0%b5%d0%bd%d1%82%d0%b0%d0%b3%d0%be%d0%bd%d1%8a%d1%82-%d0%bd%d0%b5-%d0%bc%d0%be%d0%b6%d0%b5-%d0%b4%d0%b0-%d0%bf%d0%be%d1%82%d0%b2%d1%8a%d1%80%d0%b4%d0%b8-%d1%87%d0%b5-%d0%bb%d0%b8%d0%b4%d0%b5/", "text": "Пентагонът не може да потвърди, че лидерът на терористичната групировка „Ислямска държава“ Абу Бакр ал Багдади е , предава  Сирийската обсерватория за правата на човека и иракският телевизионен канал Al Sumaria News първоначално съобщиха новината за смъртта на най-издирвания екстремист, като и двете се позоват на източници в терористичната организация. До момента е имало няколко случая, когато е била обявявана смъртта на Багдади, но впоследствие информацията се е оказвала невярна. През юни беше съобщено, че руските сили са ликвидирали Багдади, но все още няма доказателства за това. Допринасяйки за спекулациите, американският президент Доналд Тръмп във вторник написа в „Туитър“: „Голяма победа срещу „Ислямска държава!“ От коментара обаче не се разбира дали държавният глава има предвид смъртта на Багдади или някое друго събитие, например победата на подкрепяните от САЩ сили в битката за Мосул . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Пентагонът не може да потвърди, че лидерът на „Ислямска държава“ Абу Бакр ал Багдади е убит"}
{"url": "https://trud.bg/%d0%bf%d0%be%d1%87%d0%b5%d1%82%d0%b5%d0%bd-%d0%ba%d0%b0%d1%80%d0%b0%d1%83%d0%bb-%d0%be%d1%82-%d0%ba%d0%b0%d1%80%d0%bb%d0%be%d0%b2%d1%81%d0%ba%d0%b8-%d0%b2%d0%be%d0%b9%d0%b2%d0%be%d0%b4%d0%b8-%d0%bf/", "text": "ВМРО – Карлово ще отбележи 180-годишнина от рождението на Васил Левски с атрактивен почетен караул пред паметника на Апостола на свободата в родния му град. Патриотичната инициатива ще се проведе в рамките на три дни – 14, 15, и 16 юли (петък, събота и неделя). Карловските войводи ще дежурят всяка вечер от 18:30 часа облечени в четнически униформи и въоръжени с пушки пред паметника на най-великия българин,където ще раздават диплянки с родословното дърво на Васил Иванов Кунчев. Първата част от инициативата стартира още в петък сутрин, насочена е към най-малките и е под надслов „Цвете за Апостола”. Войводите приканват всички деца и техните родители да донесат стрък цвете на паметника на Апостола в петък след 9:30 часа., облечени в български народни носии или друго облекло с патриотични мотиви (тениски, ризи и др.). От ВМРО искат по този начин да допринесат за патриотичното възпитание на децата и да насърчат интереса на най-малките към славната ни история и българските традиции, да ги накарат да се гордеят със своя произход. Съдействие на местните „воеводи” при изработването на родословното дърво на Васил Иванов Кунчев са оказали Христина Богданова, правнучка на най-голямата сестра на Левски Яна, от Националния музей „Васил Левски” и сдружение „Българска история”, признават от ВМРО-Карлово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Почетен караул от карловски войводи пред паметника на Левски"}
{"url": "https://trud.bg/%d1%80%d1%83%d0%be-%d0%bf%d0%bb%d0%be%d0%b2%d0%b4%d0%b8%d0%b2-%d0%be%d0%b1%d1%8f%d0%b2%d0%b8-%d1%81%d0%b2%d0%be%d0%b1%d0%be%d0%b4%d0%bd%d0%b8-%d0%bc%d0%b5%d1%81%d1%82%d0%b0-%d0%b2-143-%d0%bf%d0%b0/", "text": "Регионалното управление на образованието (РУО) в Пловдив обяви свободни места в общо 143 паралелки за трето класиране за осмокласници в гимназиите в областта. За вакантните бройки имат право да кандидатстват ученици, които не са приети на първо или второ класиране, тези, които не са кандидатствали до момента, както и записани на досегашните турове, но изтеглили документите си. За участие в трето класиране кандидатите подават заявление до началника на РУО в един от определените 22 центъра или онлайн, като подреждат желанията си за обявените свободни места. Учениците, които са записани на първо или второ класиране, но са изтеглили документите си, не могат да кандидатстват онлайн, а само в периода от 11 до 13 ююли в едно от определените училища центрове, където задължително се представя оригинал на свидетелство за основно образование. Преди трето класиране все още има единични свободни места дори в двете най-елитни езикови гимназии – ЕГ „Иван Вазов” и ЕГ „Пловдив” – по 4, и цели 16 във Френската гимназия, докато в Национална търговска гимназия има само едно вакантно място в паралелката „Икономическа информатика с английски“. Липсват обаче кандидати за силно рекламираните от Община Пловдив дуални паралелки, които професионалните гимназии в града под тепетата разкриха по швейцарския проект „Домино”, като единственото изключение е новата дуална паралелка „Приложно програмиране”, за която липсват само двама, за да е на 100% запълнена. Цели 26 незаети места има за специалността „Техник на автотранспорта техника” в Професионалната гимназия по автотранспорт „Гоце Делчев”, където средното си образование е завършил дори кметът на Пловдив Иван Тотев, и един от заместник-кметовете на града под тепетата. За останалите дуални паралелки се търсят между 10 и 18 желаещи да учат и получават възнаграждение по време на обучението си и да имат гарантирани работни места след завършване на средното си образование. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " РУО-Пловдив обяви свободни места в 143 паралелки за трето класиране за осмокласниците"}
{"url": "https://trud.bg/%d0%b1%d0%be%d1%80%d1%88%d0%be%d1%88-%d0%b3%d0%be%d1%80%d0%b5%d1%89-%d0%ba%d0%b0%d1%80%d1%82%d0%be%d1%84-%d0%bc%d0%b5%d0%b6%d0%b4%d1%83-%d0%b3%d0%b5%d1%80%d0%b1-%d0%b8-%d0%b1%d1%81%d0%bf/", "text": "Виновен ли е Мирослав Боршош и може ли забавеният ремонт на НДК да провали българското европредседателство се превърна в горещ картоф, който ГЕРБ и БСП си прехвърляха. На изслушванията във Временната комисия за установяване на факти и обстоятелства за разходването на средства, предоставени целево на НДК за подготовка на българското председателство на ЕС от БСП се опитаха да обвинят вицепримера Томислав Дончев, че не е упражнил контрол като принципал на двореца. В същото време министърът на културата Боил Банов каза, че вината е на служебвния вицепремиер Деница Златаева. Той разкри, че тя е освободила от финансова отговорност Мирослав Боршош и другите двама членове на съвета на директорите на НДК на 2 май. Тя приела и финансовия отчет за 2016 г.   От изслушването на Банов стана ясно, че от времето, през което Деница Златева е била принципал, започват главоломно да растат разходите по ремонта. По нейно време се е получило увеличение от 4 млн. лв. Златева отсъства от комисията, но изрази готовност да съдейства. Министърът Банов допълни, че най-сетне документите за основния ремонт са внесени в ДАГ и се очаква до края на седмицата да бъдат одобрени и да се издаде разрешение за строеж. Той обясни, че тези разрешения всъщност са за три обекта – тоалетна, кухня и ОВИ системи, или едва 5 % от целия ремонт. „Наемите, които НДК получава на месец, са 420 000 лв., а заплатите са 460 000 лв. Токът през зимната е 300 000 лв., а през лятото – 200 000 лв.”, отчете министър Банов. Той увери, че ремонтът ще бъде завършен в срок. От своя страна, вицепримерът Томислав Дончев цитира финансистите, които казвали, че „парите нямат панделка”, тоест отговорността не била на ръководството на НДК. „Бях принципал на дружеството около година и половина. Приоритетите бяха културната дейност на НДК, подготовката за провеждане на председателството и дружеството да се управлява по устойчив начин“, обясни Дончев по време на изслушването. Той не даде отговор защо НДК е било прехвърлено от Министерството на културата при него. Не обясни и защо не е уволнил Боршош, след като през 2015 г. загубите са над 9 млн. лв.   На изслушването министърът на българското председателство на Съвета на ЕС 2018 Лиляна Павлова определи като фалшива новина твърденията на представители на БСП, че на България може да бъде отнето председателството. Тя обясни, че няма как да каже дали средствата, отпуснати от правителството за ремонта на НДК, се изразходват целево. Причината била, че Боршош не й представил исканите документи, с които да направи проверка как се харчат парите и затова бил освободен.   „Изнесената информация от министър Лиляна Павлова е невярна и непълна. Нейните твърдения целят да отклонят вниманието от сериозното забавяне в логистичната и техническа подготовка на председателството по причини, които не са от компетентността на ръководството на НДК.“ Това заяви в позиция до медиите Мирослав Боршош след изслушването в парламента.  „Министър Павлова търси да оправдае неуспешния си опит за отстраняване на професионалното ръководство на НДК и подмяната му с политическо такова“, допълва той.   За следващото заседание на парламентарната комисия „НДК” ще бъдат поканени ДАНС и прокуратурата и ще бъдат изискани допълнителни документи, които да покажат как са харчени парите, дадени за ремонта на двореца за председателството на ЕС. Членове на комисията поискаха да им бъде предоставена информация за фирмите, които се занимават с продажба на билети. Жельо Бойчев от БСП настоя да бъдат предоставени и докладите на външния одит и да бъдат поканени членовете на Съвета на директорите, както и новият изпълнителен директор на НДК Ангел Митев. Колегата му Румен Гечев пожела докладът на ДАНС да влезе в секретна секция, за да могат да го четат. Велислава Кръстева от ДПС поиска извлечение за разходването на целевите средства дадени от правителството за ремонта на НДК.", "date": "2017.07.11", "title": " Боршош – горещ картоф между ГЕРБ и БСП (обзор)\t\t\t"}
{"url": "https://trud.bg/evn-%d0%bd%d0%b0%d0%b3%d1%80%d0%b0%d0%b4%d0%b8-200-%d1%81%d0%b2%d0%be%d0%b8-%d0%bb%d0%be%d1%8f%d0%bb%d0%bd%d0%b8-%d0%ba%d0%bb%d0%b8%d0%b5%d0%bd%d1%82%d0%b8-%d0%be%d1%82-%d0%bf%d0%bb%d0%be%d0%b2%d0%b4/", "text": "Ръководството на EVN България Топлофикация изтегли имената на 200 свои лоялни клиенти от Пловдив, които ще получат ваучери за топлинна енергия от 50 лева през следващия сезон. За шеста поредна година дружеството организира томбола с награди за своите абонати, ползвали услугата централно отопление и заплащали редовно своите месечни фактури за парно. Спечелената сума от наградата ще бъде приспадната от фактурите за топлинна енергия на печелившите индивидуални клиенти след 1 октомври 2017 г. Определянето на печелившите се извърши като с компютър бяха изтеглени имената на клиентите и номерата на измервателните точки (ИТН), отговарящи на условията за участие. В програмата за лоялност не участват клиенти, ползващи само топлинна енергия, отдадена от сградна инсталация. Томболата се проведе в присъствието на нотариус и на домоуправители от топлофицирани сгради етажна собственост, които взеха участие в тегленето на печелившите имена. Наградените клиенти ще бъдат уведомени писмено от EVN България Топлофикация, а списъкът с печелившите клиенти от томболата е публикуван на интернет страницата на дружеството. Втората част от кампанията е под надслов „Направете сградата си по-уютна с наша помощ”. Тя е насочена към клиенти, живеещи в многофамилни сгради етажна собственост. Необходимо е над 70% от домакинствата в сградата да ползват услугата централно топлоснабдяване. Всички клиенти, които живеят в сгради, отговарящи на посочените критерии, участват автоматично в класацията за награда и не е необходимо да подават заявление за участие. Класирането  става според най-висок процент клиенти в сграда, заплащащи редовно своите месечни фактури към EVN България Топлофикация в безлихвения период. За изминалия отоплителен сезон 2016/2017 година EVN България Топлофикация ще осигури общо 10 награди за клиенти в най-лоялните сгради. Сред предвидените награди са: боядисване на стълбищна част или боядисване на входна врата плюс електронно заключване на врата; eнергиен пакет – енергийно-спестяващо осветление за стълбището и изолация на вътрешни отоплителни инсталации (ВОИ) в общите части; пощенски кутии, дървена пейка за входа и др. Вторатa част на кампанията за лоялност също не се прилага за клиенти, които ползват само топлинна енергия, отдадена от сградната инсталация. Печелившите клиенти ще бъдат уведомени писмено от EVN България Топлофикация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " EVN награди 200 свои лоялни клиенти от Пловдив с ваучери за парно от 50 лв."}
{"url": "https://trud.bg/%d0%be%d0%b1%d1%81-%d0%bf%d0%bb%d0%be%d0%b2%d0%b4%d0%b8%d0%b2-%d0%b3%d0%bb%d0%b0%d1%81%d1%83%d0%b2%d0%b0-700-000-%d0%bb%d0%b2-%d0%b7%d0%b0-%d0%bf%d1%80%d0%be%d0%b5%d0%ba%d1%82%d0%b8%d1%80%d0%b0%d0%bd/", "text": "Обща сума от 700 000 лв. от бюджета на Община Пловдив за 2017 г. ще бъде пренасочена за проектиране на мащабни инфраструктурни проекти, чиято реализация ще започне едва догодина, гласуваха във вторник общинските съветници по време на редовната сесия на местния парламент. Предложението на кмета Иван Тотев бе подкрепено от 34 старейшини, други 7 гласуваха „въздържал се”, а двама бяха „против”. С отпуснатите пари ще се проектира цялостната реконструкция на „Рогошко шосе”, изграждането на нова мрежа от велоалеи в града, както и новият надлез, който ще свързва районите „Южен” и „Тракия” между „Кукленско шосе“ и улица „Цар Симеон. Парите от продажбата на общински нефинансови активи градоначалникът Иван Тотев предлага да отидат за разширение на бул. „Васил Априлов” в участъка от ул. „Войнишка слава” до бул. „Шести септември”, както и да се променят гласуваните преди няколко месеца от ОбС източници за финансиране на този обект, което ще доведе до намаляване на собствените средства от 767 000 на 127 000 лв. Разликата от 640 000 лв. пък ще остане в резерв  за непредвидени и неотложни разходи по изграждане, ремонт и поддържане на уличната мрежа, гласеше още предложението на кмета, подкрепено с гласовете на мнозинството в местния парламент. Изграждането на продължението на бул. „Македония“ до бул. „Ал. Стамболийски“ и ул. „Поручик Въльо Стефов” ще глътне 70 000 лв.,  за премахването на паважа и ремонта на ул. „Даме Груев“ ще отидат 40 000 лв.,  за улица „Полет” в участъка от ул. „Васил Левски” до „Брезовско шосе” са заделени 120 000 лв., за бул. „Хаджи Димитър” – 70 000 лв., за ул. „Любен Каравелов” – 50 000 лв., за ул. „Богомил” – 20 000 лв. и т.н. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " ОбС-Пловдив гласува 700 000 лв. за проектиране на инфраструктурни проекти\t\t\t"}
{"url": "https://trud.bg/%d1%81%d0%b7%d0%be-35-%d0%b4%d0%b5%d1%86%d0%b0-%d1%81%d0%b0-%d0%bf%d0%be%d1%87%d0%b8%d0%bd%d0%b0%d0%bb%d0%b8-%d0%be%d1%82-%d0%bc%d0%be%d1%80%d0%b1%d0%b8%d0%bb%d0%b8-%d0%bf%d1%80%d0%b5%d0%b7-%d0%bf/", "text": "Във вторник Световната здравна организация (СЗО) съобщи, че в Европа 35 деца са починали от морбили през последните 12 месеца, предава   От организацията определиха това като „неприемлива трагедия“, тъй като има ваксина, предпазваща от заболяването. Този брой е три пъти по-голям в сравнение с 2016 г., когато починаха 13 деца. От организацията уточниха, че последният смъртен случай е бил на шестгодишно момче в Италия, където от миналия юни има над 3, 300 случая на заразени и два смъртни случая. Вирусът също така е причинил смъртта на 31 деца в Румъния. Опасения за безопасността на ваксината накараха хиляди родители в Европа да не ваксинират децата си. През май италианските власти направиха 12 ваксини задължителни за деца, за да се борят с това, което правителството определи като „дезинформация“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " СЗО: 35 деца са починали от морбили през последните 12 месеца в Европа"}
{"url": "https://trud.bg/%d1%80%d0%be%d0%ba%d0%b5%d1%80-%d0%b3%d1%80%d0%b0%d0%b1%d0%bd%d0%b0-%d0%b4%d0%b2%d0%b0%d1%82%d0%b0-%d0%b1%d0%b8%d0%bb%d0%b5%d1%82%d0%b0-%d0%bd%d0%b0-%d0%ba%d0%bc%d0%b5%d1%82%d0%b0-%d0%bd%d0%b0-%d0%bf/", "text": "Рокерът Живко Жеков спечели два билета за „Wacken Open Air 2017”, подарени му лично от кмета на Пловдив Иван Тотев. Миналата седмица градоначалникът обяви в личния си профил във Фейсбук, че подарява двата билета, които е закупил още през зимата, тъй като е възпрепятстван да отиде на един от най-големите рок фестивали в света това лято. Ето защо обеща да ги подари на онзи, който даде най-оригинален отговор на въпроса: „Защо точно аз трябва да отида на фестивала във Вакен?“. Отговорът на Живко Жеков, с който впечатли градоначалника под тепетата, гласял: „Защото ще си разходя мотора до фестивала…и ще рекламираме Пловдив!!!“ Кметът Иван Тотев призна, че всъщност това е било и неговото желание и мечта и затова дава билетите си именно на Живко. Победителят получи и две тениски с логото на фестивала и още две бонус с надпис „Plovdiv together 2019”, с които ще трябва да се снима и да ги изпрати от рок събитието на годината на кмета на бъдещата Европейска столица на културата. Живко Жеков е фен на моторите, работи като регионален мениджър на голяма фирма в България и от 25 години живее в Пловдив. Той сподели, че ще тръгне с приятел и с мотора си марка „Априля“ още на 27 юли, за да стигне навреме за фестивала, който ще е от 3 до 5 август в Германия. „Безаварийно каране“, бе пожеланието на кмета Иван Тотев към късметлията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.11", "title": " Рокер грабна двата билета на кмета на Пловдив за „Wacken Open Air 2017”\t\t\t"}
