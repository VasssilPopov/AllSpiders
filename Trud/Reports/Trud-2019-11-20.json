{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81-%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d0%b2%d1%8f%d1%80%d0%b2%d0%b0%d0%bc%d0%b5-%d1%87%d0%b5-%d0%b5%d0%bd%d0%bf/", "text": "ЕНП трябва да запази лидерските си позиции в ЕС. Европа трябва да остане силна и обединена и да не се подава на популизма, за да има стабилност и икономически растеж. Около това се обединихме с канцлера на Германия Ангела Меркел, написа в страницата си във Фейсбук министър-председателят Бойко Борисов. На Конгреса на ЕНП в Загреб двамата са обсъдили и добрата среда за инвестиции в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Борисов: С Ангела Меркел вярваме, че ЕНП трябва да запази лидерските си позиции в ЕС"}
{"url": "https://trud.bg/%d0%bc%d0%b0%d0%bd%d1%84%d1%80%d0%b5%d0%b4-%d0%b2%d0%b5%d0%b1%d0%b5%d1%80-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b5%d0%bf-%d0%b4%d0%b0-%d0%bf/", "text": "Постоянните усилия на Бойко Борисов и народа на България се отплащат: Групата на Европейската народна партия (ЕНП) смята, че мониторингът по Механизма за сътрудничество и проверка (МСП) трябва да бъде вдигнат! Искаме председателят на Европейския парламент да поиска писмено от Европейската комисия да подкрепи излизането на България от МСП. Това заяви председателят на групата на ЕНП в ЕП Манфред Вебер в туитър пост на български език.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Манфред Вебер: Мониторингът над България трябва да бъде вдигнат\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%be%d0%b9-%d1%89%d0%b5-%d0%b2%d1%80%d1%8a%d1%89%d0%b0-80-%d0%bc%d0%bb%d0%bd-%d0%be%d1%82-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d0%b7%d0%b0/", "text": "Министерството на земеделието, храните и горите публикува списък на бенефициерите на несъвместима с вътрешния пазар държавна помощ по Решение на Европейската комисия от 05.09.2014 г. относно схема за помощ № SA.26212 (2011/С) и SA.26217 (2011/С), приведена в действие от Република България при разпоредителни сделки за замени на поземлени имоти в горски територии, извършени в периода от 01.01.2007 г. до 27.01.2009 г.  собствениците на имоти, получили държавна помощ за горски заменки. Министерство на земеделието започва да праща уведомителни писма на тези хора и започва процедура по възстановяване на надвзетите суми, съобщи ресорният министър Десислава Танева в парламента. От проверени 132 договора в 103 е установена неправомерно получена държавна помощ от страна на бенефециерите. Тези 103 сделки засягат 478 имота на обща площ малко над 22 хил. дка. Получената в повече стойност по тези 103 договора се равнява малко над 80 млн. лв., уточни Танева. Списъкът, публикуван от МЗХГ: 1. „АГРОСИМ“ ЕООД  2. „АДКО МОБИЛ“ ЕООД  3. „АКВА ИСТЕЙТ“ ООД  4. „АКВА ТЕРМА“ ООД  5. „АЛБА 2005“ ООД  6. „АРКТИК ФРУТ“ ЕООД  7. „БЕТА ФОРЕСТ“ ЕООД  8. „БОБИ – 2004“ ЕООД  9. „БОИЛ“ ООД  10. „БРАВЕРС“ ЕООД  11. „ВАВЕЛ 2004“ ЕООД  12. „ВИ-ЕН-ЖИ-КОНФОРТ“ ООД  13. „ВИХРЕН“ ООД  14. „ГОСПОДИНОВ“ЕООД  15. „ГРЕИД 2004“ ЕООД  16. „ДЖИ и ЕЛ САТ“ ООД  17. „ЕКОБАЛКАНИ-БЪЛГАРИЯ“ЕООД  18. „ЕКСПРЕС -ТУРС“ ЕООД  19. „ЕЛ ЕМ ИМПЕКС“ ЕООД  20. „ЕЛКАБЕЛ“ АД  21. „ЕЛКОР“ ООД  22. „ЗЕДА ТУР“ АД  23. „ЗЕЛЕНИ ПОЛЕТА“ ООД  24. „И.Р.СТРОЙ“ ООД  25. „ИЗГРЕВ 05“ ЕООД  26. „ИНВЕСТ СТРОЙ 7“ ООД  27. „ИНТЕР ПАСИФИК ГРУП“ ЕООД  28. „КАПСИ ТУРС“ ООД  29. „ЛАЗТУРС“ ООД  30. „ЛИТЕКС КОМЕРС“ АД  31. „ЛИТЕКС КОМЕРС“ АД  32. „ЛИТЕКС КОМЕРС“ АД  33. „МАДАРА БЯЛА НОРД“ АД  34. „МАРКЕТИНГ – В“ ЕООД  35. „МАРКЕТИНГ – В“ ЕООД  36. „МАРКЕТИНГ – В“ ЕООД  37. „МАРКЕТИНГ – В“ ЕООД  38. „МАРКЕТИНГ – В“ ЕООД  39. „МАРКЕТИНГ – В“ ЕООД  40. „МАРКЕТИНГ – В“ ЕООД  41. „МАУНТ ФОРЕСТ“ ЕООД  42. „МЕЛНИЧЕН КОМБИНАТ РИЛА – С.Т.Х.“ АД  43. „МИДЖУР-В“ ЕООД  44. „МИДЖУР-В“ ЕООД  45. „МИКС – ПС“ ООД  46. „ОЛ СИЙЗ ПРОПЪРТИ“ ООД  47. „ОЛ СИЙЗ ПРОПЪРТИ-2“ ООД  48. „ПАТРАЙ“ ЕООД  49. „РАДИТА“ООД  50. „РУСАЛКА ТУР“ ООД  51. „СЕКЮРИТИ СЪРВИС“ ЕООД  52. „СИЙ ФОРТ“ ЕООД  53. „СИЙ ФОРТ“ ЕООД  54. „ТЕДИ – СМ“ ЕООД  55. „ТЕРРА КОНСУЛТ“ ООД  56. „ТИЛА“ЕООД  57. „ТИТ-ТИХОМИР ТРЕНДАФИЛОВ“ЕООД  58. „ТИТ-ТИХОМИР ТРЕНДАФИЛОВ“ЕООД  59. „УИНД ЕНЕРДЖИ“ ООД  60. „ФАБРИКА МЕДИКЕТ“ АД  61. „ФОРОС ДИВЕЛЪПМЪНТ“ ЕАД  62. „ФОРОС ДИВЕЛЪПМЪНТ“ ЕАД  63. „ЮНИЛЕНД“ ЕООД  64. АНУШКА ПЕТ.СПАСОВА  65. БОГДАН ИВ.КАРТАЛОВ  66. ВАЛЕНТИН ПЕТ.БЯЛКОВ  67. ВАСИЛКА ГЕОРГ.БОЖКОВА  68. ВЛАДИМИР АЛ. ГЕНЧЕВ  69. ВЛАДИМИР ИЛ.АРМЕНОВ  70. ВЛАДИМИР СТ.ВИЯЧЕВ  71. ГАНЧО ИВАНОВ ПЕТРОВ  72. ГЕО СТЕФАНОВ ДУНДАРОВ  73. ГЕОРГИ АЛ.БАБЕВ  74. ГЕОРГИ АЛ.БАБЕВ  75. ГЕОРГИ ДИМИТРОВ ЛАСКОВ  76. ГЕОРГИ ТОДОРОВ ТИХИН  77. ГЛАДИОЛА СТ.ГЕНОВА  78. ДИМИТЪР ВАС.МИЛУШЕВ  79. ДИМИТЪР ИВ.ДИМИТРОВ  80. ДИМИТЪР ИВАНОВ ТЕРЗИЕВ  81. ЕМИЛ ВАСИЛЕВ ЙОНЧЕВ  82. ЕМИЛ ХРИСТЕВ КАЛЕЕВ  83. ИВАЙЛО ТОДОРОВ МЕЧЕВ  84. ИВАН ГУНЧЕВ ИВАНОВ  85. КОСТА НИКОЛАЕВ ГЕРОВ  86. ЛИДИЯ ЛЮБ.РИЗОВА  87. ЛОВНО-РИБАРСКО СДРУЖЕНИЕ „БЕДЕК“  88. ЛЮБОМИР АЛЕКСАНДРОВ КЛЕЧКОВ  89. МАРИЯ СТЕФАНОВА ВОЙНИКОВА  90. НИКОЛАЙ ИВ.КИРОВ  91. ОБЩИНА ВАРНА  92. ОБЩИНА СМОЛЯН  93. ОБЩИНА СТАРА ЗАГОРА  94. ПЕТКО ТОД.СТАМБОЛИЕВ  95. РОЗКА РАД.ИВАНОВА  96. РУМЕН ВЪТ.ВЪТКОВ  97. СИМЕОН ГЕОРГИЕВ ПЕТРОВ  98. СИМЕОН СТОЕВ МИРОВ  99. ТИХОМИР ИВАНОВ ГЕОРГИЕВ  100. ХРИСТО ИВАНОВ КАЛЕЕВ  101. ЯВОР ИЛИЕВ ХАЙТОВ  102. ЯВОР ИЛИЕВ ХАЙТОВ  103. ЯВОР ИЛИЕВ ХАЙТОВ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Вижте кой ще връща 80 млн. лв. от незаконни заменки (СПИСЪК)"}
{"url": "https://trud.bg/%d0%b6%d0%b5%d0%bd%d1%81%d1%82%d0%b2%d0%b5%d0%bd%d0%b8%d1%8f%d1%82-%d1%81%d0%b8%d0%bd-%d0%bd%d0%b0-%d0%b5%d0%bb%d0%b8%d0%b7%d0%b0%d0%b1%d0%b5%d1%82-%d1%85%d1%8a%d1%80%d0%bb%d0%b8-%d0%b1%d0%b5-%d0%b8/", "text": "Деймиън Хърли, 17-годишният син на актрисата, модел, продуцент и дизайнер Елизабет Хърли и бизнесмена Стив Бинг, победи в класацията за най-секси звезден наследник на сп. „Пийпъл“, направена след допитване до читателите.  Няма спор – гените са си гени. Момчето удивително прилича на майка си и не само това – то буквално я копира във външния си вид. Момче или момиче? Изборът на читателите на списанието изглежда доста необичаен като имаме предвид прекалено женствения вид на Деймиън – той носи дълга коса на букли, облича се твърде изтънчено и се гримира. Неотдавна стана лице на козметичния бранд Pat McGrath и активно го рекламира. Мнозина отдавна отбелязват, че младежът прилича повече на нежна девойка, отколкото на истински мъж. Това очевидно не е попречило на читателите на „Пийпъл“ и Деймиън победи с лекота по-възрастните наследници на други звезди: сина на Памела Андерсън, 23-годишния Брендън Томас, 21-годишния син на Шон Комбс – Кристиан, сина на Мег Райън – Джек, на 27, и 24-годишния наследник на Даниъл Дей-Люис – Гейбриъл-Кейн. Сякаш да потвърди имиджа си, в края на юли Деймиън повтори съвсем майка си по време на представяне на козметичния бранд, за който работи, в „Селфриджис“ в Лондон. Той се появи с дълго сако с огромни безопасни игли. В полугола рокля на „Версаче“ със същия аксесоар през 1994 г. Елизабет Хърли дойде на премиерата на филма „Четири сватби и едно погребение“ заедно с дългогодишния си възлюбен Хю Грант. Внук на военен Наклонностите на внука едва ли са се харесали на неговия дядо, бащата на Елизабет Хърли, който е бил професионален военен. Да си припомним малко повече за майката на най-секси звездния наследник. Елизабет Хърли се ражда през 1965 г. в малко градче в графство Хемпшир, Обединеното кралство. Има още две сестри. Тъй като баща й е военен, постоянно го местят и семейството е принудено да пътува с него. Всяка година Елизабет учи в различно училище. Тя е любимката на баща си и той често я води със себе си на военни учения. Момичето много харесва царящия там ред и строгата дисциплина. Много е възможно навикът винаги и във всичко да следва определени правила да е помогнал за успеха й. Неслучайно неин девиз става: „Няма невъзможни неща!” Бунтарка по душа Майката на Лиз, учителка, вижда бъдещето й на сцената – тя мечтае да я направи балерина. Самата Елизабет ненавижда многочасовите занимания в залата, но все пак постъпва в балетна школа-интернат. Там я завежда баща й, а на него тя не може да му откаже. Затова пък измисля най-различни хитрини, за да я изключат. Тъпче се с храна, за да надебелее, прави бедрата си по-едри, пъхайки навити чорапи в джобовете, пробива ухото си на 12 места, окачва си обица на носа и си боядисва косата розова. В продължение на половин година взима хормонални хапчета и накрая постига своето – за една година натрупва 20 кг излишно тегло и пораства с 20 сантиметра! Преподавателите й са принудени да намалят дневната й дажба почти до границата на съществуване, но накрая я изпращат вкъщи. Въпреки пънкарския си вид, Елизабет все пак взима диплома от Лондонската школа за балет и театър. Телевизията я прави популярна Актрисата вижда себе си предимно в театъра, но в края на краищата дължи популярността си на телевизията. Дебютира на 22 години в музикалния филм „Ария”, където я кани Дон Бойд. Няколко години играе второстепенни роли. Първата й главна роля в Холивуд е във филма „Пасажер 57”. Лентата има успех, но актрисата не получава нови предложения и решава да се върне в родината си. В Англия не остава дълго без работа. Скоро предложенията за снимки започват да валят едно след друго. Талантът на актрисата й позволява да изпълнява най-различни роли, пресъздавайки съвършено различни характери. Сега филмографията й включва участие в 35 пълнометражни ленти и телевизионни сериали. Случайно става модел  На 28 години Елизабет Хърли вече има сериозна връзка с Хю Грант. Двойката посещава всички светски събития. На премиерата на филма „Четири сватби и едно погребение” в Лондон, в който Хю Грант играе една от главните роли, Елизабет се появява в предизвикателна рокля на „Версаче”, разкриваща голяма част от тялото й. Веднага получава предложение да стане лице на козметичната марка Estee Lauder, въпреки че няма никакъв опит като модел. Стройното тяло и красивото лице искат жертви. От много години в менюто на Хърли няма хляб, макарони, палачинки и чипс. Актрисата се е отказала също от пърженото и газираните напитки. Никога не се разделя с бутилката вода: „Ако у мен възникне силно желание да изям филия с мармалад, изпивам чаша вода”, разказва актрисата за своята диета в британската версия на списание „Ел”. Дълга връзка с Хю Грант Елизабет Хърли никога не е страдала от липса на мъжко внимание, но най-дълго има отношения с Хю Грант – цели 13 години. С него тя се запознава на снимачната площадка, когато е на 21. Двамата създават кинокомпанията Simian Films, продуцират филми, в които се снимат и самите те. Във връзката им тя е ярката, смелата, майката, а той прилича повече на срамежлив ученик. Все пак, Хю прави опити да се откъсне от нейното настойничество, прибира се пиян, попада в ареста и в медиите „заради аморално поведение” с чернокожа проститутка… Лиз му прощава, но осъзнава, че човек престава да бъде дете, когато самият той стане баща, и решава, че трябва да роди дете от Хю. Нещата не се получават, тя не успява да забременее. Лекарите й казват, че хормоналните хапчета, които е пила като ученичка, са си казали думата – бездетна е. Лиз изпада в депресия. Усеща, че биологичният й часовник вече тиктака. Той пък се чуди защо й е дете, след като има него, Хю… Постепенно двамата се отчуждават един от друг и през май 2000 г. обявяват, че са решили да се разделят – без обяснения и скандали. Баща след ДНК тест След разпадането на двойката Хърли започва да се среща със Стивън Бинг, бизнесмен и продуцент. И става чудо – тя забременява на 37 години. Лошото е, че разбира това няколко дни, след като се е разделила с бъдещия баща. Той пък отказва да признае бащинство (прави го чак след ДНК тест), затова Хю Грант придружава Елизабет на гинекологичните прегледи. Той дори възнамерява да осинови детето на бившата си приятелка, но отново нещо започва да скърца в отношенията им. Момчето се ражда през април 2002 г. и го кръщават Деймиън Чарлз. Това е същият този Деймиън, за когото вече стана дума. През 2007 г. Хърли сключва брак с милионера от Индия Арун Наяр. Той обаче забранява на съпругата си да участва в снимки. След 4 години бракът им се разпада и актрисата веднага обявява, че се е сгодила с австралийския състезател по крикет Шейн Уорн. Но и тази връзка не просъществува дълго. Говори се, че напоследък в живота на Елизабет Хърли се е появил нов мъж – 67-годишният Дейвид Фостър, известен канадски продуцент.", "date": "2019.11.20", "title": " Женственият син на Елизабет Хърли бе избран най-секси наследник от сп. People\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81-%d0%bf%d1%80%d0%b8%d0%b7%d0%bd%d0%b0%d0%bd%d0%b8%d0%b5-%d0%be%d1%82-%d0%b4%d1%8a%d1%80%d0%b6%d0%b0%d0%b2%d0%bd%d0%b8%d1%8f-%d0%b4%d0%b5%d0%bf/", "text": "България получава признание от DipNote – официалният блог на Държавния департамент на САЩ – като съюзник, на когото Америка може да разчита. Това съобщиха от посолството на САЩ у нас.  , в която се разказва, че Република България и Съединените щати са изградили отношения, които са пример за тесните връзки, които Америка има със съюзниците от НАТО. В публикацията в официалния блог на Държавния департамент на САЩ страната ни се дава за пример за това, че дава приоритет на военната модернизация и че проактивно е обявила намерение да увеличи разходите си за отбрана до 2 процента от БВП до 2024 г. България се съсредоточи върху купуването на оперативно съвместими системи за отбрана и изграждането на дългосрочни възможности, както се вижда от придобиването на F-16, пише в статията на DipNote. Помощта, която САЩ са предоставили на България в сферата на сигурността през последните 25 години, възлиза на над 340 милиона долара. САЩ и България работят заедно за подобряване на сигурността в Източна Европа. В материала на официалния блог на Държавния департамент на САЩ се проследява още и активното участие на български военни в различни мисии и учения на НАТО през годините. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " България с признание от Държавния департамент на САЩ"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d1%82%d0%b8%d1%80-%d0%b8-%d0%bc%d0%b8%d0%ba%d1%80%d0%be%d0%b1%d1%83%d1%81-%d0%bf%d1%80%d0%b5%d0%b4%d0%b8/", "text": "Тежка катастрофа сериозно затруднява движението по АМ „Тракия” в посока Бургас. Около 15:40 ч. в района на 144 км микробус се е блъснал в тир, завъртял се е и е ударил лека кола, предава  . Камионът е препречил пътното платно и до изтеглянето му движението е спряно. Oпашката от чакащи автомобили е дълга километри. Обходният маршрут е през пътен възел „Пловдив – изток“ – Пловдив – Попица – пътен възел „Плодовитово“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Катастрофа между тир и микробус предизвика километрично задръстване на магистрала „Тракия“"}
{"url": "https://trud.bg/%d0%bf%d1%80%d0%be%d0%b8%d0%b7%d0%b2%d0%be%d0%b4%d0%b8%d1%82%d0%b5%d0%bb-%d0%bd%d0%b0-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b8-%d1%86%d0%b8%d0%b3%d0%b0%d1%80%d0%b8-%d0%be%d1%82/", "text": "Генералният прокурор на Ню Йорк Летиция Джеймс подаде в съда иск срещу „JUUL Labs“, американски производител на електронни цигари и вайпинг продукти, за подвеждащи маркетингови практики. „Заведох дело срещу „JUUL“. Компанията използва измамни маркетингови практики, насочени към непълнолетни и заблуждава потребителите за безвредността на техните продукти и никотиновото им съдържание. Те застрашават здравето на много нюйоркчани и ние няма да се примирим с това“, съобщава в официалния си акаунт в Туитър главният прокурор, съобщи Канал 3. Според нейното изявление, рекламата на „JUUL“ „насърчава епидемията на вайпинг сред младите хора в щата Ню Йорк“, а също така „подвежда потребителите, защото не предупреждава, че техните продукти съдържат никотин и ги представя като по-безопасна алтернатива на обикновените цигари.“ Във вторник с подобен иск срещу същата компания се обърнаха властите в Калифорния. Според главния прокурор на щата Ксавие Бесера делото е заведено „във връзка със създаването на условия за възникване на криза в здравеопазването“. Според него „JUUL“ и индустрията за електронни цигари „въвличат деца във вайпинг мрежи“ и властите възнамеряват да привлекат към отговорност всички други компании, които по този начин провокират криза в системата на здравеопазването. Федералната търговска комисия на САЩ (FTC), Администрацията по храните и лекарствата (FDA) и няколко щатски прокурори в момента разследват рекламната политика на въпросната компания и смесите за тютюнопушене. Американските власти търсят начини да се справят с епидемията от белодробни заболявания, свързани с вейпинга. По последни данни са загинали 39 души, а повече от 2 000 са с увреждания на белите дробове. В по-голямата част от случаите става въпрос за използване на смеси с марихуана или витамини, но електронните цигари също са под подозрение. Освен това употребата на електронни цигари нараства бързо сред подрастващите – според последните данни, до 28% от гимназистите използват тези цигари.", "date": "2019.11.20", "title": " Производител на електронни цигари отива на съд в САЩ"}
{"url": "https://trud.bg/%d0%bf%d1%80%d0%be%d1%84-%d0%b0%d0%bd%d0%b0%d1%81%d1%82%d0%b0%d1%81-%d0%b3%d0%b5%d1%80%d0%b4%d0%b6%d0%b8%d0%ba%d0%be%d0%b2-%d0%b5-%d0%bf%d1%80%d0%b5%d0%b8%d0%b7%d0%b1%d1%80%d0%b0%d0%bd-%d0%b7%d0%b0/", "text": "Проф. Анастас Герджиков е преизбран за ректор на СУ „Св. Кл. Охридски“. За него гласуваха 254 от членовете на Общото събрание. Герджиков беше единственият кандидат, който направи отчет за свършеното през изминалия мандат и начерта целите пред университета. Изслушването и дискусията в Алма матер продължи над 6 часа. Ректорът заяви, че целите в новия 4-годишен мандат са свързани с повишаването на държавната субсидия, собствените приходи на висшето училище, оптимизиране на разходите, осигуряване на допълнителни средства за 60% увеличение на заплатите, средства за ремонти и поддръжка на сградния фонд. Герджиков направи равносметка за постигнатото по време на мандата му. Той посочи, че за периода от 1 януари 2016 г. до 1 януари 2019 г. средната брутна работна заплата е увеличена с 53% – от 1119 лв. на 1713 лв. През 2015-2016 г. студентите – бакалаври и магистри са били 23 330, а преподавателите 1705. През 2019 г. студентите намалели до 20 616, а преподавателите са 1300. В тази връзка Герджиков уверява, че няма да намалява броя на служителите в централната администрация и преподавателите.", "date": "2019.11.20", "title": " Проф. Анастас Герджиков е преизбран за ректор на Софийския университет"}
{"url": "https://trud.bg/%d1%80%d0%b5%d0%b2%d0%bd%d0%b8%d0%b2%d0%b5%d1%86-%d0%bf%d0%bb%d0%b0%d1%82%d0%b8%d0%bb-2500-%d0%b5%d0%b2%d1%80%d0%be-%d0%b4%d0%b0-%d0%b2%d0%b7%d1%80%d0%b8%d0%b2%d1%8f%d1%82-%d0%ba%d1%8a%d1%89%d0%b0/", "text": "Атентатът по чудо се разминал без жертви, адската машина се ударила в парапет Мъжът от Айтос бил осъден и за издръжка Двама мъже са задържани за опит за взривяване на къща в айтоското село Черноград. Причината за поръчката е ревност. Престъплението е извършено през месец февруари тази година. 34-годишният поръчител Антон К. от Средец дал 2500 евро на връстника си Димитър Н. от село Дъскотна, за да взриви двуетажната къща, в която живеели бившата му жена, петгодишното им дете и бабата и дядото на хлапето. Атентатът бил извършен на 19 февруари тази година. Самоделното взривно устройство било хвърлено в терасата на къщата, но се ударило в парапета и паднало в двора на имота, където се взривило без да нанесе големи поражения. По същото време в къщата била само жената, която е спяла в задната част и тя не пострадала при взрива. За късмет детето по това време го нямало. Антон К. бил афектиран, че бившата му жена имала връзка с друг мъж и затова платил за взрива, обясни окръжният прокурор на Бургас Георги Чинев. Поръчителят бил ядосан и, че трябва да плаща издръжка за детето. Той оспорвал бащинството, но то било доказано по съдебен път. При обиски в дома на мъжа, хвърлил бомбата, били открити ръчна бойна граната, тротилова пресовка, капсулдетонатор, огнеопроводен шнур, запалка за ръчна граната и много патрони. Обвиняемите са задържани за срок от 72 часа. Ако съдът ги признае за виновни, двамата могат да получат до 8 години затвор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Ревнивец платил 2500 евро да взривят къщата на жена му (обзор)\t"}
{"url": "https://trud.bg/%d0%b4%d0%b2%d0%be%d0%b5%d0%bd-%d1%83%d0%b1%d0%b8%d0%b5%d1%86-%d0%be%d0%bf%d0%b8%d1%82%d0%b0-%d0%bd%d0%b5%d1%83%d1%81%d0%bf%d0%b5%d1%88%d0%bd%d0%be-%d0%b4%d0%b0-%d0%b8%d0%b7%d0%bb%d0%b5%d0%b7%d0%b5/", "text": "61-годишен затворник, осъден за убийството на брат си и съпругата му, опита неуспешно да излезе предсрочно на свобода. На 14 март 2005 г. след скандал за неуредени имуществени спорове Антонин Влаев разстрелял брат си Виолин и жена му Драгомира. Кървавата разправа станала в мазето на семейната къща в центъра на Варна. След нея Антонин съобщил в полицията, че Драгомира е убила брат му и е сложила край на живота си. Разследването обаче установи, че той е извършител на двойното убийство. На 30 мой 2007 г. Влаев бе осъден от Варненския окръжен съд на доживотен затвор без право на замяна. Наказанието бе потвърдено от Апелативния съд, но през 2008 г. Върховният касационен съд го намали на 20 г. затвор. До момента убиецът е излежал 15 г. и 4 месеца и според управата на Варненския затвор не е дал доказателства, че се е поправил. Пред съда съпругата на Антонин посочи, че той е в тежко здравословно състояние и има нужда от специализирана помощ. Съдът обаче прецени, че въпреки че е излежал повече от половината от наложеното му наказание, няма  доказателства за положителната му промяна зад решетките. Магистратите препратиха представената медицинска документация към Варненската окръжна прокуратура и ръководството на затвора, в чиято компетенция е да преценят дали е нужно да бъде прекъснато наказанието на Влаев. Определението може да се обжалва пред Апелативния съд във Варна.", "date": "2019.11.20", "title": " Двоен убиец опита неуспешно да излезе предсрочно на свобода"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d0%b5%d1%86-%d0%b7%d0%b0%d1%81%d1%82%d0%b0%d0%b2%d0%b0-%d0%bf%d1%80%d0%b5%d0%b4-%d1%81%d1%8a%d0%b4%d0%b0-%d0%b2-%d0%bb%d0%be%d0%bc-%d0%b7%d0%b0%d1%80%d0%b0/", "text": "Районна прокуратура – Лом е внесла за разглеждане в съда обвинителен акт срещу Д.М. за нарушена заповед за защита от домашно насилие, съобщиха от прокуратурата. Обвиняемият М. е италиански гражданин и живее в Лом. От 2004 г. живеел на семейни начала с Д.Х., с която има тринадесетгодишна дъщеря. На 22.10.2019 г. на обвиняемия М. била връчена лично заповед за защита от домашно насилие, с която той се задължавал да се въздържа от прояви на домашно насилие по отношение на Д.Х. Било му забранено да приближава жилището й, местоработата й и местата й за социални контакти и отдих на по-малко от 20 метра. Въпреки това, на 05 ноември 2019 г., докато жената била на работа в магазин, Д.М. два пъти влизал в търговския обект, както и стоял пред него. Х. му казала „да я остави на мира“, но при тези нейни думи той я нападнал, дърпал я за косата, ръцете и се опитал да я бутне. Свидетели на случващото се подали сигнал до РУ гр. Лом. Пристигналите на място полицаи задържали М. за срок до 24 часа. Седмица по-късно, на 10 ноември, отново бил получен сигнал за нарушена заповед за защита от домашно насилие. Този път обвиняемият посетил жилището на пострадалата жена на ул. „Славянска“ в града. Срещу Д.М. е било образувано наказателно производство и същият е бил привлечен в качеството на обвиняем за извършено престъпление – неизпълнение на заповед за защита от домашно насилие. Предстои съдът да насрочи разпоредително заседание по делото", "date": "2019.11.20", "title": " Италианец застава пред съда в Лом заради домашно насилие"}
{"url": "https://trud.bg/%d1%82%d1%80%d1%83%d0%b4-%d1%83%d0%bb%d0%b8%d1%87%d0%b8-%d1%80%d0%b0%d0%b4%d0%b0%d0%bd-%d0%ba%d1%8a%d0%bd%d0%b5%d0%b2-%d0%b2-%d0%bb%d1%8a%d0%b6%d0%b0-%d0%b7%d0%b0-%d0%bc%d0%b0%d0%b3/", "text": "Радан Кънев лъже, че петицията срещу автомагистрала „Струма“, която прокара за гласуване в Европарламента, няма никаква връзка с опазването на околната среда, а касае защитата на дребния бизнес – това показа разследване на „Труд“. Миналата седмица вестникът разкри, че  . Текстът на петицията е пълен с манипулациите на „зелените“ как аутобанът ще разруши природата в Кресненското дефиле и затова не трябва да минава оттам. С подлагането на петицията на гласуване Радан Кънев обслужва интересите на български „екологични“ неправителствени организации, които имат бизнес в района на дефилето. Кънев вече обясни във фейсбук, че „петицията не засяга околната среда, а призовава за защита на дребния бизнес“. Но това не е истина, защото „Труд“ разполага с подписката, внесена в ЕП от „еколога“ Димитър Василев – Велин. Тя започва по следния начин: „Уважаеми господа, настоявам да запазите Кресненското дефиле – европейска гореща точка за опазване на биологичното разнообразие от мрежата „НАТУРА 2000” и уникално природно богатство за балканския регион, като не допускате изграждането на транс-европейската магистрала от София за Солун (магистрала „Струма”) през дефилето и стриктно следите да се спази препоръка 98/2002 на Бернската конвенция за проектиране и изграждане на магистралата и извеждане на целия транзитен трафик извън него“. Както се вижда още от първите редове, петицията е основно по темата за околната среда, а не за дребния бизнес. В социалните мрежи евродепутатът твърди още, че не познава хората, организирали подписката. Разследването на „Труд“ показа, че и това не е вярно.  Инициатор на петицията е Зорница Стратиева, кандидат за общински съветник от листата на „Демократична България“ в Перник на местните избори. Тя е секретарка на Тома Белев в сдружение „Асоциация на парковете в България“, който влезе в Столичния общински съвет от „Демократична България“.   Белев и „зелените“ повече от 10 години се опитват да провалят изграждането на АМ „Струма“ в района на Кресненското дефиле. А докато „еколозите“ работят срещу аутобана, Радан Кънев е назначил за свой акредитиран сътрудник в Европарламента Зарица Георгиева – в момента тя е в Националния съвет на „Зелено движение“, политическата формация на „зелените“. Те най-малко се интересуват от икономическото развитие на района на Кресненското дефиле, защото сега основният бизнес там е техен – строят училища за природа, опазват лешояди и орли. И всичко това е с милиони от европейските фондове. Преди няколко години чрез лобиране „природозащитниците“ успяха да вкарат в строителството на АМ „Струма“ швейцарския консорциум „Амберг“, който срещу 2.5 милиона лева трябваше да направи идеен план за изграждането на 16-километров тунел в района на Кресненското дефиле. Вариантът с тунела се оказа опасен и скъп – цената за изграждането му бе над 1  млрд. евро и българското правителство избра друга опция, като преди това договорът на консорциума бе прекратен. Оттогава „зелените“ не спират с атаките срещу АМ „Струма“, които сега пренасят в ЕП чрез Радан Кънев. Заради кампанията на бившия председател на ДСБ изграждането на аутобана може да се забави. Ще продължат да загиват хора в сегашния тесен пътен участък, който е сред най-смъртоносните в страната. Освен това държавата ни ще трябва да връща 2 милиарда лева на Брюксел заради закъснението на строежа на магистралата, която е част от Паневропейския транспортен коридор номер 4, свързващ Германия и Гърция. „Труд“ публикува текста на цялата петиция, за да се убедят читателите, че тя е основно на тема „Околна среда“, а не засяга само „дребния бизнес“, както твърди Радан Кънев: Уважаеми господа, Настоявам да запазите Кресненското дефиле – европейска гореща точка за опазване на биологичното разнообразие от мрежата „НАТУРА 2000” и уникално природно богатство за балканския регион, като не допускате изграждането на транс-европейската магистрала от София за Солун (магистрала „Струма”) през дефилето и стриктно следите да се спази препоръка 98/2002 на Бернската конвенция за проектиране и изграждане на магистралата и извеждане на целия транзитен трафик извън него. Местен поминък: Стриктното спазване на препоръка 98/2002 и свеждането на сегашния международен двулентов път, минаващ през Кресненското дефиле до локален път за нуждите на местните хора от град Кресна е единственият начин: хората от района да имат локален селски път различен от транзитна магистрала;  да запазят ценните си земеделски земи и лозя в пролома и на юг от него;  да могат да развиват устойчив екологичен туризъм. Екологично въздействие : Да се изведе магистралата извън Кресненското дефиле.  Кресненското дефиле е място, концентриращо изключително биологично разнообразие на много малка площ. Там се опазват редки видове и местообитания с европейска значимост, които Европейският съюз е поел ангажимент да защитава. То е уникален био-коридор с тесен фронт на миграция с международно и регионално значение за миграция на различни типове растителност и растителни видове, насекоми и други безгръбначни животни, птици, прилепи, влечуги, земноводни и др. За периода 2007-2020 г. Европейската комисия е предоставила на България 679 милиона евро за строителството на автомагистрала „Струма”. Като резултат тя вече достига до северния и южния край на Кресненското дефиле и това доведе до рязко увеличаване на транзитния автомобилен трафик в дефилето. Според данните на биологичния мониторинг през 2003 година в пролома годишно са загивали над 3000 животни от над 100 вида. Заради увеличения трафик до 2014 година популациите на различните животни в дефилето са намалели между 5 и 15 пъти, а някои от видовете с европейска значимост вероятно са изчезнали локално. Резултатът от инвестицията на пари на европейския данъкоплатец е, че Кресненското дефиле и уникалният био-коридор, минаващ през него са вече унищожени! Апелираме към Вас! Единствено намесата на българското правителство и Европейската комисия – сега и пълното извеждане на транзитния автомобилен трафик извън дефилето могат да възстановят увредения биологичен коридор на Кресненското дефиле и популациите на животинските видове в него! Моля да вземете решение, което да защити безценната и трудно възстановима европейска природа в Кресненското дефиле и да засилите правилното прилагане на Директива 92/43, както беше обещано от всички европейски институции през 2016 година! Вярвам, че България и нейната природа са част от Европа и нейното природно наследство. Оригинала на петицията може да прочетете ", "date": "2019.11.20", "title": " „Труд“ уличи Радан Кънев в лъжа за магистрала „Струма“"}
{"url": "https://trud.bg/%d0%b2%d0%bd%d0%b5%d1%81%d0%be%d1%85%d0%b0-%d0%b6%d0%b0%d0%bb%d0%b1%d0%b0-%d1%81%d1%80%d0%b5%d1%89%d1%83-%d0%b2%d0%b5%d1%89%d0%be-%d0%bb%d0%b8%d1%86%d0%b5-%d0%bf%d0%be-%d0%bf%d0%be%d0%b2%d1%82%d0%be/", "text": "Част от 27-те кандидати за общински съветници, които оспорват резултата от изборите за местен парламент, внесоха жалба в Административния съд срещу едно от вещите лица, ангажирани с повторното броене на бюлетините, съобщиха техни представители. В жалбата е посочено, че посоченото лице не изпълнява определението на съда и не сравнява броя на бюлетините с броя на подписите, положени в избирателните списъци, както и не желае да получи избирателните списъци от ГРАО. За 21 ноември е насрочено второто заседание на Административния съд в Сливен по дело №438/2019г., образувано по искане на 27-те кандидати за общински съветници. На предходното заседание бе допуснато повторно броене на бюлетините, но жалбоподателите твърдят, че към момента комисията от вещи лица все още не е преброила и една трета от бюлетините в 187-те секции в Сливен и общината.", "date": "2019.11.20", "title": " Внесоха жалба срещу вещо лице по повторното броене на бюлетините в Сливен"}
{"url": "https://trud.bg/%d0%b8%d1%81%d1%82%d0%be%d1%80%d0%b8%d0%ba%d1%8a%d1%82-%d0%b0%d0%ba%d0%b0%d0%b4%d0%b5%d0%bc%d0%b8%d0%ba-%d0%b3%d0%b5%d0%be%d1%80%d0%b3%d0%b8-%d0%bc%d0%b0%d1%80%d0%ba%d0%be%d0%b2-%d0%bf%d1%80%d0%b5-7/", "text": "Имаме добри дипломати, но грешна външна политика Дни преди 100-годишнината от Ньойския договор – една от най-черните дати в новата българска история, си припомняме отново защо и как се стигна до него. Успяхме ли ние българите и политиците ни най-вече да си вземем поука от грешките, коя е причината все да търсим закрила от Големия брат, който и да е той. По тези въпроси разговаряме с акад. Георги Марков. – Навършват се 100 години след една от най-черните дати в новата ни българска история – на 27 ноември 1919 г. е подписан Ньойският договор между победителите в Първата световна война и България. Макар и цял век след това, раните ни не са зараснали още – така ли е, академик Марков?  – Това е наистина много тъжен спомен, раните от него кървят и до сега, защото Ньойският договор всъщност е един диктат. Това не е договор, защото няма преговори, а просто Великите сили и техните съюзници от Съглашението налагат условия, които са крайно несправедливи, и които ще доведат 20 години след това до Втората световна война. Въпреки че тогава председателят на конференцията в Париж Клемансо, заявява, че това е последната война. Точно тази Версайска система от договори, както е известна, уреди причините за следващата световна война. – Защо?  – Защото не може това, което е несправедливо за един народ, да бъде справедливо за друг. И нашият народ преживя своето поредно национално крушение. След 1913 г., въпреки победите в битките по бойните полета, България загуби Първата световна война заедно със своите съюзници. Ньойският договор е наказанието за погрешния избор от лятото на 1915 г., когато цар Фердинанд и правителството на Васил Радославов вкарват България във войната на страната на Централните сили. А това става, защото Берлин и Виена обещават повече, отколкото страните от Антантата. – През тези 100 години историята показва, че българските политици не винаги правят най-добрия избор и той често е грешният. Коя е причината за това?  – Българската външна политика от 140 години страда от сателитен синдром. Залага на една Велика сила, като си въобразява, че тя ще е вечна и непобедима. Заложи на Кайзеровия райх и загуби Първата световна, заложи на Третия райх – той се сгромоляса и ние загубихме и Втората световна война, на царска Русия – и тя изчезна преди повече от 100 години, после имаше един велик Съветски съюз – и той изчезна преди близо 30 години. Сега отново сателитният ни синдром е в сила. Въпреки, че сме в ЕС, ние залагаме на Чичо Сам от САЩ. Ето сега министър-председателят Борисов ще посети Белия дом и ще се ръкува с Доналд Тръмп, тъй като реши да купи самолетите. Не бива да се залага само на една Велика сила, дори на една империя, защото империите не са вечни. Единствената, която възкръсна, е Китай – Поднебесната империя. – Това ли е фаталният грях на българската външна политика?  – Да, това е. Избират по-лесната политика – когато буквално заявяваш подчинение на началника. Спомням си Тодор Живков през 1970 г., когато беше отбелязана 100-годишнината от рождението на Ленин, и той заяви в Москва пред целия свят: „Който не обича Съветския съюз, той не обича България“. И поради това Живков беше 33 години на власт. Със Съветския съюз загубихме Студената война. Поуката от тези 140 г. българска външна политика е, че сателитният синдром не носи нищо добро. Така че ние спечелихме битките по бойните полета на Балканите, но Германия загуби войната на Западния фронт. А Ньойският диктат е един лош превод на Версайския договор. – Неизбежна ли беше трагедията от Ньой, академик Марков?  – Да. Намесата ни, изборът ни беше погрешен. Защото през лятото на 1915 г., известно като българското лято в международните отношения, и двете коалиции се борят за българския меч на Балканите и наддават за него. Но цар Фердинанд и премиерът Васил Радославов са двете основни фигури за избора ни на страната на Германия. В този търг за българския меч те залагат на този, който предлага повече, а не на този, който може да спечели войната. – Могло ли е да се предвиди, че Германия няма да спечели войната?  – Могло е, защото много гласове в българската политика и наши военачалници са заявявали: „Да, германската армия е най-добрата в света като въоръжение, дисциплина, тактика и стратегия. Но Германия няма ресурси да спечели войната срещу останалата част на света“. Германия и в двете световни войни беше обречена. Вижте – това е война на моторите и машините, а Германия няма нефт, няма петрол, какви машини? Разчитали са на изворите в Румъния при Плоещ. Но с намесата на Щатите през 1917 г. съдбата на Германия вече е обречена. Защото и тогава САЩ са най-голямата индустриална сила. Те произвеждат много повече военна техника, отколкото Германия и всичките u съюзници. Да не говорим за такива империи като Британската и Френската със своите колониални войски. Та нашите дядовци за пръв път виждат чернокожи на Южния фронт. Срещу нас се бият не само армиите на Франция и Великобритания, но има и руски дивизии, има и колониални войски от Занзибар, от Сенегал, от Австралия, от Нова Зеландия, от целия свят. Как може ние да спечелим тази война! – Ньойският погром върху България ще изчисляваме още дълги години, но да кажем какво губим след него?  – Териториалните ни загуби са големи. Това са повече от 11 000 квадратни км и 2 милиона население. В Париж с Ньойския диктат се потвърждава несправедливостта на Букурещкия договор от 1913 г. – първото ни национално крушение във Втората Балканска война. Надеждата ни е била този път България в съюз с Германия да постигне своето национално обединение. Тя не само не го постига, но претърпява още едно. Вътре в пределите на Царство България избухва и гражданска война. Настъпва разделение на нацията в свободна България. В края на Първата световна война през септември 1918 г. във Владая, дори в съвсем близката Горна баня – българи започват да убиват българи. И така в ход е жестока изтребителна гражданска война. Ето как освен че губим своето национално обединение, в самата българска държава настъпва национално разединение. – Моралните последствия от тази национална катастрофа не изглеждат ли по-страшни, акад. Марков, защото те са факт и днес?  – Да, така е. Много по-силна е болката от въпроса защо и как, кой е виновен. Цар Фердинанд абдикира в полза на сина си. И цар Борис III изпада в изключително трудно положение. Той има на главата си корона от тръни, както се казва, а не корона от диаманти. Васил Радославов – другият виновник, и той заминава за Германия. Стамболийски прави държавен съд, който да се разправи с виновниците. Той обаче го използва, за да се разправи със своите политически противници и със старите политически партии. Днес омразата и разделението продължават, макар и в друг аспект. – Колкото и жертви да даваме, колкото и големи победи да имаме, се оказва, че Великите сили решават всичко, нали?  – Да, и от там е този пораженчески синдром, който и днес е в сила за нас. Каквото и да правим, каквито и победи да имаме, Великите сили решават нашата съдба. И затова дайте сега да си изберем една Велика сила – това е логиката на политиците ни. Изгонихме Дядо Иван, за да дойде Чичо Сам, образно казано. Това го има и днес. Ние не вярваме в собствените си сили. А тогава сме вярвали, че можем да постигнем национално обединение. Но след националните крушения казваме: „Добре де, 200 000 жертви, млади мъже загиват, за какво беше това?“. – Казвали сте, че след черния за нас Ньойския договор българи са палели свещи в църквите и се молели да се върне Османската власт… Наистина ли отчаянието е стигало дотам?  – Да, македонските българи го правят, казвали са: „То стана пaо-лошо от турско“ и са палели свещи да се върне османската власт. Защото тогава македонските българи са били признати като нация, имали са македонски училища, читалища и изведнъж Сърбия и Гърция завземат черквите, унищожават българските книги и българските училища стават техни, прогонват нашите митрополити. Вардарска Македония я обявяват за Южна Сърбия. Принцът регент Александър държи една реч в Скопие в края на 1918 година пред нашите първенци и казва: „Ей разберете, понеже и Бог е сърбин, трябва да станете прави сърби“. Те казват, че няма българи. А гръцкият министър-председател Венизелос е по-изтънчен по византийски. Той обявява българите за българовластни елини. Казва, че това са елини, които са забравили майчиния език. Бодат им езика с карфица, когато проговорят български. Истината е, че става по-лошо от турско. – Поетът Стоян Михайловски публикува след Ньойския договор едно писмо, което буквално разтърсва и днес, когато го четеш. Той нарича българския войник „гигант мечоносец“, а сравнява нашия държавник и дипломат с нищожно джудже, запъртък, две педи чиляк. И изригва с думите си: „Народите плащат за некадърността на своите първенци – бездарни държавници и дипломати“. Прав ли е?  – Абсолютно е прав този мрачен мислител и философ, написал химна „Върви, народе възродени!“, в определенията си за политиците. Но първо трябва да правим разлика между външна политика и дипломация. От шестте столици на европейските сили петима наши пълномощни министри – 1914-1915 г. – предупреждават, че Германия ще загуби войната. Само Димитър Ризов се обажда от Берлин, че Германия ще я спечели. Дипломатите предупреждават, но външната политика се решава тук. Така че ние имаме добри дипломати, но лоши политици. Българските политици не заслужават подвизите на българския войник. Вместо да използват подвизите му, за да направят печеливша дипломация, те се обричат докрай с Големия брат, както сега казват. А Големият брат ни доведе няколко пъти до национални крушения. – Известно е от историята, че Великите държави не обичат „самоунижението, нископоклонството, подлизурството в своите противници“ – пак думи на Михайловски. Ние обаче се кланяме доземи, за днес – да не говорим. А „Daily News“ окачестви и оцени така това покланяне тогава: „Нима личното достойнство и личното достолепие са качества, неизвестни на бреговете на долния Дунав?“…  – Западните политици на Великобритания, Франция и САЩ имат имперско мислене. Те мислят стратегически в една далечна перспектива. Това е липсвало на българските политици, които нямат усета, че когато се борим за нашия национален идеал, трябва да влезем и в кожата на онези отсреща – да се разбере какво допускат и какво отказват. Има емоции в българската външна политика, желаното се взима за действително и идва сателитния синдром. Самоунижението ни, нископоклонството ни дразнят, а големите сили уважават тези, които имат гордост, самопочит и т. н. – Още се помни как хиляди българи отиват под прозореца на Иван Вазов, за да чуят какво ще им каже той. Не отиват под прозорците на политиците, а на мъдреца Вазов.  – Тогава на балкона на Министерския съвет се появяват някои министри, те мислят, че народът отива под техния балкон, но те отиват под балкона на къщата на Вазов, който въпреки националната трагедия им казва: „Вярвайте в едно по-добро бъдеще, България ще преуспее, няма да загине“. Днес нямаме такъв морален авторитет като патриарха на българската литература тогава. Вазов, който днешните властимащи искат да ревизират в учебниците по литература, дори да изхвърлят… Днес нямаме Ньойски диктат, светът е объркан и все сме на ръба на противопоставянето. Но въпреки всички тези проблеми, българският народ има още нещо възрожденско у себе си. – Пълноправен член сме на ЕС, а имаме ли достатъчна тежест в Европа?  – Българските държавници трябва да имат и национално, и човешко достойнство. Трябва да умеят да кажат „Не“. Унизително е един български политик да се прекланя пред Големия брат. Великите сили като видят някой послушен сателит, не го ценят. Крайно време е да престанат да се фукат с тези портрети – „аз и папата, аз и Макрон, аз и кралицата“… Да си се снимат с големците, но да си сложат фотосите в албума, а не по рафтовете и стените. Тогава ще имат авторитет и в страната, и навън. Трябва да умеят, когато е необходимо, да казат: „Извинете, но ние сме на друго мнение“. – Простихме ли се с мечтата на българите за национално обединение?  – Трябва да има идеал за духовно обединение на българите. Дори без да се променят граници да защитим интересите на българите и извън тях. Намаляваме в пределите на българската държава, но навън са милиони. Трябва да има духовно обединение в името на българите. България и българите не бива да се противопоставят. За това, че те са извън днешните ни граници, вина имат политиците. Продължаваме да преживяваме резултатите на националните ни крушения не само на техните годишнини. Нужно е да говорим за тях, защото те се чуват. Македония е последица от нашето национално крушение. Няма как да загърбим историята. Тя носи горчиви поуки, които можем да извлечем – най-вече от Ньойския диктат. Нашият гост  Георги Марков е роден в Пловдив през 1946 г. Завършва история в Алма Матер. Специализира в Института за европейска история в Майнц, ФРГ. Професор, д-р на историческите науки, академик от 2008 г. От 1993 г. до началото на 2012 г. е директор на Института по история при БАН. Автор на десетки книги и учебници, студии и монографии.", "date": "2019.11.20", "title": " Историкът академик Георги Марков пред „Труд“: 100 години след Ньойския диктат още е в сила сателитният ни синдром"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d0%b8%d0%bd%d0%b4%d0%b8%d1%8f-%d0%b5-%d0%bf%d1%80%d0%b8%d0%be%d1%80/", "text": "„Новите световни икономически тенденции, иновации и възможности налагат да търсим сътрудничество в съвършено нови сектори“. Това заяви заместник министър-председателят по икономическата и демографската политика Марияна Николова на откриващата сесия на международния бизнес форум „Индия-Европа 29“, който се провежда в индийската столица Делхи, съобщиха от правителствения пресцентър. Във фокуса на форума са изкуственият интелект, информационните технологии и стартъпи, възобновяемите енергийни източници, интелигентните градове и чистите технологии. Вицепремиерът Марияна Николова отбеляза, че Петото издание на инициативата търси отговор на новите предизвикателства като спомага за изграждането на нови партньорства. „Можем да съсредоточим усилията си върху ускоряването на търговията и инвестициите в сфери като биотехнологиите, хранителната промишленост, зърнените култури, транспортното оборудване, машини и съоръжения“,  изтъкна вицепремиерът. Пред форума министърът на търговията, индустрията и железниците на Република Индия Пиуш Гоял обърна специално внимание на България като акцентира върху дългогодишните близки българо-индийски отношения и насърчи бизнеса да оцени добрите възможности за инвестиции у нас. По-късно българският вицепремиер Николова проведе среща с индийския министър на външните работи д-р Субрахманям Джаишанкар. По време на разговорите тя посочи, че Индия е приоритетен партньор за България в Азиатско-тихоокеанския регион. Николова подчерта пред Джаишанкар, че разширяването на договорноправната основа на двустранното сътрудничество е от важно значение. В тази връзка вицепремиерът каза, че българската страна работи за окончателното съгласуване и подписване на Спогодбата за морско търговско корабоплаване. Д-р Джаишанкар заяви, че отличните взаимоотношения са добра предпоставка за надграждането на съществуващите икономически и търговски връзки. Той изрази желанието на Индия освен в традиционните сфери на интерес, да задълбочи партньорството си с България и в нови области като обучителни обмени на млади хора, информационни технологии, чиста енергия и рециклиране. Българският заместник министър-председател Марияна Николова проведе среща и с министъра на туризма и културата Прахлад Сингх Пател, с когото обсъдиха предприетите действия, свързани с подписания миналата година Меморандум за разбирателство в сферата на туризма. Министър Пател акцентира, че Индия цени контактите с България, тъй като се основават на културно-исторически традиции, изпреварили дипломатическите. Той отбеляза, че е създадена работна група, която е ангажирана с изработването на пътна карта за изпълнение на Меморандума.", "date": "2019.11.20", "title": " Вицепремиерът Николова: Индия е приоритетен партньор за България в Азиатско-тихоокеанския регион"}
{"url": "https://trud.bg/%d1%82%d0%be%d1%82%d0%be-%d0%be%d1%82-%d1%81%d0%ba%d0%b0%d0%bd%d0%b4%d0%b0%d1%83-%d0%be%d0%b1%d0%b8%d1%87%d0%b0%d0%bc-%d1%81%d0%b8%d0%bd%d0%b0-%d1%81%d0%b8-%d0%bd%d0%be-%d0%b6%d0%b5%d0%bd%d0%b0/", "text": "Рапърът Тото от „Скандау“ и половинката му Кристин дадоха първото си интервю след като станаха родители. Пред   двамата разкриха много нови и интересни подброности за връзката си и за родителството. Йонислав Йотов-Тото призна, че бащинството не го е променило, тъй като винаги се е имал за сериозен и отговорен човек. Едва месец след като започва връзката му с Кристин, двамата решават да правят опити за бебе. В началото, докторите са категорични, че е почти невъзможно, но въпреки това чудото се случва. Младите родители са убедени, че любовта е пламнала от пръв поглед и връзката им е съдбовна. „Колкото и егоистично и тъпо да звучи, Криси ми е по-важна. Аз Домо много си го обичам и той си ми е страст, но тя ми е на първо място“, категоричен е изпълнителят. Русокосата танцьорка е напълно съгласна с любимия си: „И двамата сме на мнение, че мъжът и жената са заедно завинаги. Детето ще порасне и ще си тръгне някой ден. Затова сме си обещали да бъдем честни и истински  един към друг, за да се запазим ние, и така детето ще е щастливо и щастливо ще си тръгне. А не да пренебрегнем себе си заради детето и в един момент всичко да се разпадне“.  ", "date": "2019.11.20", "title": " Тото от „Скандау“: Обичам сина си, но жена ми е на първо място"}
{"url": "https://trud.bg/30-%d0%ba%d0%b8%d0%bb%d0%be%d0%bc%d0%b5%d1%82%d1%80%d0%be%d0%b2%d0%b0-%d0%be%d0%bf%d0%b0%d1%88%d0%ba%d0%b0-%d0%be%d1%82-%d1%82%d0%b8%d1%80%d0%be%d0%b2%d0%b5-%d1%81%d0%b5-%d0%be%d0%b1%d1%80%d0%b0%d0%b7/", "text": "Рекордни опашки се извиха на границата с Турция. Само на ГКПП „Капитан Андреево” колоната от камиони е близо 30 километра, предава  . На този фон митниците отчитат над 70 хиляди обработени товари за месец през пункта, което е абсолютен рекорд. Наредените по платното камиони обаче крият рискове за всички участници в движението – магистралата не е паркинг и допустимата скорост е до 140 километра в час. Шофьорите от Турция определят това като голямо неудобство и казват, че в южната ни съседка за целта има изградени паркинги. „Правени са срещи за трайно решаване на проблема. Реално не се е стигнало до този момент, до изход от тази ситуация”, обяснява д-р Стефка Здравкова, областен управител на Хасково. Следващата седмица предстои нова среща по проблема.", "date": "2019.11.20", "title": " 30-километрова опашка от тирове се образува на ГКПП „Капитан Андреево“"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d1%89%d0%b5-%d0%b8%d0%b7%d0%bf%d0%be%d0%b7%d0%bb%d0%b2%d0%b0%d1%82-%d0%b1%d0%be%d0%b1%d1%80/", "text": "Властите във Великобритания ще се опитат да ограничат наводненията в страната като пуснат в два региона на Обединеното кралство евразийски бобри, съобщи AFP, като се позовава на организацията за опазване на обекти с историческа и природна стойност „Национален тръст“. Организацията заяви, че ще освободи евразийски бобри на две места в Англия през следващата 2020 година. „Бентовете, които бобрите създават ще задържат водата в сухите периоди, ще помогнат за намаляването на резките наводнения, ще намалят ерозията и ще повишат качеството на водата“, заяви Бен Ърдли от „Национален тръст“. Бобрите са изчезнал вид в Обединеното кралство от 16-ти век, тъй като по това време те са масово избивани заради кожата и месото им.  Оттогава има няколко опита за контролирано заселване на бобри в страната, включително в западната част на Шотландия.", "date": "2019.11.20", "title": " Британските власти ще изпозлват бобри в борбата с наводненията\t"}
{"url": "https://trud.bg/%d0%b4%d0%b8%d0%b2%d0%b8-%d1%81%d0%b2%d0%b8%d0%bd%d0%b5-%d1%83%d0%bd%d0%b8%d1%89%d0%be%d0%b6%d0%b8%d1%85%d0%b0-%d1%81%d0%ba%d1%80%d0%b8%d0%b2%d0%b0%d0%bb%d0%b8%d1%89%d0%b5-%d0%b7%d0%b0-%d0%ba%d0%be/", "text": "Стадо диви свине унищожи скривалище на кокаин в гора в италианския регион Тоскана, съобщи Sky News. Стойността на дрогата се оценява на 17 хил. паунда. Когато наркодилърите пристигнали в скривалището, заварили кокаина разпръснат в прилежащия регион. Част от него е бил изкопан и погълнат от дивите свине. Полицията е разбрала за инцидента при подслушване на телефонен разговор, в който един от дилърите се оплакал за щетите. Бандата – която се състои от един италианец и трима албанци – е заровяла наркотици в буркани и е пренасяла месечно около два килограма кокаин до градовете Арецо и Сиена. Изглежда обаче бурканите не са били достатъчни, за да предпазят кокаина от любопитните муцуни на глиганите.", "date": "2019.11.20", "title": " Диви свине унищожиха скривалище за кокаин в Италия, изяли част от дрогата\t"}
{"url": "https://trud.bg/%d0%bb%d0%b5%d1%87%d0%ba%d0%be%d0%b2-%d0%b8-%d0%b8%d0%b7%d0%bf%d1%8a%d0%bb%d0%ba%d0%be%d0%bc%d1%8a%d1%82-%d1%81%d0%b5-%d0%b2%d0%b8%d0%bd%d1%8f%d1%82-%d0%b2-%d0%b8%d0%b7%d0%bc%d0%b0%d0%bc%d0%b8/", "text": "Йордан Лечков е на контра с целия настоящ изпълком на БФС. В публичното пространство излезе протоколът от последното заседание, което гласува единодушно Михаил Касабов да бъде президент на централата до свикването на конгрес. Не се е подписал единствено Спас Русев, който си тръгнал по-рано от сбирката. Няма и параф на Кирил Домусчиев, но на високоговорител по телефона той обявил, че е солидарен с всички останали за избор на ново ръководство.  „Подписал съм единствено протокол за присъствие – отвърна Лечков. – Подал съм жалба в съда и нека той да реши кое е истината. Чакаме решението.“  Различни членове на изпълкома обаче потвърждават, че Лечков е бил „за“ Михаил Касабов. Тогава той не можеше да поеме длъжността, защото беше в кампания за кмет на Сливен, която в крайна сметка загуби.  „Когато фактите говоря, дори боговете от Сливен мълчат“, коментира в свой стил Венцеслав Стефанов, президент на „Славия“ и член на изпълкома.  Все повече нередности излизат около все още съществуващото управление на БФС, което е без президента си Борислав Михайлов. Една от тях е за закупени на завишена цена екипи за деца от Афганистан, които не са стигнали до школите. А прокуратурата вече проверява и документи за лагери на юношески национални отбори, направени на значително завишени цени.", "date": "2019.11.20", "title": " Лечков и изпълкомът се винят в измами"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0%d0%bd%d0%ba%d0%be%d0%b2-%d1%89%d0%b5-%d0%b8%d0%bc%d0%b0-%d0%be%d1%81%d1%82%d0%b0%d0%b2%d0%ba%d0%b8-%d0%b7%d0%b0/", "text": "Заместник-министърът на регионалното развитие и благоустройството Николай Нанков отбеляза, че има пропуски в спрявянето с безводитето и водния режим в Перник, където пристигна за среща с кмета на общината. Той обясни, че ще има наказани за водната криза в Перник. На въпрос дали ще иска оставка – той отговори „да“, но не уточни дали това ще бъде управителят на ВиК-дружеството, предава  . На кого ще иска оставка, ще стане ясно след срещата с кмета. Жители на Перник днес излязоха на протест срещу водния режим в града, като опитаха да нахлуят в сградата на ВиК, но полицията ги спря. Според зам.-министъра има и други пропуски – при предишния програмен период общината е пропуснала възможността да кандидатства за европейско финансиране за подмяна на старата видопреносна мрежа. В момента тече ремонт и на стената на язовира. По думите на Нанков вече има приет проект и ще се подмени изцяло водопреносната мрежа на град Перник през новия програмен период. Проектът ще се реализира и има намерени пари за това, обясни Нанков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Зам.-министър Нанков: Ще има оставки за водната криза в Перник"}
{"url": "https://trud.bg/%d0%b8%d0%b7%d0%b3%d0%be%d1%82%d0%b2%d1%8f%d1%82-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0-%d0%ba%d0%b0%d1%80%d1%82%d0%b0-%d0%bd%d0%b0-%d1%81%d0%be%d1%86%d0%b8%d0%b0%d0%bb%d0%bd/", "text": "Третата национална среща на експертите по социални дейности и здравеопазване в общините в България бе открита в сряда във Велико Търново. Организатори на форума, в който се включиха над 150 експерти, са Националното сдружение на общините в Република България и дружеството „НСОРБ-Актив“ ЕООД. Партньор и домакин на събитието е Община Велико Търново, а на вниманието на аудиторията бе представен комплексът от социални услуги, включително чрез работни посещения на място. Дискутиран бе новият Закон за социалните услуги, който влиза в сила от 1 януари 2020 г. „Водещата роля по прилагането му ще е на общините. Резултатите от стартирането на новия Закон за хората с увреждания, респективно и новия Закон за личната помощ също са обект на обсъждане. Законът за социалните услуги въвежда значителна реформа в системата, както по наименованието на социалните услуги, така и по дейностите, по стандартите за качество със съизмеримите индикатори и критерии, с достъпността до социалните услуги, с разписването на социалната карта за такъв вид услуги”, обясни Росица Димитрова, директор на Дирекция „Социални дейности и здравеопазване” към община Велико Търново. Тя допълни, че общините пък ще бъдат натоварени още повече с мониторинга и контрола на социалните услуги, които са заложени в Закона. Той ще регламентира достъп до социални услуги не само за тези , за които има индентифициран риск, а и за всички деца и пълнолетни лица. „Предвиждат се и доста промени във финансовото обезпечаване. Новият модел на финансиране , който все още е на ниво дискусии, дебати и обсъждания, ще влезе в сила от 2021 г. Това означава, че 2020 г. е много ключова като в началото ще започне самото планиране на социалните услуги по общини. Разчетите, които планираме и бъдат приети от Общинския съвет, ще се изпратят в Агенция Социално подпомагане. Там ще изготвят Национална карта на социалните услуги. По нея и капацитетите, които се посочват по съответните целеви групи, ще зависи и какво финансиране ще получи и съответната община”, изтъкна Димитрова. Тя уточни, че моделът ще е различен и ще бъде свързан с броя на потребителите, които ползват социалните услуги. „Но тъй като ще имаме и различни профили на социалните услуги, които въвежда новия Закон, ще имаме общодостъпни, подкрепящи, възстановителни и специализирани социални услуги. Това означава, че от една страна ще има услуги, които ще са напълно безплатни за хората. Всеки, който иска ще може да получи консултация за социалното подпомагане и услуги. Това пък се вменява на общините и чрез служителите, които кметовете ще натоварят допълнително. Във Велико Търново например се очертава да се обособи ново звено, което да се занимава с всички тези ангажименти по Закона”, поясни Росица Димитрова. Тя допълни, че това се налага, защото в Старата столица има огромен спектър от социални услуги като в момента те са 30, които се финансират от държавния бюджет. Със Закона обаче се включват и социалните услуги, които се финансират от общинския бюджет, а те са 54. До 2 г.ще има още 12 социални услуги, които в рамките на проектно финансиране ще се организират. Предстои да се подбере и обучи персонал и те ще започнат да се предоставят. С новия Закон е предвидена специална Наредба , с която ще се регламентира натовареността на социалните работници, с кариерното им развитие. В тази сфера в община Велико Търново са ангажирани общо 341 служители.", "date": "2019.11.20", "title": " Изготвят Национална карта на социалните услуги\t"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%ba%d1%8a%d0%bc-%d0%ba%d1%8a%d0%bd%d0%b5%d0%b2-%d0%bd%d0%b5-%d1%81%d1%82%d0%b5-%d0%b8%d0%b7%d0%bf%d1%80%d0%b0%d1%82%d0%b5%d0%bd/", "text": "За пореден път алогичен коментар от Радан Кънев. Отново хули срещу нещо, което ние в България се опитваме да направим, за да подобрим живота на над 200 хил. хора, които живеят в югозападната част на страната. Това написа във фейсбук лидерът на ВМРО, министър на отбраната и вицепремиер Красимир Каракачанов. Публикуваме пълния текст на публикацията: „Г-н Кънев, спрете да петните името на България в ЕП. Не за това сте изпратен в Европарламента, нито да обслужвате интересите на розово-зелените марионетки, които взимат милиони, за да броят мравките в Кресненското дефиле, докато гледат планината от луксозните спа хотели. Същите тези, подкрепени от същите като Вас ултралиберали от ДБ спряха строежа на втория лифт в Банско и изядоха хляба на хиляди семейства, на стотици малки и средни предприемачи в региона. Сега Вие, очевидно приемайки героичната поза на техен говорител, твърдите, че се застъпвате за важните за бизнеса проблеми, докато в същото време заставате срещу държавата си и икономическия напредък на целия район. Жалко е предвид поредната демонстрация на антибългаризъм, че на табелката с името Ви в ЕП стои и името на България. Държавата ни има нужда от АМ „Струма“. Хората в региона имат нужда от икономически растеж, който може да се постигне с адекватна за динамиката на ЕС инфраструктура. Сега работещият път е единствената връзка с част от Югозападна България. Ако стане бедствие, авария или проблем, засягащ националната сигурност, този регион може да се окаже напълно изолиран. Знаете ли колко хора губят живота си всяка година по трасето именно заради неговата натовареност и липсата на алтернативен път? 235 жертви през последните години и над 500 катастрофи. Давам Ви информацията. Или и това не Ви интересува? Като мислите, че има проблеми, направете си труда като евродепутат да видите какво може да помогнете. Спрете да си вадите евтини политически дивиденти, като подритвате живота на шофиращите през дефилето и като саботирате опитите на правителството да подобри жизнения стандарт на стотици хиляди българи в Югозападна България. И искам да разбера Вие какво предлагате? Да похарчите още няколко стотици милиона повече за тунели и други съоръжения. Добре – Вие ли ще ги дадете или Вашите зелени приятели, които така и така взимат добри траншове и харчат едни безотчетни пари. Едва ли! Отново българският данъкоплатец трябва да извади сумата за Вашите претенции. Сума, която може да е достатъчна да се изгради и другата проблемна връзка – тази с Видин. И там живеят български граждани, г-н Кънев“.", "date": "2019.11.20", "title": " Каракачанов към Кънев: Не сте изпратен в ЕП, за да обслужвате интересите на розово-зелените марионетки"}
{"url": "https://trud.bg/%d0%bf%d1%80%d0%be%d0%b4%d0%b0%d0%b4%d0%be%d1%85%d0%b0-%d0%b7%d0%b0-37-%d0%bc%d0%b8%d0%bb%d0%b8%d0%be%d0%bd%d0%b0-%d0%b5%d0%b2%d1%80%d0%be-%d1%81%d0%b3%d1%80%d0%b0%d0%b4%d0%b0%d1%82%d0%b0-%d0%bd/", "text": "Страните наследнички на бивша Югославия продадоха сградата на посолството на СФРЮ в Бон за 3,7 милиона евро, съобщи БНР. Посолството, което се намира на брега на Рейн, се простира на 5400 квадратни метра площ, включваща и градина. Сградата е построена преди 40 години, но не е използвана през последните две десетилетия и е в много лошо състояние. За последен път посолството е било ръководено от словенския дипломат Борис Фърлец като посланик на бивша Югославия в Западна Германия от 1989 до 1991 г. Освен резиденцията в Бон страните наследнички на Югославия през последните две години продадоха и бившето консулство в Ню Йорк и бившето посолство в Токио. Обявени за продажба са и сградите на бившата дипломатическа мисия на Югославия в Ню Йорк и бившето посолство в Берн.", "date": "2019.11.20", "title": " Продадоха за 3,7 млн. евро сградата на посолството на Югославия в Бон"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b4%d0%be-%d0%bd%d1%8f%d0%ba%d0%be%d0%bb%d0%ba%d0%be-%d0%b3%d0%be%d0%b4%d0%b8%d0%bd%d0%b8-%d1%81%d1%82%d1%80%d0%b0%d0%bd%d0%b8%d1%82%d0%b5-%d0%be%d1%82-%d0%b8%d0%b7/", "text": "Руският президент Владимир Путин не изключи възможността страни от Източна Европа след няколко години да обмислят излизане от Европейския съюз. Путин напомни на днешното пленарно заседание на инвестиционния форум „Русия зове!“, че противоречията вътре в ЕС са се породили заради особеностите на разпределението на данъците. Той каза, че това става по начин, по който значителна част от данъчните средства на водещи страни от Европа отива в подкрепа на тези, които досега не са достигнали определено равнище на икономическо развитие и става дума за десетки милиарди евро. Към 2028 година някои страни от Източна Европа ще достигнат такова равнище на икономическо развитие, при което те ще престанат да получават грантове и различни видове подкрепа от европейския бюджет, а ще трябва да плащат така, както прави Великобритания. И не съм убеден, че няма да им дойде на ум, както стана със самата Великобритания, да излязат от ЕС, каза руският президент. Путин отговори и на журналист, който направи сравнение между проблемите в ЕС и причините за разпадането на СССР. Той коментира, че неефективната икономическа политика е довела до колапс в социалната сфера и оттам – политически последствия в съветския съюз. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Путин: До няколко години страните от Източна Европа може да напуснат ЕС"}
{"url": "https://trud.bg/%d0%bd%d0%b0%d1%81%d0%b0-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d0%b7%d0%b0-%d0%b2%d1%8a%d0%b7%d0%bc%d0%be%d0%b6%d0%b5%d0%bd-%d1%81%d0%b1%d0%bb%d1%8a%d1%81%d1%8a%d0%ba-%d1%81/", "text": "Американската космическа агенция НАСА обяви, че съществува макар и малка вероятност астероид с диаметър около 130 метра да се сблъска със Земята на 6 май 2022 година. Според агенцията ако има сблъсък с  , неговата сила ще е 230 килотона в тротилов еквивалент. За сравнение бомбата, взривена в Хирошима, е била с 15 килотона тротилов еквивалент. Все пак шансовете JF1 да удари Земята са малки – едва 0,026 %, изчисляват експертите на НАСА.", "date": "2019.11.20", "title": " НАСА предупреди за възможен сблъсък с огромен астероид след 2 години"}
{"url": "https://trud.bg/%d1%8e%d0%bd%d0%b0%d0%b9%d1%82%d0%b5%d0%b4-%d0%b2%d0%b5%d1%87%d0%b5-%d0%bc%d0%be%d0%b6%d0%b5-%d0%b4%d0%b0-%d0%bc%d0%b5%d1%87%d1%82%d0%b0%d0%b5-%d0%b7%d0%b0-%d1%80%d0%be%d0%bd%d0%b0/", "text": "Дълги години завръщане на Кристиано Роналдо в „Манчестър Юнайтед“ бе „Мисия невъзможна“. Последните седмици обаче говорят за обратното. „Червените дяволи“ искат да се освободят от молещия за бягство Пол Погба, а заплатата му с Кристиано е подобна. Така не е изключено „Юнайтед“ да направи размяна с „Ювентус“ още през януарския трансферен прозорец. В последните седмици Роналдо е недоволен в Торино. Два пъти беше сменен от треньора Маурицио Сари, а видимо показа колко е гневен от този факт. По време на лагера на националния отбор португалецът опита да замаже ситуацията, но не бе убедителен. Обвиниха го, че не уважава „Ювентус“ като клуб и съотборниците си. Роналдо игра на „Олд Трафорд“ между 2003 и 2009 година. В този период има 118 гола в 294 мача. Три пъти спечели Висшата лига, а върхът му бе Шампионската лига през 2008-а.", "date": "2019.11.20", "title": " „Юнайтед“ вече може да мечтае за Роналдо"}
{"url": "https://trud.bg/%d0%bf%d0%be%d0%bb%d0%be%d0%b6%d0%b8%d1%85%d0%b0-%d1%83%d1%80%d0%bd%d0%b0-%d1%81-%d0%bf%d1%80%d0%b0%d1%85%d0%b0-%d0%bd%d0%b0-%d0%bc%d0%b8%d0%bb%d1%87%d0%be-%d0%bb%d0%b5%d0%b2%d0%b8%d0%b5%d0%b2-%d0%b2/", "text": "На 40-я ден от смъртта на големия български музикант Милчо Левиев, урна с праха му бе положена в еленска земя. В сряда в най-голямата църква в града – „Успение на Пресвета Богородица“ двама свещеници извършиха опело и панихида на починалия в Солун на 81 години композитор и джазмен. „До последния миг от живота му бях до него. Предсмъртното желание на Милчо беше прахът му след кремирането да бъде разделен на пет части и с него положени малки урни на местата, свързани с необикновения му динамичен живот – родния Пловдив, малкият град Елена, откъдето са родовите му корени по майчина линия, алеята на творците на Централните софийски гробища, далечният Лос Анжелис, работил там дълго време с Дон Елис по негова покана и в Солун, където живя последните седем години със съпругата си певицата Вики Алмазиду“, това сподели проф. Панайот Панайотов, втори братовчед на Милчо Левиев. Неговите родственици от Елена организираха панихидата, на която присъства и заместник-кметът на общината Йордан Димитров. През 2005 година виртуозният пианист бе удостоен с най-високото отличие „Почетен гражданин на град Елена“, за връчването на което той пристигна веднага след завръщането си от задгранични ангажименти. Урната положиха в семеен гроб на Панайотови в гробищния парк на града. Милчо Левиев е от големия Разсуканов род от Елена, чийто основоположник е Кара Добри. За него се предполага, че има болярски произход. Заради непокорството му към турската власт е изселен принудително от Търново в Еленския балкан. Слага началото на махала Карадобревци, днешно Добревци, в района на Дрента. Първите писмени сведения за Разсукановия род са от потомъка на Кара Добри – Стоян Панайотов-Балканджията, роден в махалата около 1630 г. Неговият син Слав, познат с името йеромонах Йосиф Брадати, е най-известният дамаскинар, основател на Рилската дамаскинарска школа, виден книжовник, предтеча на отец Паисий. Другият син на Балканджията – поп Петко-Султана служи като свещеник в родния си град Елена. Предвожда делегация от еленчани до Цариград с прошение до султана, откъдето идва и прозвището му. Автор е на голям ръкописен сборник. Многолюдната челяд на рода със своите разклонения стига до Юрдан Панайотов –Разсуканов, баща на бабата на Милчо Левиев – Роза, която била учителка. И четирите деца на Роза и Иван Панайотови се раждат в Елена, след което семейството се премества в Пловдив. И тук най-голямата дъщеря, Надежда, модистка за него време, се влюбва в уважавания търговец от Пловдив Исак Самуил Леви. Майка й е непреклонна и настоява преди да сключи църковен брак бъдещият жених да получи християнската вяра. Затова и неговата фамилия става Левиев. Двамата сина – Йоан и Милчо израстват в Пловдив, но всяко лято семейството прекарва ваканцията в Елена при своите роднини. „Аз пазя хубави спомени от това време. Бяха военни години, 1943-44-та. Бомбандираха Пловдив и баща ми за по-сигурно ни изпрати с майка и брат ми в Елена. След 60 години за първи път идвам отново тук. Тази вечер мои връстници ми припомниха за игрите, пакостите и лудориите, които сме вършили като деца и за мен това бе чудесно преживяване“, споделя Милчо Левиев през ноември 2004 г. Заедно със съпругата си Вики Алмазиду тогава изнасят  незабравим благотворителен концерт в храма „Свети Никола“ в Елена, посветен на 200-годишнината от възстановяването на църквата и 220 години от еленския препис на Паисиевата история. Средствата са дарени за изграждането на параклиса в с. Божевци, инициатива и дело на проф. Панайотов. От Разсукановия род е и прадядото на Милчо Левиев – хаджи Юрдан Брадата, един от организаторите на Велчовата завера и деен участник в нея. Родови клонове и разклонения на Разсуканови има и сред не по-малко известните еленски родове – Панайотовия, Михайловския, Поповия, Геновия, Хараламовия и Неювския.", "date": "2019.11.20", "title": " Положиха урна с праха на Милчо Левиев в Елена\t"}
{"url": "https://trud.bg/%d1%81%d0%bb%d1%83%d0%b6%d0%b1%d0%b8%d1%82%d0%b5-%d0%b4%d0%b5%d0%bc%d0%be%d0%bd%d1%81%d1%82%d1%80%d0%b8%d1%80%d0%b0%d1%85%d0%b0-%d0%ba%d0%b0%d0%ba-%d1%89%d0%b5-%d0%bd%d0%b8-%d1%81%d0%bf%d0%b0%d1%81/", "text": "Най-важната цел на Национално пълномащабно учение „Защита 2019 г.“ е да проиграем на практика евентуална ситуация, да направим необходимата стиковка, за да е ясно как ангажираните институции реагират и как се справят – това обясни главният секретар на МВР главен комисар Ивайло Иванов в края на двудневните тренировъчни действия, в които, освен МВР, участват и други министерства с огромен брой служители, съобщиха от вътрешното министерство. „От видяното в Националния щаб в София и на терен смятам, че държавата е готова да действа в такава ситуация. Впечатлен съм от възможностите и техниката, с които разполагаме. Координацията е на ниво. Една такава ситуация, с авария в ядрена централа, не може да бъде предвидена, но хората трябва да знаят, че институциите, които са ангажирани със справяне с последствията, знаят какво да направят и имат необходимата подготовка“, заяви гл. комисар Иванов. Директорът на ГД „Пожарна безопасност и защита на населението“ главен комисар Николай Николов подчерта, че при евентуална авария най-важното е хората да запазят спокойствие, защото паниката е лош съветник. Следването на указанията на институциите, разпространявани чрез медиите, не е само пожелателно, но и задължително за населението с оглед безопасността. По думите му, аварийните екипи на АЕЦ Козлодуй са изключително добре подготвени, а ръководството на централата и в момента проиграва много тежък вариант на производствена авария. В рамките на двудневното пълномащабно учение „Защита 2019 г.“ тази сутрин в АЕЦ Козлодуй бе разигран следният сценарий: След отказ на система за безопасност, е преустановено охлаждането на отработеното гориво в приреакторния басейн на спрения за планов годишен ремонт 5 блок на АЕЦ „Козлодуй“. Констатирано е изхвърляне на радиоактивни вещества в атмосферата. Случващото се е класифицирано от АЕЦ-а като „Обща авария”. Незабавно е активиран Аварийният план на атомната централа. Уведомени са кметствата на общините Козлодуй и Мизия, Агенцията за ядрено регулиране, ГДПБЗН, Министерството на енергетиката, както и оперативните центрове към областните управления ПБЗН във Враца и Монтана. Междувременно, по време на транспортни операции от 5 блок към Хранилището за отработено гориво, пада контейнер с гориво, което довежда до разхерметизирането на контейнера и изхвърляне на радиоактивни частици в ограничен периметър около него. Пострадали са шестима души от обслужващия транспортирането персонал на централата, на които веднага е оказана първа долекарска помощ от Служба „Трудова медицина” в АЕЦ, след което са транспортирани в МБАЛ „Св. Иван Рилски” в Козлодуй. На персонала, осъществяващ тези дейности, е разпоредено да използва индивидуални средства за защита (маски, филтри, дихателни апарати) и защитно облекло. Ремонтният персонал е изведен от блока. На работещите на площадката на атомната централа е препоръчана йодна профилактика и защитна мярка „укриване” във вътрешността и в приземните етажи на обитаемите сгради, с добре уплътнени прозорци и врати. С помощта на Районна служба ПБЗН – АЕЦ „Козлодуй”, повредата е отстранена. Радиационната обстановка се нормализира. Дежурният авариен персонал на АЕЦ-а продължава да работи по график на площадката на централата по отстраняване на пораженията. Планират се възстановителни дейности, оценка на състоянието на съоръженията след аварията и предстои почистване на замърсените с радиоактивност райони. Извършена е  херметизация на сграда на хранителен магазин в Козлодуй , проиграна е евакуация на ученици от СУ „Св. Св. Кирил и Методий”.  След подаване на информация в Националния щаб е получено разпореждане и са разгърнати обединени контролно-пропускателни пунктове в зоната на Кнежа и Лехчево, предприета е и организация за провеждане на евакуация при необходимост.", "date": "2019.11.20", "title": " Службите демонстрираха как ще ни спасяват при ядрена авария  (СНИМКИ, ВИДЕО)\t"}
{"url": "https://trud.bg/%d0%bf%d1%80%d0%be%d1%84-%d0%b0%d1%81%d0%b5%d0%bd-%d0%b4%d1%83%d0%b4%d0%be%d0%b2-%d1%80%d0%b0%d0%ba%d1%8a%d1%82-%d0%b2%d0%b5%d1%87%d0%b5-%d0%bd%d0%b5-%d0%b5-%d1%82%d0%b5%d0%bc%d0%b0-%d1%82%d0%b0/", "text": "Иновациите в онкологичното лечение дават по-големи шансове на пациентите Иновациите в онкологията дават допълнително надежда и възможност да стигнем до по-добър изход при лечението на рака. Има коренна промяна в отношението към тази диагноза, твърди проф. д-р Асен Дудов, началник на Клиника по медицинска онкология в Аджибадем Сити Клиник Онкологичен център. Думата рак вече не е табу, както преди 15-20 и повече години, когато се използваха всякакви евфемизми, само тя да не се споменава. Ако сравним данните за сърдечно-съдовите заболявания и рака като причини за смърт в Западна Европа и САЩ, виждаме, че през 2000 г. има известно предимство на първите, но след 10-12 години те вече са статистически неразличими. Тоест, ракът, от една страна, и сърдечно-съдовите и мозъчно-съдовите заболявания, от друга, на практика се изравняват като причини за смърт. Преживяемостта Ракът не е една, а около 200 различни болести, които са сходни по своето протичане и по някои от методите на лечение, напомня проф. Дудов. Съвременните терапии, базирани на разчитането на човешкия геном и персонализираната медицина, увеличават сериозно показатели като 5-годишната преживяемост при онкозаболявания. През 1900 г. само 5% от болните с рак са имали такава преживяемост. През 1990 г. те стават 50%, докато сега достигат 80-90% при някои локализации. При рака на млечната жлеза 10-годишната преживяемост се е подобрила от 25% през 1944-1954 г. до 77% в периода до 2014 г. и в последните години с още по-големи темпове. С досегашните методи на лечение при едни пациенти се постига ефект, при други – не, има и нежелани лекарствени реакции, което е доста индивидуално. В близко бъдеще терапиите ще стават още по-индивидуализирани, като пациентите ще се групират според определени биомаркери с цел по-висока ефективност на лечението, по-точна дозировка, минимизиране на нежеланите ефекти. Персонализираната терапия „В нашата съвременна медицинска онкология все повече стана факт използването на персонализирана терапия – лечението, подбрано да работи най-добре при дадена група болни на базата на изследване на генетични биомаркери и някои биологични маркери на тумора – обяснява проф. Дудов. – Те ни позволяват наистина да дадем лечението, което да има ефект в групата болни. За съжаление винаги има малка група пациенти, които не се поддават на лечение дори при персонализация.“ Персонализираната медицина подобрява изхода от лечението, дори при напреднали форми на болестта, минимизира и дори предотвратява нежеланите лекарствени реакции, подобрява качеството на живот и дава увеличен брой терапевтични възможности. Ползи има не само за пациентите, а и за здравните системи и това включва бърз избор на подходящо лекарство, оптимално дозиране, възможност за профилактика. Разчитането на генома „Секвенирането на човешкия геном ни даде изключителна информация да се създаде една огромна група на биологичните лечения, които помогнаха редица специфични видове рак да бъдат лекувани с биологични лекарства със или без приложение на химиотерапия – казва професорът. – Ще дам пример с биологичен препарат, насочен към един единствен генетичен дефект – т.нар. филаделфийска хромозома, характерна за определен вид левкемия. Той така промени хода на тази болест, че на практика процентът на пациентите, които излизат от контрола на лечението, остана нищожен. Познавам хора, които вече второ десетилетие приемат терапията.“ Базите данни Персонализирането на медицината доведе до натрупването на голям обем данни, което позволява да се създадат т.нар. big data – специфични бази данни, благодарение на които при клинични изпитвания на дадена молекула се пестят много средства и време. По-рано трябваха 10-15 и повече години, за да завърши едно клинично изпитване, а сега то може да се проведе в рамките на няколко години, с достоверни доказателства за ефективността, твърди проф. Дудов. Неслучайно през 2016 г. Франция обяви, че планира да инвестира (и го направи) огромна сума – 670 млн. евро – в програмата за персонализирана медицина, а Барак Обама обяви инициатива, която е от 215 млн. долара, с цел разработване на таргетни терапии. Теорията за персонализирането не е нова – тя е свързана със създаването на препарат за лечение на ранни стадии на сифилиса. Идеята е да се създадат такива „вълшебни куршуми“, както са наричани, които могат избирателно да прекосяват през тялото, без да поразяват здравите тъкани, и да действат само на болните клетки. Това обаче си остава мечта повече от столетие – до момента на създаване на истинската персонализирана медицина на базата на генетичните изследвания. Над какво работят учените Учените работят върху течната биопсия, която ще даде възможност за многократно изследване на биопсичен материал, уточняване на диагнозата и мониториране промяната на туморните клетки вследствие на лечението, обяснява проф. Дудов. Редактирането на гените все още има своя морално-етичен аспект доколко намесата в генетичните характеристики, често още вътреутробно, би могла да бъде средство за активно лечение. Там има и редица спорове, защото може някой да иска детето да бъде русо, със сини очи и т.н., което вече излиза извън медицинските аспекти. Огромните бази данни ще продължат да се развиват, защото биоинформатиката дава възможност клиницистът, вкарвайки характеристиката на болестта на пациента – вид на тумора, общо състояние, съпътстващи заболявания, да получи „подсказване“ за най-подходящото лечение. Съвременните методи включват и неща, които вече същаствуват в практиката – например микрокамери, които пациентите поглъщат за неинвазивни рутинни прегледи. Прилага се и имплантирането на сензори, които проследяват жизнените параметри на пациента и дават възможност за намеса на наблюдаващия лекар при отклонение.", "date": "2019.11.20", "title": " Проф. Асен Дудов: Ракът вече не е тема табу"}
{"url": "https://trud.bg/%d0%bd%d0%b0%d0%bc%d0%b0%d0%bb%d0%b8%d1%85%d0%b0-%d0%bf%d1%80%d0%b8%d1%81%d1%8a%d0%b4%d0%b0%d1%82%d0%b0-%d0%bd%d0%b0-%d0%b8%d0%b2%d0%b0%d0%bd-%d0%ba%d0%be%d0%b9%d1%82%d0%be-%d1%83%d0%b1%d0%b8-11/", "text": "Тричленен състав на Върховния касационен съд измени решението на Апелативния съд в Бургас, като намали присъдата на 17-годишния Иван Иванов от 8 на 6 години „лишаване от свобода“. Момчето бе признато за виновно за това, че уби 11-годишната Никол Йончева от Бургас на 20 август 2017 година. Иван трябва да изплати и 150 000 лева обезщетение на роднините на момиченцето, което беше намерено наръгано с нож в асансьор на блок. По време на делото се разбра, че тийнейджърът посегнал на Никол, защото поискал да я целуне, но тя му отказала. Тогава Иван решил да я накаже и я намушкал с нож с 20-сантиметрово острие. Първоначално имаше версия, че двамата спорели къде да пушат наргиле, но тя не беше потвърдена. Подсъдимият е отказал съкратена процедура, родителите му – също. Социалният работник от Отдел „Закрила на детето“ не е възразил. „В тази процесуална ситуация решението на съда да разгледа делото по общия ред е било единственото законосъобразно, а всяка проява на настоятелност от негова страна би граничила с нарушение на презумпцията за невиновност“, категорични са съдиите. Съдебният състав на ВКС намира за неоснователно твърдението за съществени процесуални нарушения, свързани с изготвените по делото съдебно-психиатрични и психологични експертизи, чиито изводи „не се споделят от защитата“. Съдилищата е следвало да решат дали с оглед младата възраст – 15 г., или поради психични проблеми подсъдимият е могъл да разбира свойството и значението на извършеното и да ръководи постъпките си. Този въпрос е получил категоричен и детайлно обоснован отговор, след като са положени всички дължими процесуални усилия за изясняването му, пишат върховните съдии. Назначената в хода на досъдебното производство експертиза е установила, че въпреки леката умствена изостаналост, Иван Иванов е бил в състояние на вменяемост и е годен да участва в наказателното производство. Според тричленния състав на ВКС възражението срещу размера на наложеното наказание „лишаване от свобода“ е основателно. И двете съдебни инстанции са приложили незаконосъобразен алгоритъм за установяване на границите, в които следва да определят срока на лишаване от свобода. Първата е преценила, че справедливото наказание е „доживотен затвор без замяна“, втората я е коригирала, като е приела, че такова би бил доживотният затвор, но и двете са достигнали до извода, че законовата редукция следва да се извърши по реда на чл. 63, ал. 1, т. 1 от НК (според тази норма за непълнолетните предвидените в особената част на НК наказания „доживотен затвор без замяна“ и „доживотен затвор“ се заменят с лишаване от свобода от 3 до 10 години). В мотивите на ВКС пише: „Предходните инстанции са преценили като справедливо наказанието „лишаване от свобода“ за срок от 8 години, определено при лек превес на отегчаващи вината обстоятелства, като са съобразили, че е с година и половина над средния размер. Всъщност наложеното наказание го превишава с почти три години, поради което следва да бъде намалено. С изменение на въззивното решение и редуциране на срока на лишаването от свобода от 8 на 6 години ще бъде постигнато едновременно точно приложение на материалния закон и справедливост на наказанието.“ Решението е окончателно и не подлежи на обжалване и протест.", "date": "2019.11.20", "title": " Намалиха присъдата на Иван, който уби 11-годишната Никол в асансьор"}
{"url": "https://trud.bg/%d0%bf%d1%80%d0%be%d1%84-%d0%b4-%d1%80-%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b8%d0%b2%d0%b0%d0%bd%d0%be%d0%b2-%d0%b8%d0%b7%d0%b2%d1%8a%d1%80%d1%88%d0%b8-%d0%bf%d1%8a%d1%80%d0%b2%d0%b0/", "text": "Медицинският университет и УМБАЛ „Св. Марина“ стартираха проекта за роботизирана хирургия във Варна. Първата робот-асистирана хирургична интервенция в морската столица бе извършена от проф. д-р Красимир Иванов. В университетската болница е инсталиран последният модел четвърта генерация робот Da Vinci Xi, който позволява да се извършват всички видове операции в коремната и торакалната хирургия, в урологията и гинекологията. Това е най-модерната роботизирана система в България, която позволява да се използват последните генерации хирургичен инструментариум, чрез който се извършват изключително елегантни и щадящи пациента операции, гарантиращи неговото бързо възстановяване с минимална травма и болка и следоперативен контрол. МУ-Варна и  УМБАЛ „Св. Марина“ подготвят 4 екипа, които са в състояние да извършват целия спектър хирургични интервенции в областта на коремната хирургия и урологията. Системата е оборудвана с вградени симулатори, чрез които младите хирурзи ще тренират и придобиват необходимите умения. Това е най-голямата придобивка през 2019г. на варненското здравеопазване, която ще даде възможност на пациентите да получават хирургично лечение, съответстващо на най-високите световни стандарти. Екипите, ръководени от Ректора на МУ-Варна проф. д-р Красимир Иванов, са преминали обучение във водещи европейски клиники и имат амбицията да се превърнат в център за подготовка на висококвалифицирани лекари за роботизирана хирургия. Ръководството на университета и болницата са поставили въпроса за финансиране на роботизираната хирургия пред МЗ и НЗОК. Към момента в България НЗОК заплаща само за робот-асистирани операции в областта на гинекологията.        ", "date": "2019.11.20", "title": " Проф. д-р Красимир Иванов извърши първата хирургическа интервенция с робот Da Vinci Xi във Варна"}
{"url": "https://trud.bg/%d0%bc%d0%b0%d1%80%d0%b8%d0%bd%d0%b5%d0%bb%d0%b0-%d0%b0%d1%80%d0%b0%d0%b1%d0%b0%d0%b4%d0%b6%d0%b8%d0%b5%d0%b2%d0%b0-%d0%b5-%d0%be%d1%82%d0%ba%d0%b0%d1%80%d0%b0%d0%bd%d0%b0-%d0%b2-%d0%b1%d0%be%d0%bb/", "text": "Маринела Арабаджиева е откарана в МВР болница, заяви пред   адокатката й Ина Лулчева. Тя е била настанена в интензивно отделение в критично състояние, но е стабилизирана. От здравното заведение не коментират какво е състоянието й, информация за него ще съобщават само на близките на Арабаджиева. Това не е първият път, в който бизнес дамата напуска следствения арест заради здравословни проблеми. През септември Арабаджиева бе с опасност за живота. Хипертония втора степен, спиране на моторните функции на жизненоважни органи и многократно колабиране са част от здравословните проблеми, които тя има. Заради тях тя беше освободена под домашен арест с решение на Специализирания наказателен съд, но на втора инстанция то беше отменено. Ветко и Маринела Арабаджиеви са с обвинения за участие в организирана престъпна група с цел данъчни престъпления и пране на пари. В продължение на месеци властите ги издирваха, а през март ги задържаха в имение в Испания. Арабаджиева бе екстрадирана от Испания на 30 май. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Маринела Арабаджиева е откарана в болница"}
{"url": "https://trud.bg/%d0%bc%d0%be-%d0%bd%d0%b0%d0%b3%d1%80%d0%b0%d0%b4%d0%b8-%d0%bf%d0%be%d1%81%d0%bc%d1%8a%d1%80%d1%82%d0%bd%d0%be-%d1%80%d0%b0%d0%b7%d1%83%d0%b7%d0%bd%d0%b0%d0%b2%d0%b0%d1%87%d0%b0-%d0%bf%d0%be%d0%bb/", "text": "България има своите вечни интереси и те трябва да бъдат отстоявани, включително и със саможертва на хора като о.з. полковник Пеньо Пенев. Това каза министърът на отбраната Красимир Каракачанов на тържествената церемония по връчването посмъртно на почетния знак на Министерството на отбраната „Свети Георги I степен“ за офицери на военния разузнавач о.з. полк. Пеньо Върбанов Пенев (1926 – 2015), съобщиха от МО. Отличието прие дъщеря му архитект Валентина Върбанова. Наградата се връчва за изключителен принос към националната сигурност и отбраната на страната и по повод 55 години от освобождаването на българския офицер от турски затвор и размяната му с девет турски агенти, осъдени в България. На церемонията бе представен трейлър на документалния филм „Един срещу девет“ на Военния телевизионен канал, посветен на българския разузнавач. „Тази награда и този филм са едно малко признание за всичко, което този човек е направил и изстрадал за страната си. За съжаление посмъртно можем да се опитаме да поправим една несправедливост към един човек, а по този начин – и към неговите колеги, които честно и безкористно са служили, но са забравени“, посочи министърът на отбраната Красимир Каракачанов. „Никога не съм делил българските офицери на такива, служили преди 9-и септември, след 9-и септември, след 10-и ноември. Българският офицер винаги и при всички исторически обстоятелства преди всичко е полагал клетва да служи на България. Ако искаме да създаваме приемственост, да възпитаваме бъдещите поколения в дух на патриотизъм и отговорност към страната си, ние трябва да уважаваме всички българи за заслугите, които имат, без значение в коя историческа епоха са служили на България“, подчерта министърът на отбраната Красимир Каракачанов. По думите му години наред голяма част от офицерите, служили във военното разузнаване, са били отричани по идеологически причини, на това трябва да се сложи край и днешната церемония е стъпка в тази посока. „Отричани, обругавани, оплювани, само че от кого? От тези, които се опитаха за 30 години по всякакъв начин да ни промият съзнанието като народ; за пореден път да ни налагат някакви нови идеологически ценности така, както се правеше и след 9-и септември. За мен няма разлика дали в името на пролетарския интернационализъм или в името на глобалния либерализъм промиваш съзнанието на своя народ и го обричаш на унищожение и забвение. Затова тези хора, които са служили на България, заслужават нашето уважение. Те са герои. Ако искаме да имаме герои и в бъдеще, ние трябва да уважаваме всички преди тях. Трябва да имаме примери, а примерите не можем да ги подбираме според политическата конюнктура“, каза още министър Каракачанов. Дъщерята на полковник Пеньо Пенев архитект Валентина Върбанова благодари на инициаторите, авторите и участниците в заснемането на филма „Един срещу девет“ на Военния телевизионен канал и на Министерството на отбраната за връченото отличие. „Наричат баща ми легенда, но легенди са и всички тези десетки български разузнавачи, които са работили в България, и които са били предани на девиза на военното разузнаване – „Служа на Отечеството“, каза тя. Церемонията продължи с емоционален разказ на 92-годишния о.з. полковник Димитър Вандов, ветеран от външнополитическото разузнаване на България, за живота и дейността на о.з. полк. Пеньо Пенев. „Бих желал да изкажа нашата най-голяма благодарност на министъра от името на запасните разузнавачи в България затова, че удостои с високо отличие нашия боен другар“, каза о.з. полк. Димитър Вандов и подчерта, че дейността на българското военно разузнаване винаги е била в посока мир, стабилност, запазване на баланса, укрепване на отношенията.", "date": "2019.11.20", "title": " МО награди посмъртно разузнавача полк. Пеньо Пенев с почетния знак „Свети Георги I степен“\t"}
{"url": "https://trud.bg/%d0%be%d1%81%d0%b2%d0%be%d0%b1%d0%be%d0%b6%d0%b4%d0%b0%d0%b2%d0%b0%d1%82-%d0%be%d1%82-%d0%b4%d0%bb%d1%8a%d0%b6%d0%bd%d0%be%d1%81%d1%82-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%8f/", "text": "Освобождават от длъжност управителя на ВиК – Перник инж. Иван Витанов, съобщава  . В миньорския град от 18 ноември е в сила воден режим, а днес там напрежението ескалира, след като протестиращи се опитаха да влязат във ВиК дружеството. По-рано днес з . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Освобождават от длъжност управителя на ВиК – Перник"}
{"url": "https://trud.bg/%d0%b8%d0%b7%d0%b4%d0%b8%d0%b3%d0%b0%d1%82-%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%b7%d0%b0-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b0-%d0%b4%d0%be-%d1%81%d0%b5%d0%b4%d0%bc/", "text": "Опозицията в родния волейбол ще определи в близките дни своя кандидат за президент на федерацията. Клубовете от инициативния комитет за свикване на извънредно общо събрание на централата ще дадат специална пресконференция на 27 ноември, на която ще обявят кого ще издигнат срещу сегашния шеф инж. Данчо Лазаров.  Преди седмица се заговори, че това ще е легендата Любо Ганев, когото Инженера се опитвал да изключи от управителния съвет, за да го лиши от възможност да се кандидатира за поста. Очаква се на пресконференцията всички неизвестни по темата с новият кандидат да паднат и опозиционерите да представят управленската си програма.  Борислав Кьосев, който остава лоялен на сегашното ръководство, обяви, че не би гласувал за изключването на Любо Ганев. „Това е все едно да гласувам срещу себе си – заяви легендата пред Диема спорт. – Как да гласувам срещу човек, който е авторитет?“", "date": "2019.11.20", "title": " Издигат кандидат за волейбола до седмица"}
{"url": "https://trud.bg/%d0%bf%d1%80%d0%b0%d1%89%d0%b0%d0%bc%d0%b5-8-%d0%bf%d0%bb%d1%83%d0%b2%d1%86%d0%b8-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%be%d1%82%d0%be/", "text": "България ще участва с 8 плувци на европейското първенство в малък басейн в Глазгоу от 4 до 8 декември. Антъни Иванов ще стартира в пет дисциплини – 50, 100 и 200 метра бътерфлай, 200 м св. стил и 200 м съчетано. На 100, 200 и 400 м в кроула ще участва Йордан Янков, а младата сензация Йосиф Миладинов ще плува а 50 и 100 м бътерфлай, 50 м св. стил и 100 м съчетано. Калоян Левтеров е заявен за 50, 100 и 200 м гръб, а Любомир Епитропов ще участва на трите дистанции бруст. Светозар Николов е на старт на 200 и 400 м съчетано, а присъствието на две жени прави възможно участие на България и в смесената щафета. Иначе Габриела Георгиева ще плува трите дистанции гръб, а дебютантката Диана Петкова – 50 и 100 м св. стил, както и на 50 м бруст.", "date": "2019.11.20", "title": " Пращаме 8 плувци на европейското"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d1%8a%d1%82-%d0%bd%d0%b0-%d0%bc%d0%b0%d1%80%d0%b8%d1%86%d0%b0-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%be%d1%80%d0%bb%d0%be/", "text": "„Марица“ е безапелационен хегемон в женския волейбол у нас, но не така стоят нещата в Европа. Пловдивчанки загубиха с 1:3 (-24, 18, 7, 19) като гости на френския „Кан“ първия си мач от група „Е“ на Шампионската лига.  Липсата на късмет реши изхода на първата част, а във втората българският тим спечели убедително. След това обаче домакините наложиха волята си, а сериозна роля за това имаше и родната националка Мира Тодорова, която заби 18 точки в полето на „Марица“. Най-резултатна с 20 т. бе Надя Кодола, а за българките Десислава Николова се отчете с 14 т.  „Беше истинско удоволствие да играя срещу Марица, наистина положихме доста големи усилия, за да успеем да спечелим мача – заяви Тодорова, която завърши с невероятните 81% успеваемост в атака. – Те играха чудесно и ги поздравявам.“  Новият треньор на „Марица“ Владимир Орлов се утеши с поуките от участието в най-силния турнир на континента.  „Тежка загуба, отстъпихме третия гейм на седем точки – заяви Орлов. – Тогава се получи една голяма дупка, в едно нареждане загубихме страшно много точки. Трябваше да сме по-агресивни в атака. В Шампионската лига се учим.“  Следващият мач на шампионките е срещу руския „Динамо“ (Москва) в пловдивската зала „Колодрума“ на 26 ноември.", "date": "2019.11.20", "title": " Треньорът на „Марица“ Владимир Орлов: Учим се в Шампионската лига"}
{"url": "https://trud.bg/%d0%b8%d0%b4%d0%b5%d1%8f-%d1%80%d0%b0%d0%b1%d0%be%d1%82%d0%be%d0%b4%d0%b0%d1%82%d0%b5%d0%bb%d0%b8%d1%82%d0%b5-%d0%b4%d0%b0-%d0%bf%d0%bb%d0%b0%d1%89%d0%b0%d1%82-%d0%bd%d0%b0%d0%b9-%d0%bc%d0%bd%d0%be/", "text": "Работодателите да плащат не повече от 15 дни болнични в годината. Това е една от идеите за справяне на проблема с фалшивите болнични. Тя ще бъде обсъдена от социалните партньори в съвета за тристранно сътрудничество, съобщи министър Бисер Петков пред  . Сред предложенията за решаване на проблема с фалшивите болнични е и личният лекар да има право да дава по-малко дни болнични. „Личният лекар сега може да издава болничен лист до 14 дни. Обсъжда се предложение да се намали този срок – мисля, че и от лекарските среди се изказа подкрепа за до 7 дни“, обясни социалният министър. По думите му, всички мерки за ограничаване на фалшивите болнични, обсъждани до сега, отново ще бъдат обсъдени в тристранния съвет. „Нека да оставим темата на един широк разговор и аз съм сигурен, че този път тя няма да се остави така в безвремието. А ще се намери решение, което да бъде подкрепено от всички и да бъде приведено в действие“, каза Бисер Петков. Приходната агенция събира вноските за болнични, издаването им се контролира от здравните инспекции, а НОИ ги плаща. Това прави контролът неефективен, твърди председателят на парламентарната социална комисия Хасан Адемов. „Ако НОИ, който плаща през всичките тези години болничните листи, има възможности за контрол, нещата може да се развият в друга посока“, смята Адемов. „НОИ и сега осъществява контрол върху издадените болнични листове и е една от институциите, които имат право да обжалват тези болнични листове. Явно трябва по-добре да се координират контролните механизми, така че да бъдат по-ефективни“, отговори министър Бисер Петков. Все още не е ясно кога ще се проведе тристранният съвет, на който ще се набележат мерки за ограничаване на злоупотребите с болнични.", "date": "2019.11.20", "title": " Идея: Работодателите да плащат най-много 15 дни болнични годишно\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0%d1%82%d0%b0-%d0%b2-%d1%81%d0%bb%d0%b8%d0%b2%d0%b5%d0%bd-%d0%be%d0%b1%d1%83%d1%87%d0%b8-60-%d0%be%d0%b7%d0%b5%d0%bb%d0%b5%d0%bd%d0%b8%d1%82%d0%b5%d0%bb%d0%b8-%d0%b8/", "text": "60 работници по озеленяването и 15 офис-секретари бяха обучени по европроект на общината в Сливен, съобщиха от администрацията. Част от тях ще бъдат наети в общинското предприятие по озеленяване или на друга позиция за срок от една година. Лицата от социално уязвимите групи, на младежка възраст. Обучението е преминало в Регионалния център за икономическо развитие, като успешно завършилите 75 души са получили документи за преминалите курсове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Общината в Сливен обучи 60 озеленители и 15 офис-секретари"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d0%b4%d0%b8%d0%b0%d0%bb%d0%be%d0%b3%d1%8a%d1%82-%d1%81%d1%8a%d1%81-%d1%81%d0%b8%d1%80%d0%b8%d0%b9%d1%81%d0%ba%d0%be%d1%82%d0%be-%d0%bf%d1%80%d0%b0%d0%b2%d0%b8/", "text": "Диалогът със сирийското правителство е в интерес на кюрдите и няма алтернатива за него, заяви на пресконференция руският външен министър Сергей Лавров, цитиран от TACC. „Вярвам, че е в интерес на кюрдите, в интерес на осигуряването на техните права, да се проведе курс за диалог с легитимните власти на Сирия в рамките на онези подходи, които ще гарантират стабилност и сигурност на страната. Подход, при който всички етнически и религиозни групи ще бъдат надеждно защитени и техните права ще бъдат гарантирани чрез приключване на работата на Конституционния комитет“, каза той. Лавров посочи също, че някои представители на сирийските кюрди смятат, че САЩ могат да им осигурят автономия в рамките на територията на Сирия. „Има информация, че някои представители на „Сирийските демократични сили“ (СДС) разчитат на това САЩ да им осигурят квазидържавна автономия в Сирия“, каза министърът. Според Лавров СДС първо са подкрепили руско-турския меморандум от 22 октомври, както направи Асад, но след това са се разколебали, когато САЩ са променили позицията си за Сирия. Лавров освен това обвини САЩ, че са изоставили кюрдите, след като „Ислямска държава“ е била победена, но след това са „си спомнили за петрола“ и са се върнали отново.", "date": "2019.11.20", "title": " Лавров: Диалогът със сирийското правителство е в интерес на кюрдите"}
{"url": "https://trud.bg/%d1%82%d0%b5%d0%b6%d0%ba%d0%b0-%d0%b4%d0%b2%d1%83%d1%81%d1%82%d1%80%d0%b0%d0%bd%d0%bd%d0%b0-%d1%85%d0%b5%d0%bc%d0%be%d1%80%d0%b0%d0%b3%d0%b8%d1%87%d0%bd%d0%b0-%d0%bf%d0%bd%d0%b5%d0%b2%d0%bc%d0%be/", "text": "Министър Кирил Ананиев е получил предварителен доклад от извършваната проверка на дейността на трите лечебни заведения – Специализираната детска болница „Проф. д-р Иван Митев“, УБ „Лозенец“ и УМБАЛСМ „Н. И. Пирогов“, имащи отношение към случая с  . В хода на проверката е изискана и обработена цялата налична медицинска документация както от болниците, така и от личния лекар на детето, взети са предвид и становищата на лекарите, участвали в диагностично-лечебния процес. На база на извършената аутопсия причината за смъртта е изяснена – тежка двустранна хеморагична пневмония (двустранни масивни кръвоизливи в белите дробове). Пневмонията е причинена от вирусна инфекция, заради която са възникнали и допълнителни усложнения – тежки двустранни кръвоизливи в надбъбречните жлези. Към момента не са готови всички резултати от хистологичните изследвания, които се очакват до седмица. С цел пълно проучване на случая е възложено провеждането на три независими експертизи – от специалист по инфекциозни заболявания, детски пулмолог и вирусолог. На база резултатите от проверката, заключенията на експертите и аутопсията, ще бъдат изготвени 4 констативни протокола и окончателен доклад. Докладът ще бъде изпратен на министъра на здравеопазването до края на следващата седмица. По-рано днес министърът на здравеопазването Кирил Ананиев проведе среща с директорите на трите лечебни заведения – СБАЛДБ „Проф. д-р Иван Митев“, УБ „Лозенец“ и УМБАЛСМ „Н. И. Пирогов“.   до приключване на процесуално-следствените действия по случая. По разпореждане на министър Ананиев временно отстранена е и приелата детето в Педиатрията д-р Елена Георгиева. Сезирана е и Комисията по професионална етика към съответната Районна колегия, която следи за спазване на професионалните медицински и морално-етични въпроси, свързани с упражняването на професията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Тежка двустранна хеморагична пневмония е причина за смъртта на 3-годишното дете"}
{"url": "https://trud.bg/%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d0%bd%d0%b0%d1%82%d0%be-%d1%89%d0%b5-%d0%bf%d1%80%d0%b5%d0%b2%d1%8a%d0%be%d1%80%d1%8a%d0%b6%d0%b8-%d1%81%d0%b8%d1%81%d1%82%d0%b5/", "text": "Генералният секретар на НАТО Йенс Столтенберг потвърди, че алиансът ще превъоръжи системата си за далечно радиолокационно откриване и управление (AWACS), съобщава БТА. Според генералния секретар предстои алиансът да подпише договор за доставка на летателни средства на стойност един милиард долара. Системата AWACS служи за наблюдение на въздушното пространство и се използва в отбрана и нападение. НАТО разполага с десетки самолети, произведени през миналия век и снабдени с радари с голямо покритие, осигуряващи работата на системата. Столтенберг съобщи, че днес външните министри от алианса ще се запознаят с предложението на Германия за съставянето на група за обсъждане на стратегически въпроси. Според европейски медии целта със създаването на подобна група би била да се реагира на критиките на френския президент Еманюел Макрон за работата на пакта. Германското предложение има стойност, целта е да се прецени как можем да укрепим НАТО като място за решаване на предизвикателствата, пред които сме изправени, посочи генералният секретар. По неговите думи е много важно, когато има поводи за тревога, съюзниците да могат да ги обсъждат. В повечето време постигаме съгласие и приемаме решения, а понякога имаме разногласия, посочи Столтенберг. Трябва да преодолеем различията, много е важно за Европа и Северна Америка да останат единни, добави той преди началото на днешната министерска среща. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Столтенберг: НАТО ще превъоръжи системата за наблюдение на въздушното пространство за 1 млрд. долара"}
{"url": "https://trud.bg/%d1%88%d0%be%d1%84%d1%8c%d0%be%d1%80%d1%8a%d1%82-%d0%b7%d0%b0%d0%bb%d0%be%d0%b2%d0%b5%d0%bd-%d1%81-%d0%be%d0%b3%d1%80%d0%be%d0%bc%d0%bd%d0%be-%d0%ba%d0%be%d0%bb%d0%b8%d1%87%d0%b5%d1%81%d1%82%d0%b2/", "text": "Русенският окръжен съд остави за постоянно в ареста 56-годишния шофьор, който в неделя беше задържан на . Наркотикът бе открит в тайник в пода на управлявания от него лекотоварен камион с българска регистрация, предава  . Хероинът е на стойност малко повече от 3,7 млн. лева. Това е и най-голямото количество от този вид наркотик, откривано на „Дунав мост“ през последните пет години. Мъжът, пренасял хероина, е обвинен за опит за контрабанда на високорисково наркотично вещество в особено големи размери. „Законът предвижда наказание 15-20 години лишаване от свобода и глоба от 200 до 300 хиляди лева“, каза прокурорът по делото Андрей Ангелов и допълни, че в края на 2013-а на граничния пункт „Капъкуле“ същият обвиняем, който е от хасковско село е бил задържан от турските служби с 5,360 кг кокаин, разпределен в пакети, прикрепени по тялото му. На територията на Република Турция е изтърпял наказанието си, но за българската съдебна система на този етап е с чисто съдебно минало и има право да обжалва постоянното си задържане в ареста пред апелативна инстанция.", "date": "2019.11.20", "title": " Шофьорът, заловен с огромно количество хероин на Дунав мост, остава в ареста"}
{"url": "https://trud.bg/%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%be%d0%bf%d0%b5%d1%80%d0%b8%d1%80%d0%b0%d1%82-%d1%81-%d0%bf%d0%be%d1%81%d0%bb%d0%b5%d0%b4%d0%b5%d0%bd-%d0%bc%d0%be%d0%b4%d0%b5%d0%bb-%d1%80%d0%be/", "text": "Проект за роботизирана хирургия стартираха във Варна Медицинският университет и УМБАЛ „Св. Марина“. Първата интервенция в морската столица извърши ректорът на МУ-Варна проф. д-р Красимир Иванов с инсталирания в университетската болница последен модел четвърта генерация робот Da Vinci Xi, съобщиха от висшето училище. Най-модерната роботизирана система в България бе закупена след спечелен проект по ОП „Наука и образование за интелигентен растеж“. С нея  могат да се извършват всички видове операции в коремната и торакалната хирургия, в урологията и гинекологията. Те са изключително елегантни и щадящи – травмата и болката за пациента се свеждат до минимум и се гарантира бързото му възстановяване. Четири екипа, ръководени от проф. Иванов и преминали обучение във водещи европейски клиники, ще извършват целия спектър от коремни и урологични операции с помощта на робота. Той е оборудван с вградени симулатори, чрез които младите специалисти ще тренират и ще трупат умения. Въвеждането на роботизираната хирургия е най-голямата придобивка на варненското здравеопазване за 2019 г., която дава възможност  пациентите да бъдат оперирани по най-високите световни стандарти, уточниха от МУ-Варна. За да е достъпно модерното лечение, ръководството на университета и болницата са поставили пред здравното министерство и НЗОК въпроса за разширяване на кръга на заплащаните от касата робот-асистирани операции. В момента тя покрива само гинекологичните.", "date": "2019.11.20", "title": " Във Варна оперират с последен модел робот Da Vinci"}
{"url": "https://trud.bg/%d0%be%d1%82%d1%81%d1%82%d1%80%d0%b0%d0%bd%d0%b8%d1%85%d0%b0-%d1%88%d0%b5%d1%84%d0%be%d0%b2%d0%b5-%d0%bd%d0%b0-%d0%b1%d0%be%d0%bb%d0%bd%d0%b8%d1%86%d0%b8-%d0%b7%d0%b0%d1%80%d0%b0%d0%b4%d0%b8-%d1%81/", "text": "В момента текат проверки в здравните заведения  Премиерът нареди експертизите по случая да се правят във ВМА  Отстраниха шефовете на болниците „Проф. Иван Митев”, „Лозенец” и „Пирогов” и медиците, замесени в случая с починалото 3-годишно дете в София по нареждане на премиера Бойко Борисов. Той се е срещнал с почернените родители. „Говорете с прокуратурата да ползват ВМА за експертизите, там са едни от най-добрите лекари, трябва да има възмездие”, нареди Борисов на здравния министър Кирил Ананиев по време на правителственото заседание в сряда. „Това бездушие – да гледат детето и… разстроих се, незабавно да се махат от там, докато свършат проверките и се намерят виновните”, каза премиерът. „Направихме детски отделения, инвестирахме, толкова пари за здравеопазване се дават”, продължи Борисов и съобщи, че на заседание в сряда са отпуснати допълнително 6,7 млн. лева за изплащане на данъците на болница „Лозенец”. „Ние само отпускаме пари, а ефектът е разплакани родители”, отбелязва с огорчение премиерът. В момента текат проверки в трите софийски болници за смъртта на момченцето. След среща с министъра на здравеопазване Кирил Ананиев директорът на педиатричната болница Димитър Русинов, директора на болница „Лозенец” проф. Любомир Спасов и шефа на „Пирогов” са временно отстранени от постовете си. Родителите обвиняват медици, че са се забавили и не са обърнали внимание на случая, отговорът от педиатъра, приел детето, е, че то е лекувано навреме. Починалото момченце е било заведено първо в столичната педиатрична болница. Според родителите лекарите там не им обръщат внимание, а състоянието на детето се влошавало. Решават да отидат в болница „Лозенец”, където ги връщат за домашно лечение. След това отново се върнали в педиатричната болница и там чакали 2-3 часа момченцето да бъде хоспитализирано, тъй като нямало свободни легла. Свидетел потвърждава техните думи. В края на деня детето е откарано в „Пирогов”, където почива. Според аутопсията причина за смъртта му е двустранна хеморагична пневмония. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Отстраниха шефове на болници заради смъртта на 3-годишно дете (обзор)"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bd%d0%b5%d0%be%d0%b1%d1%85%d0%be%d0%b4%d0%b8%d0%bc%d0%b8-%d1%81%d0%b0-%d0%b5%d1%84%d0%b5%d0%ba/", "text": "Необходими са ефективни действия на отговорните институции за възобновяване на водоснабдяването на Перник и гарантиране на здравето на гражданите, заяви днес президентът Румен Радев на среща на „Дондуков“ 2 с кмета на града Станислав Владимиров. На срещата бяха обсъдени причините за въведения воден режим в града, отговорността на ресорните министерства и перспективите за преодоляване на създадената водна криза. Кметът на Перник е внесъл сигнал до прокуратурата по случая и очаква незабавни мерки за изясняване на отговорността за създадената кризисна ситуация. По думите му от месеци оттокът от язовира надвишава притока без да бъдат предприети мерки. Станислав Владимиров заяви, че над половин година град Перник е на скрит воден режим, за което неведнъж е подал сигнали, включително и към Народното събрание и очаква своевременна реакция от страна на Министерството на околната среда и водите и Министерството на регионалното развитие и благоустройството. Държавният глава отбеляза необходимостта подкрепа за гражданите на Перник да бъде оказана и от страна на Министерството на отбраната и Министерството на здравеопазването за осигуряването на водоноски, засилен епидемиологичен контрол и предоставянето на дезинфекционни средства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Президентът Радев: Необходими са ефективни действия за възобновяване на водоснабдяването на Перник"}
{"url": "https://trud.bg/%d0%b0%d0%bb%d0%bf%d0%b8%d0%bd%d0%b8%d0%b7%d0%bc%d1%8a%d1%82-%d0%be%d1%82%d0%b1%d0%b5%d0%bb%d1%8f%d0%b7%d0%b0-90-%d0%b3%d0%be%d0%b4%d0%b8%d0%bd%d0%b8/", "text": "С емоционално тържество в зала „София“ в сградата на Националния съвет на БЧК отбеляза 90-годишнината си Българската федерация по катерене и алпинизъм. Председателят на УС Петко Тотев изнесе реч за развитието и успехите на алпинизма у нас като припомни успехите и драматичните дни.  Приветствие по случай юбилея от името на спортния министър Красен Кралев поднесе главният секретар на министерството Асен Марков. Към позравите се присъединиха НСА „Васил Левски“, Българският туристически съюз, Планинската спасителна служба и фондация „София – Европейска спортна столица“.", "date": "2019.11.20", "title": " Алпинизмът отбеляза 90 години"}
{"url": "https://trud.bg/%d0%b2%d0%b5%d1%87%d0%bd%d0%b8%d1%82%d0%b5-%d0%ba%d0%bd%d0%b8%d0%b3%d0%b8-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%82%d1%80%d1%8a%d0%b3%d0%b2%d0%b0%d1%82-%d0%ba%d1%8a%d0%bc/", "text": "Предстои публикуването на общо 101 основополагащи творби на националната ни литература Фондация “Българско слово“ представи днес първите три творби от уникалната си поредица „Вечните книги на България“. На тържеството като официални гости присъстваха вицепрезидентът Илияна Йотова, председателят на парламентарната комисия по култура и медии Вежди Рашидов, зам.-министърът на културата Амелия Гешева, Биляна Ганева, директор на Дирекция „Култура“ към Столична община, много приятели и любители на писменото слово. Първите три заглавия от колекционерската поредица са „Жития и чудеса на българските светци“, Христо Ботев, „Поезия. Публицистика“ и Димчо Дебелянов, „Скрити вопли“. Академик Антон Дончев, почетен член на редакционната колегия на „Българско слово“, поднесе приветствие. Проф. Валери Стефанов и проф. Кирил Топалов запознаха гостите с новите книги, върху чието издание те работиха упорито. Амелия Гешева обеща подкрепата на Министерство на културата за популяризиране на книгите и сред българските общности в чужбина. Амбициозната задача на младата фондация е да издаде първоначално 101 основополагащи заглавия в родната литература. Подборът на произведенията е поверен на взискателен редакционен съвет от светила в българската литература, наука и изкуствознание. В поредицата „Вечните книги“ са събрани най-знаковите произведения на българската литература, но освен тях са представени и малко известни, но изключително стойностни творби. Колекцията обхваща периода от ранните писмени паметници на IX век до утвърдени автори на съвремието. Редът на издаването на книгите не е хронологичен, което дава по-голяма свобода на съставителите и гъвкавост при разпространението. Очаква се изданията ще бъдат на книжния пазар преди Софийския международен панаир на книгата, който се открива на 10 декември.   Илияна Йотова, вицепрезидент:  Писаното слово остава, дигиталният свят се променя – Как оценявате първите стъпки на Фондацията да издаде поредицата „Вечните книги на България”?  – Чудесна идея! Искам да ги поздравя искрено за смелостта. Сигурна съм, че никак не е лесно да се прецени кои заглавия точно да бъдат издадени. Това е един опит да съживим автентичната българска литература, на фона на всичко онова, което се появява на пазара. И най-вече да научим децата си да ценят класиката. – Какво е мястото на българската книга в днешния дигитален свят?   – Аз не смятам, че тя е заплашена. Винаги ще има онова особено усещане, присъщо на човека да пипа с ръце, с пръсти да усеща хартията – тя има един особен аромат, който с нищо друго не може да се сравни. Писаното слово остава, дигиталният свят се променя. – Какво е Вашето пожелание към Фондация „Българско слово”?  – Да има много приятели, много съмишленици и хора, които да помагат от сърце. Аз самата смятам да бъда сред тях.   Боян Ангелов, председател на Съюза на писателите:  Поредицата ще бъде по-светла от светлината – Как оценявате инициативата на Фондация „Българско слово” да издаде 101 велики български книги?  – Прекрасна, защото в тази духовна тъмнина, в която се намира България, това не е само светлина, но както е казал св. Климент Охридски в първата книга, от „Вечните книги на България” в Похвално слово за Св. Кирил: „Вашето слово е по-светло от светлината”. И аз мисля, че тази поредица ще бъде по-светла от светлината. – Смятате ли, че книгата ще просъществува в днешните дигитални времена?  – Книгата е отпечатък и не може да се дигитализира. Тя представлява произведение на изкуството и в никакъв случай няма да изчезне. Аз мисля, че тази поредица показва как трябва да се правят българските книги. Затова съм благодарен на редакционната колегия и на Фондация „Българско слово” и на хората, които са подкрепили тази инициатива.     Вежди Рашидов, председател на комисията по култура към НС: Това, което правите е благородно, истинско Трябва да отбележим много важната роля на Петьо Блъсков с неговата идея. Това ще запази българщината. Разбира се, формите са още много. След 120 г. гниене българската църква в Истанбул се възроди и сега днес тя е една перла в историята. Ето вече и в метоха има един прекрасен музей. И още веднъж благодаря на Петьо, че той ми даде за този музей най-старата печатна машина. Това, което правите е благородно, истинско. И на добър час и дано да се развие. каза Вежди Рашидов.     Поздравителен адрес от Йорданка Фандъкова, кмет на София Уважаеми г-н Кьосев, приемете искрените ми поздрави за реализацията на този мащабен проект, който ще докаже отново българския духовен капитал, граден и натрупан през вековете. С поредицата „Вечните книги на България” с гордост ще покажем на новите поколения онези духовни стъбове, които са вдъхновявали нашите предци с таланта на творбите си, с уважението към българското слово, с отговорността към историческата памет. С голям респект съм Вашата всеотдайна дейност, ви пожелавам успех и нестихващо вдъхновение в името на стойностното и достойно присъствие на българската литература в световните литературни процеси.   Академик Антон Дончев, писател:  Първите три книги влизат в битката за българската култура Тази вечер тук, в тази зала, кацат три космически кораба – три книги. Те пренасят герои, образи и идеи, събрани през вековете, създадени от българи и за българи, но и за всички хора. Героите, образите живеят, но спят, за да преминат недокоснати от времето. Те оживяват само, ако някой ги събуди, като им даде от своето време – от живота си, ако заживее с тях. Шепа хора създадоха космическите кораби и литературните им тела, книгите. Някои щедро дариха от това, което имат, други събраха смелост да навлязат в хранилищата на времето, за да намерят героите, които очакват да бъдат пренесени в нашето съвремие за да получат нов живот. Да помним писателя Любомир Левчев, който се раздели с нас и от строител на космически кораб-книга се превърна в герой, който чака своя кораб да го върне отново у нас. Създателите на книгите могат да бъдат наречени новите Галилеевци – както Галилей се е борил да докаже, че не Земята, а Слънцето е центърът на света, така и те искат да докажат, че центърът на нашия свят е не материалното преуспяване, а културата и човешкият дух. Първите три три книги от флотилията на космическите кораби влиза в битката за българската култура. Да им пожелаем успех, да им пожелаем победа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Вечните книги на България тръгват към читателите\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%80%d0%be%d0%b4%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%bf%d0%be%d1%87%d0%b8%d0%bd%d0%b0%d0%bb%d0%be%d1%82%d0%be-%d0%b4%d0%b5%d1%82/", "text": "Днес следователите са влезли, иззели са записи. Разпитали са родителите, разпитали са свидетели. Взели са рецепти, документи, коментира от Загреб премиерът Борисов относно случаят със починалото миналата седмица 3-годишно дете. „Родителите са снимали в какво състояние е детето. Дълги записи.Те са снимали как са се държали секретарките и шефовете на болниците и просто съм потресен от това са ми толкова резки решенията“, добави той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Борисов: Родителите на починалото дете са снимали отношението към него в болниците, потресен съм"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d0%b4%d0%be%d0%bd%d0%b0%d0%bb%d0%b4-%d1%82%d1%83%d1%81%d0%ba-%d1%82%d0%be%d0%b9-%d0%b5/", "text": "Доналд Туск е един изключителен приятел на България. Всички вие си спомняте какво приветствие за нашето европредседателство изнесе той на български език. Няма българин, който тогава да не се е трогнал. С него сме приятели, познавам го добре.Той е много твърд човек. Тези години, в които беше председател на Европейския съвет, за него бяха място, което не отговаря на неговата енергичност, защото там се изискваше дипломатичност и да прави консенсус. Въпреки всичко направи огромни усилия. Той е партиец, бил е премиер, познава Централна и Източна Европа, познава Балканите. По този начин коментира премиерът Бойко Борисов решението си да подкрепи Доналд Туск за лидер на Европейската народна партия (ЕНП) на конгреса в Загреб. ЕНП правеше много компромиси през годините. Жозеф Дол го обичам като баща. Мисля, че Туск ще бъде по-твърд, защото много партии членове на ЕНП на практика не изповядват ценностите на Европейската народна партия. Сдружават се със социалисти и комунисти, добави още Борисов. На въпрос как Туск като лидер на ЕНП би се справил с противоречията с Унгария премиерът заяви: „Виктор Орбан е много добър приятел на България, но с някои свои решения, неслучайно си получи съдбата, която има. От друга страна той е антикомунист в душата си. Доналд (Туск) ще бъде председател, какъвто ни трябва в това време“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Премиерът Борисов за Доналд Туск: Той е изключителен приятел на България (ВИДЕО)"}
{"url": "https://trud.bg/%d1%81%d0%bf%d0%b8%d1%80%d0%b0%d1%82-%d0%b4%d0%bb%d1%8a%d0%b6%d0%bd%d0%b8%d1%86%d0%b8-%d0%b4%d0%b0-%d0%bf%d1%80%d0%b5%d0%bd%d0%b0%d1%81%d1%8f%d1%82-%d0%bf%d0%b0%d1%80%d0%b8-%d0%bf%d1%80%d0%b5%d0%b7/", "text": "Нови глоби, ако не декларирате валута Митничарите няма да допускат лице, което дължи данъци в България, да пренася до и над 30 хиляди лева през границата. Това предвиждат промени във Валутния закон, които правителството прие. Законът предвижда митническите органи да получават служебно информация дали има публични задължения всяко лице, което пренася сума от или над 30 000 лева или тяхната равностойност в друга валута през границата за трета страна. Ако се установи, че то има неплатени данъци в България, митничарите вече няма да допускат пренасянето на парите.Променят се и санкциите при недеклариране на валута на границата. Ако лицето не обяви, че пренася суми над 10 000 евро, благородни метали или скъпоценни камъни, както е по закон, то ще бъде глобено в размер на една пета от стойността на недекларираното. Санкцията важи, ако деянието не съставлява престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Спират длъжници да пренасят пари през границата"}
{"url": "https://trud.bg/%d1%89%d0%b5-%d1%81%d1%8a%d0%b4%d0%b8%d0%bc-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%b0-%d0%b8-%d0%ba%d0%bc%d0%b5%d1%82%d1%81%d1%82%d0%b2%d0%b0-%d0%b7%d0%b0-%d0%ba%d0%b0/", "text": "Обезщетяваме се за отменена такса смет Гражданите, които търпят вреди от лоши наредби на министерства или кметства, ще могат да си търсят обезщетенията по законов път. Депутатите ще гласуват утре важни поправки в Закона за отговорността на държавата и общините за вреди, чрез които институциите ще носят отговорност за вреди, причинени от действието на отменени или обявени за нищожни подзаконови нормативни актове. Към момента, ако наредба бъде отменена, то пострадалите от нея не биха могли да си търсят обезщетенията. Новите текстове биха могли да засегнат параграфи за такса смет или за правото на строеж, които в последствие са отменени, а засегнатите да си търсят обезщетения. “С изменението административните съдилища ще разглеждат и делата, когато тези актове са постановени в нарушение на правото на Европейския съюз и от тях са причинени вреди на частноправните субекти”, отбеляза по време на дебатите в правна комисия председателят є Анна Александрова (ГЕРБ). Депутатите са на мнение, че поправката ще се подейства дисциплиниращо на чиновниците в министерствата и общините, когато се пишат нови текстове по подзаконовите актове. “С поправките ще се търси отговорност и за грешно транспонирана европейска директива, например, отбеляза по този повод зам.-председателят на правната комисия Крум Зарков (БСП). “Поправките усъвършенстват действащата нормативна уредба в тази посока, като основен пункт е отговорността на държавата и общините по отменени или обявени за нищожни подзаконови нормативни актове. Редица случаи, в които държавата е нанесла вреди, в които вредата действително е нанесена, а няма кой да отговаря за това, защото актът е междувременно отменен, ни провокираха да внесем това предложение”, каза пред “Труд” и юристът от ДПС Хамид Хамид, зам.-председател на правната комисия в Народното събрание. Ако по време на административното дело се присъди обезщетение на граждани или организация, то средствата ще се изплащат от бюджетите на въпросните ведомства. По време на обсъжданията на законопоректа депутатите от различни парламентарни групи дебатираха и по възможността след като дадена институция е осъдена, то тя да търси по регресен път отговорност на съответните чиновници или чиновник, отговорен за калпавата наредба, довела до нанасяне на вреди и последвали обезщетения на граждани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Ще съдим министерства и кметства за калпави наредби"}
{"url": "https://trud.bg/%d0%bb%d0%b5%d0%ba%d0%b0%d1%80-%d0%be%d1%82-%d1%81%d0%bf%d0%b5%d1%86%d0%b8%d0%b0%d0%bb%d0%b8%d0%b7%d0%b8%d1%80%d0%b0%d0%bd%d0%b0%d1%82%d0%b0-%d0%b4%d0%b5%d1%82%d1%81%d0%ba%d0%b0-%d0%b1%d0%be%d0%bb/", "text": "Детето за първи път е регистрирано при нас като пациент в 12 часа и 20 минути. Преди това няма никаква регистрация. Детето не е било по време на приема в тежко състояние. Първите два часа няма влошаване. Това настъпва два часа след приемането.Това каза за   д-р Димитър Калайков от Специализираната детска болница по повод смъртта на 3-годишно дете, чиито родители са търсили помощ в три лечебни заведения. Според него е възможно родителите да са дошли, да са видели, че има много деца, да са изчакали малко и да са поели към болница „Лозенец“.. Докторът каза, че действително е предлагано детето да отиде в друга болница, но независимо от това то е прието в педиатричната болница. Направено е изследване на кръвта, рентгенова снимка. По негово мнение няма грешки и пропуски в лечението на детето. „Ние сме направили всичко, което сме можели да направим. Просто повече от това не можем да направим.“, заяви Калайков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Лекар от  Специализираната детска болница: Направили сме всичко, което можем за починалото момченце"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd%d0%b8-%d0%b2%d1%80%d1%8a%d1%89%d0%b0%d1%82-80-%d0%bc%d0%bb%d0%bd-%d0%bb%d0%b2-%d0%b7%d0%b0-%d0%bd%d0%b5%d0%b7%d0%b0%d0%ba%d0%be%d0%bd%d0%bd/", "text": "Пращат им писма да възстановят парите  Фирми на Гриша Ганчев и Христо Ковачки трябва да доплащат на държавата Над 80 милиона лева ще връщат фирми и физически лица, взели апетитни имоти по морето срещу пустеещи ниви. Става въпрос за горските заменки, които ЕК определи като неправомерна държавна помощ. Министерство на земеделието обяви списък със 103 фирми и физически лица, на които изпраща уведомителни писма да възстановят надвзетите суми, съобщи ресорният министър Десислава Танева. Сред фирмите е “Литекс Комерс” АД на бизнесмена Гриша Ганчев. Тя има да връща пари по три заменки. За една такава сделка трябва да доплати и “Русалка тур” на Николай Банев. Припомняме, че срещу бившия областен управител на Добрич Ердинч Хаджиев, бившия директор на дирекция “Административен контрол, регионално развитие и държавна собственост” в областната управа Пламен Ганев и началника на службата по кадастър, картография и геодезия Костадин Костадинов се водеше дело за заменка на 300 дка държавни гори на дружеството “Русалка тур”. Пари ще връща и “Ел Ем Импекс” на енергийния бос Христо Ковачки, както и компаниите “Ол Сийз Пропърти 2” и “Ол Сийз Пропърти”, свързани с бизнесмена Красимир Гергов. “Мадара Бяла Норд”, сред чиито собственици е босът на фирмата за почистване “Титан” Димитър Борисов, също е сред купувачите на евтини държавни земи. Другото най-често срещано име в списъка е на “Маркетинг В”. Фирмата има да връща пари за 7 заменки. Сред физическите лица излиза името на бившия депутат от БДЦ Явор Хайтов, който трябва да доплати за три сделки с гори. От проверени 132 договора в 103 е установена неправомерно получена държавна помощ от страна на бенефециерите. Тези 103 сделки засягат 478 имота на обща площ малко над 22 хил. дка, уточни министър Танева. Става въпрос за горските заменки, извършени в перио­да от 1 януари 2007 г. до края на януари 2009 г.", "date": "2019.11.20", "title": " Бизнесмени връщат 80 млн. лв. за незаконни заменки (обзор)"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%ba%d1%8a%d0%bc-%d0%b5%d1%81%d1%82%d0%b5%d1%80-%d0%b4%d0%b5-%d0%bb%d0%b0%d0%bd%d0%b3%d0%b5-%d0%b1%d0%bb%d0%b0%d0%b3%d0%be%d0%b4%d0%b0%d1%80%d1%8f-%d1%82/", "text": "Контрабандата в България е под 3,4%. Нелегални мигранти в страната ни няма. Само вчера на границата заловихме 80 кг. кокаин. Освен това България е водещ партньор на Съединените щати в борбата с групировките, източващи пари от кредитни карти и банкомати. С тези думи българският премиер и председател на ГЕРБ Бойко Борисов се обърна към заместник-председателя на Групата на ЕНП в ЕП и кандидат за зам.-председател на ЕНП от Холандия Естер де Ланге. Двамата разговаряха в Загреб в рамките на Конгреса на ЕНП. „Наистина имах възможността да посетя границата ви и видяното ми дава достатъчно аргументи, които да представя пред моите колеги в Холандия“, подчерта де Ланге. Тя благодари на Бойко Борисов и българското европредседателство, че са поставили акцент върху европейското бъдеще на Западните Балкани. „Докато други наши приятели само четат опорните си точки и говорят за България, ти дойде сама да се увериш колко добре пазим границата на ЕС“, коментира Бойко Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Борисов към Естер де Ланге: Благодаря ти, че се увери на място колко добре пазим границата на ЕС"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81-%d0%ba%d0%b8%d1%80%d0%b8%d0%b0%d0%ba%d0%be%d1%81-%d0%bc%d0%b8%d1%86%d0%be%d1%82%d0%b0%d0%ba%d0%b8%d1%81-%d1%81%d0%bc%d0%b5-%d0%b5%d0%b4%d0%b8%d0%bd/", "text": "Премиерът Бойко Борисов и гръцкият му колега Кириакос Мицотакиссе срещнаха по време на конгреса на Европейската народна пария (ЕНП) и обсъдиха разширяването на Европейския съюз. „Седмица след срещата ни в Солун, отново сме единодушни, че приоритет за нашите две държави, е процесът по разширяването на ЕС да продължи и той да не бъде блокиран. Ще настояваме пред нашите колеги, че тази тема трябва да остане сред водещите за ЕНП.“, написа Борисов във Фейсбук. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Борисов: С Кириакос Мицотакис сме единодушни, че ЕС трябва да се разширява"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-527/", "text": "Под земята печатат нови паспорти До края на годината се разбира кой ще прави картите с чип.         5 години плащаме за отнето предимство Цената на „Гражданска” ще нарасне с 240% за няколко бири.             Признаване на разходи за служебен автомобил Данъчен консулт на „Труд“.           За да решим проблема с ниските пенсии, трябва да развиваме втория стълб Пенсията от УПФ да се добавя към държавната, казва главният изпълнителен директор на „ПОД Алианц България“ Владислав Русев в интервю за „Труд“.             Накъде Европа – федерация или обратно към нациите? Вместо „немски“ или „френски“ модел, решението е по-скоро децентрализация – анализ на Кузман Илиев.                 Ректорът! Силует на проф. Анастас Герджиков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Вижте акцентите в броя на вестник „Труд“ в четвъртък, 21 ноември 2019"}
{"url": "https://trud.bg/%d0%b8-%d0%b8%d0%bd%d0%b4%d0%b8%d1%8f-%d0%ba%d1%83%d0%bf%d0%b8-%d1%82%d1%83%d1%80%d1%81%d0%ba%d0%b8%d1%8f-%d1%81%d0%b5%d1%80%d0%b8%d0%b0%d0%bb-%d1%81%d0%b2%d0%be%d0%b1%d0%be%d0%b4%d0%b5%d0%bd-%d0%b4/", "text": "Наскоро световна филмова агенция събра звездния турски актьор Джан Яман и телевизионната индустрия на международно изложение в Кан.На събитието присъстваха над 200 изявени представители на бранша от 40 страни.Преди коктейла Джан Яман,към когото участниците проявиха голям интерес, даде интервю на английски и италиански език на водещи световни телевизии,като испанският телевизионен канал Mediaset излъчи на живо разговор с новия турски секссимвол. Миналия месец Джан Яман,който е главен герой в сериалите „Свободен дух“/“Ранна птица“ и „Горчиво и сладко“/ „Пълнолуние“,беше избран за най-добър телевизионен актьор на фестивала TV News, който се проведе в САЩ. Сериалът „Сладко и горчиво“,в който главните роли бяха изиграни от Джан Яман и Йозге Гюрел е продаден на 36 страни, а „Свободен дух“ в момента е с тенденция да го надмине по разпространение в чужбина. След излъчване на поредицата в Испания, Литва, Хърватия, Албания, Израел, Украйна, Ирак и България, наскоро той бе купен от Гърция, Полша,Чехия и дори от Индия – известна производителка на сапунени телевизионни ленти. И двете поредици бележат високи рейтинги  в чужбина,особено в европейските страни. „След края на поредицата „Свободен дух“ участвам в различни събития и топло посрещан в страните,в които бях поканен. Фестивалът в Кан е много важен за нашата телевизионно-филмова индустрия – споделя Джан Яман. – По време на престоя си там дадох интервюта за повече от 10 чужди телевизии. Една от приятните изненади, която забелязах е, че нашите медийни приятели внимателно наблюдават работата ми, въпреки че „Свободен дух“ все още не е излъчван в някои страни. Беше много приятно, че те показаха толкова голям интерес и любов към мен.Очевидно е,че проектите, в които участвам, се продават в много страни и получават такъв интерес към телевизионните канали, по които се излъчват,че ми дават силна мотивация за участие в следващи проекти.“ След пътуването си в Кан, Джан Яман даде интервюта и за много турски медии. От тях стана ясно, че в момента актьорът има над 5 милиона последователи в Instagram.“Щяха да са много повече, ако не блокирах тези, които ме обиждат или правят неприлични предложения“, признава Джан Яман. Наскоро небивал интерес привлече негова снимка, направена в Италия – на терасата на хотел „Napoli“, на която е гол до кръста. Тя обаче била докладвана като спам и премахната от социалната мрежа. „Не аз я изтрих, това е много красива снимка,точно като пощенска картичка.Разбрах причината, защо е махната. Обадих се на приятел, който се занимава с тези въпроси. От около 250 души са я докладвали като спам, като еротична и дори порнография… И Инстаграмът я премахнал, въпреки че докато стояла е имала над милион харесвания, и над 37 хиляди коментара“, обяснява Джан в едно от интервютата си пред турските медии. „Много ми е интересно, какви са били оплакванията от тази снимка. Очевидно някои мъже са се подразнили от интереса към кадъра или ревнуват, че техните приятелки ме харесват. Покрай тази история за първи път разбрах, че Instagram премахва снимки“, оплаква се актьорът. Тъй като през идващия януари Джан Яман трябва да отбие военна служба, част от която ще откупи и ще си уволни през март, в момента той чете сценарий за пореден телевизионен сериал. „Очертава се нов проект с мое участие,който обсъждаме с продуцента Фарук Тургут,но не мога да дам повече подробности.Но след армията,около март, мислим да направим добър проект.Ще вляза в друга роля,съвсем различна от тези, които съм играл. Най- вероятно това няма да е романтична комедия. Вече с продуцента Фарук Тургут заснехме най-добрата романтична комедия и това е „Свободен дух“.Но и в новия проект любовта отново ще бъде на преден план“,издава Джан Яман, но категорично отказва да отговаря на въпроси, свързани с личния му живот.", "date": "2019.11.20", "title": " И Индия купи турския сериал „Свободен дух“"}
{"url": "https://trud.bg/%d0%bf%d1%80%d0%b8%d0%b7%d0%bd%d0%b0%d0%b2%d0%b0%d0%bd%d0%b5-%d0%bd%d0%b0-%d1%80%d0%b0%d0%b7%d1%85%d0%be%d0%b4%d0%b8-%d0%b7%d0%b0-%d1%81%d0%bb%d1%83%d0%b6%d0%b5%d0%b1%d0%b5%d0%bd-%d0%b0%d0%b2%d1%82/", "text": "Много фирми и еднолични търговци купуват коли за представителни и управленски цели. Затова в рубриката на “Труд” “Данъчна консултация” представяме позицията на НАП за това как трябва да бъдат осчетоводени разходите за покупка и ползване на автомобила, за да бъдат признати за данъчни цели. Допълнително разглеждаме случая за ДДС при продажба на стар имот. Димитрина Захаринова е управляващ съдружник в одиторско дружество “Захаринова Нексиа” ООД (www.ZaharinovaNexia.com). Дружеството е част от международна одиторска мрежа Nexia international. Преподавател е във Висшето училище за застраховане и финанси в гр. София. Била е Директор на Националната агенция за приходите град София, съветник в ДАНС, както и директор на дирекция в Агенцията за държавна финансова инспекция. Регистриран одитор и данъчен консултант. Има двама сина, внук и внучка. I Покупка на служебен автомобил Едноличен търговец има нужда от закупуването и ползването на кола за представителни и управленски цели, в т.ч.: бизнес пътувания в страната и чужбина. Поставен е въпросът: Как да бъде третирана доставката, за да бъдат разходите за придобиване и за експлоатация на колата признати за разходи на предприятието? II ДДС за стара сграда Дружество е закупило недвижим имот през април 2010 г. При регистрацията на дружеството по ЗДДС не е спазен срокът, в който трябва да се подаде опис на налични активи, поради което е получен отказ от възстановяване на ДДС за покупката на имота. През юни 2019 г. имотът е продаден и е издадена фактура, в която не е начислен ДДС на основание чл.45, ал.3 от ЗДДС. Поставен е въпросът: Дружеството правилно ли е третирало продажбата като освободена доставка? АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Признаване на разходи за служебен автомобил"}
{"url": "https://trud.bg/%d1%84%d1%80%d0%b5%d0%b3%d0%b0%d1%82%d0%b0%d1%82%d0%b0-%d0%b2%d0%b5%d1%80%d0%bd%d0%b8-%d1%81%d0%b5-%d0%b7%d0%b0%d0%b2%d1%80%d1%8a%d1%89%d0%b0-%d0%be%d1%82-%d0%bc%d0%b0%d1%89%d0%b0/", "text": "Националното военноморско учение на ВМС на Турция с международно участие „Dogu Akdeniz -2019” завърши днес. В него участва фрегатата „Верни“ от състава на българските ВМС, заедно с над 50 военни платформи (кораби, подводници, самолети и вертолети) от 8 различни държави – България, Гърция,  Италия, Испания, Канада, Пакистан, Румъния и домакина на учението Турция, съобщиха от МО. Двете постоянни групи на НАТО в Средиземно море, също се включиха в учението с пълния си състав. По време на учението бяха изпълнени задачи от пълния спектър на бойните действия като: осигуряване на видовете отбрана на съединение надводни кораби по време на прехода на море и в назначен район;  артилерийски стрелби  по въздушна, морска и  брегова цел;  отбрана от въздушен противник; придвижване на група кораби през миниран район; противоминни и противоподводни действия, тактическо маневриране  и др. За пореден път екипажът на фрегатата „Верни” показа своето високо ниво на подготовка, подчертават от военното министерство. Големият брой участващи сили, състоящи се от надводни кораби, подводници и авиация, разнообразието от упражнения, сериали и тактически действия допринесоха за повишаването на натренираността и професионалната подготовка на екипажа и за утвърждаване авторитета на българските Военноморски сили в международна среда.", "date": "2019.11.20", "title": " Фрегатата „Верни” се завръща от мащабно военно учение в Турция"}
{"url": "https://trud.bg/%d0%b4%d0%b5%d1%80%d0%b2%d0%b8%d1%88%d0%b8-%d1%81%d0%b5-%d0%b7%d0%b0%d0%b2%d0%b8%d1%85%d1%80%d1%8f%d1%82-%d0%b2-%d0%bd%d0%b4%d0%ba/", "text": "Представлението е в зала 3 на 23 ноември Турските дервиши за втори път идват в България, за да представят единствения по рода си спектакъл и мистичен ритуал, озаглавен „Сема”. Хипнотизиращият танц на дервишите ще се развие пред очите на публиката в зала 3 на НДК на 23 ноември от 18 ч. Ритуалът „Сема” е част от списъка на ЮНЕСКО с нематериалното културно наследство на човечеството. Той представлява автентична и завладяваща комбинация от танцова и театрална постановка, която представя и своеобразното издигане на човека, неговия духовен път. Характерно за ритуала е въртенето на танцьорите дервиши, при което ръцете им са широко разтворени – дясната ръка е издигната към небето, а лявата е насочена към земята. Друга особеност на тази вековна традиция е обединяването в едно на трите основни начала при сътворяването на човека: ум, любов и душа. Дервишите, наричани още „въртящи се мъдреци”, са последователи на суфизма. Те се славят със своите просветление, остроумие и устрем към съвършенство, духовно преобразяване и себепознание. Водят аскетичен и изключително беден начин на живот. Историята на танцуващите дервиши води началото си от ордена Мевлеви, основан през XIII век от сина и последователите на суфисткия теолог Руми, който е вярвал горещо, че музикатa, поезиятa и танцитe могат духовно да извисят човек. Орденът на танцуващите дервиши е създаден в Коня (в днешна Турция), където Руми е прекарал по-голямата част от живота си.", "date": "2019.11.20", "title": " Дервиши се завихрят в НДК\t"}
{"url": "https://trud.bg/%d0%b1%d0%b0%d0%b1%d1%85-%d0%b8%d0%b7%d1%82%d0%b5%d0%b3%d0%bb%d0%b8-%d0%be%d1%82-%d0%bf%d0%b0%d0%b7%d0%b0%d1%80%d0%b0-%d0%bf%d1%83%d1%88%d0%b5%d0%bd%d0%b0-%d1%81%d0%ba%d1%83%d0%bc%d1%80%d0%b8%d1%8f/", "text": "Българската агенция по безопасност на храните (БАБХ) взе извънредно 300 проби от готови за консумация храни за наличие на листерия моноцитогенес. Пробите са взети от три групи продукти, в които е най-вероятно развитието на бактерията: месни сурово-сушени продукти – 143 проби, сирена с кратък период на зреене – 78 проби и пушени, веяни и мариновани рибни продукти 79 – проби. Продуктите са с произход България, Европейски съюз и трети страни. Установени са две несъответствия, за които са предприети всички необходими действия за изтегляне от пазара на засегнатите храни и за предотвратяване на нови случаи на замърсяване. В единия случай бактерията е открита в пушена скумрия на шайби, произведена в България, а във втория в домашен свински суджук, също българско производство. Извънредните проверки са проведени по инициатива на БАБХ във връзка с установени случаи на листерия в храни в кратък период от време. Агенцията провежда регулярен мониторинг на храните, пуснати на пазара, с цел проверка на ефективността на прилаганите от производителите и търговците мерки за осигуряване спазването на микробиологичните критерии. В случай на констатирани несъответствия незабавно се предприемат всички законови мерки за гарантиране на максимална защитата на здравето на потребителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " БАБХ изтегли от пазара пушена скумрия и домашен свински суджук заради листерия"}
{"url": "https://trud.bg/%d0%bf%d0%be%d0%b4-%d0%b7%d0%b5%d0%bc%d1%8f%d1%82%d0%b0-%d0%bf%d0%b5%d1%87%d0%b0%d1%82%d0%b0%d1%82-%d0%bd%d0%be%d0%b2%d0%b8-%d0%bf%d0%b0%d1%81%d0%bf%d0%be%d1%80%d1%82%d0%b8/", "text": "Търгът е за 238 млн. лв. без ДДС На 27 ноември приемат офертите на двете немски фирми, които останаха в надпреварата Новите лични карти с чип и биометрични данни ще се печатат под земята, научи “Труд”. Заради изискване за максимална сигурност машините, на които ще се печатат документите, трябва да са разположени на подземен етаж. На 27 ноември ще бъдат приети офертите на двете немски фирми – “Веридос ГмбХ и Обединение “Мюлбауер Ай Ди Сървисиз ГмбХ – С§Т”, които останаха на финала на процедурата за избор на изпълнител за изграждане на системата за издаване на новите документи за самоличност. Ден по-късно ценовите офертите в състезанието за 238 млн. лв. без ДДС ще бъдат отворени, а до края на годината се очаква да се разбере и победителят. Който и да спечели търга обаче, едва ли ще успее за десет месеца да построи новата сграда, в която ще се печатат всички документи за самоличност. От МВР предвиждат периодът за строителство на новата сграда и доставката на оборудването да стане в срок от 16 месеца. Това означава, че при най-доб­ро стечение на обстоятелствата най-рано през април 2021 г. ще има готовност за печатане на лични карти с чип. През юли тази година депутатите гласуваха от 1 октомври 2020 г. новите личните карти да имат чип с биометрични данни, което едва ли ще се случи. Още тогава стана ясно, че е възможно заради оспорване на процедурата срокът да не бъде спазен, а на гражданите да се наложи два пъти да вадят лични карти. От МВР увериха, че няма проблем да се извадят документи по стария образец. През 2020 г. трябва да бъдат подменени 999 018 лични карти и 637 743 паспорта, съобщи на последния парламентарен контрол вътрешният министър Младен Маринов. Търгът за изработване на новите документи за самоличност беше обявен още през 2016 г. Тогава стойността на поръчката бе за близо 600 млн. лв., но премиерът Бойко Борисов нареди да бъде прек­ратена.   „Мюлбауер Ай Ди Сървисис” В баварското обединение “Мюлбауер Ай Ди Сървисис” влизат Muhlbauer ID Services GmbH и IT фирмата “С&Т България”. Първата е сред водещите европейски компании, които се занимават с издаването на електронни лични документи по света. Втората е български клон на словашката S&T AG. „Веридос” ГмбХ  “Веридос” ГмбХ е специализирана в издаването на лични документи. В сайта на компанията е посочено, че тяхно дело са е-паспортите в Австрия и Босна и Херцеговина, както и електронните лични карти в Германия. В момента “Веридос” притежава изключителни права върху компоненти и технологии, които се използват при полиграфическата изработка на бланки за българските лични документи.   Над 3 млн. българи по опашките пред гишетата Пускат мобилни биометрични станции МВР е в готовност да посрещне масовите опашки за смяна на личните документи. Над 3 млн. души ще трябва да сменят личните карти и паспортите си до 2021 година. През 2020 г. трябва да бъдат подменени 999 018 лични карти и 637 743 паспорта, а през 2021 г. – 1 088 116 лични карти и 563 129 паспорта, стана ясно от отговор на вътрешния министър Младен Маринов на депутатски въпрос в парламента. Новите лични карти ще имат чип с биометрични данни. Международният паспорт може да е с валидност от 5 или 10 години. Всички дирекции на МВР в страната са организирали подаването на заявления за новите документи. Мобилни биометрични станции, при спазване на разпоредбите на нормативните и поднормативни актове, ще подпомагат служителите при работата им. От МВР увериха, че за изпълнение на това указание в помощ на звената “Български документи за самоличност” могат да се пренасочват служители от други отдели. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Под земята печатат нови паспорти\t"}
{"url": "https://trud.bg/5-%d0%b3%d0%be%d0%b4%d0%b8%d0%bd%d0%b8-%d0%bf%d0%bb%d0%b0%d1%89%d0%b0%d0%bc%d0%b5-%d0%b7%d0%b0-%d0%be%d1%82%d0%bd%d0%b5%d1%82%d0%be-%d0%bf%d1%80%d0%b5%d0%b4%d0%b8%d0%bc%d1%81%d1%82%d0%b2%d0%be/", "text": "Предлагат два варианта на „бонус-малус” Четири наказателни точки за каране с 81 км\\ч в град Цената на задължителната застраховка „Гражданска отговорност” ще нарасне поне с 240%, ако шофьорът е хванат зад волана след изпити няколко бири, или ако получи глоба за отнето предимство. Като шофьорът ще плаща по-скъпа застраховка поне 5 години, през които трябва да няма никакво сериозно нарушение, за да се върне на базовата цена на полицата. Това гласи проектът за системата „бонус-малус”, който е пуснат за обществено обсъждане от Комисията за финансов надзор. От КФН предлагат два варианта на „бонус-малус”, като предстои да бъде избран един от тях. Първият вариант е с 15 различни класа на шофьорите, като базовият или „неутрален” клас е 6-ти, има 5 класа „бонус” и 9 класа „малус”. При него отстъпката в цената може да достигне 23% от базовата тарифа, а завишението на премията – до 400%. Вторият вариант е от 20 класа, като базовият „неутрален” клас е 8-ми, има 7 класа „бонус” и 12 класа „малус”. При него в най-голямата отстъпка е 25%, а най-голямото утежнение – отново 400%. При отнемане на предимство или шофирате с алкохол в кръвта между 0,8 и 1,2 на хиляда, виновният шофьор ще получава 5 наказателни точки според първия вариант на „бонус-малус” и 7 точки според втория. При първия вариант цената на „Гражданска” ще нараства с 240%, а при втория – с 250%. След това всяка година, ако шофьорът няма други сериозни нарушения, ще преминава с едно ниво към по-нисък рисков клас и съответно цената на застраховката ще намалява. Така при първия вариант ще бъдат необходими 5 години докато шофьорът достигне до базовата цена на полицата, а при втория вариант ще му бъдат нужни 7 години без други произшествия на пътя. Ако през това време направи същото нарушение, рисковият му клас ще нарасне с още 5 или 7 наказателни точки. Така може да достигне до максималната цена на полицата от 400% завишение. И да са се върне на базовата цена ще трябва да шофира поне 9 или 12 години без нарушения. За превишение на скоростта в населено място с 31-50 км\\ч ще се дават 4 наказателни точки. Това, означава, че ако минете с 81 км\\ч край знак с ограничение 50 км\\ч, цената на „Гражданска отговорност” ще нараства със 160% или с 200%, според двата предложени от КФН варианта.   Проверяваме онлайн рисковия клас Хората сами ще може да проверяват своя рисков клас като шофьори. Така ще знаят каква надценка ще плащат за „Гражданска отговорност” над базовите тарифи на застрахователните компании. Проверката ще става онлайн чрез сайта на Гаранционния фонд. За целта хората ще трябва да имат персонален идентификационен код (ПИК), който се издава безплатно от Националната агенция по приходите, или с квалифициран електронен подпис. Като въведат своя ПИК и ЕГН хората ще получават справка за рисковия си клас като шофьори, както и кога и какви нарушения на пътя са направили. За определянето на рисковия клас ще се взимат предвид фишовете и глобите на пътната полиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " 5 години плащаме за отнето предимство\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b5-%d0%bf%d0%be%d0%ba%d0%b0%d0%bd%d0%b8%d0%bb-%d1%81%d0%b5%d0%b1%d0%b0%d1%81%d1%82%d0%b8%d0%b0/", "text": "Премиерът Бойко Борисов е поканил Себастиан Курц в България, за да се увери как охранява страната ни границата на ЕС. Това написа Борисов във Фейсбук. „В рамките на Конгреса на ЕНП в Загреб двамата (с Курц) се поздравихме за последните изборни победи в двете страни. Подчертах, че Австрия е важна европейска страна и съм уверен, че Себастиан ще успее скоро да формира стабилно правителство.“, коментира още премиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Премиерът Борисов е поканил Себастиан Курц в България"}
{"url": "https://trud.bg/%d0%b7%d0%b0%d0%bd%d0%b8%d0%b6%d0%b0%d0%b2%d0%b0%d1%82-%d0%b8%d0%b7%d0%b8%d1%81%d0%ba%d0%b2%d0%b0%d0%bd%d0%b8%d1%8f%d1%82%d0%b0-%d0%b7%d0%b0-%d0%b3%d0%be%d1%80%d0%b8%d0%b2%d0%b0%d1%82%d0%b0/", "text": "Занижават изискванията към търговците на горива. Това ще стане с промени в Закона за административното регулиране на икономическите дейности, свързани с нефт и продукти от нефтен произход, които бяха одобрени от Министерски съвет. Измененията ще трябва да получат одобрение и от парламента. С одобрения законопроект ще се облекчат изискванията за регистрация на търговците на горива, гласи официалното съобщение на Министерски съвет. Ще отпаднат предвидените регулации относно дейността по временно съхранение и/или зареждане с гориво от земеделски стопанин. Ще бъдат намалени изискуемият праг за капитал или активи от търговците на горива, както и размерът на изискваното от тях обезпечението. Прецизират се общите и специалните условия за всички дейности, както и необходимите документи за регистрация на фирмите от бранша. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.20", "title": " Занижават изискванията за горивата"}
{"url": "https://trud.bg/%d0%bf%d0%b8%d0%bb%d0%b5%d1%88%d0%ba%d0%b0%d1%82%d0%b0-%d1%81%d1%83%d0%bf%d0%b0-%d0%bb%d0%b5%d0%ba%d1%83%d0%b2%d0%b0-%d0%bc%d0%b0%d0%bb%d0%b0%d1%80%d0%b8%d1%8f/", "text": "Пилешката супа не само е полезна за здравето, но може дори да помогне в борбата срещу маларията, пише британският The Telegraph, цитирайки ново проучване. Гозбата отдавна е смятана за универсален лек срещу настинка и грип, но според учените пилешката супа е полезна дори срещу далеч по тежки болести.  Изследването е доказало, че супата всъщност прекъсва жизнения цикъл на най-смъртоносните паразити, причиняващи малария. Тествани са били повече от 60 различни рецепти за супа, включващи зеленчукови, както и такива с телешко и пилешко и учените са доказали, че те пречат на развитието на паразита „плазмодиум фалципарум“, който причинява 99% от смъртните случаи от малария и се предава чрез ухапване от заразен комар. Учените от   са провели проучването в опит да бъде създадено ново лекарство за малария. „Много традиционни култури предписват гореща супа за лекуването на грип, всяка от тях описва чудодейните лековити сили на ястието. Действително има свидетелства, че тези супи притежават антибиотични качества“, заяви говорител на колежа.", "date": "2019.11.20", "title": " Пилешката супа лекува малария"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bd%d0%b0%d1%80%d0%ba%d0%be%d0%b4%d0%b8%d0%bb%d1%8a%d1%80-%d1%81-25-%d0%ba%d0%b8%d0%bb%d0%be%d0%b3%d1%80%d0%b0%d0%bc%d0%b0-%d0%bc%d0%b0%d1%80/", "text": "Варненската окръжна прокуратура задържа за 72 часа обвиняем за наркоразпространение. 3 6-годишният Стефан Г. бил заловен при операция на полицията във вторник. В автосервизът, където работел, в дома му в с. Осеново и в апартамента на родителите му служителите на реда открили общо 2,5 кила марихуана. Открили и везна, инсталация за отглеждане на канабис и стрък с напълно изсушено растение. Въпреки че до момента Стефан не е осъждан, от прокуратурата обявиха, че ще внесат искане в съда той да бъде оставен в ареста до насрочване на процес.  ", "date": "2019.11.20", "title": " Задържаха наркодилър с 2,5 килограма марихуана"}
{"url": "https://trud.bg/%d1%81%d0%b8%d0%bd-%d0%bd%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bd%d0%b0-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%bd%d0%b0%d1%80%d1%8a%d0%b3%d0%b0%d0%bd-%d0%bd/", "text": "Въоръжен с нож мъж нападна и уби във вторник вечер проф. д-р Фриц фон Вайцзекер, син на президента на Федерална република Германия между 1984 и 1994 г. Рихард фон Вайцзекер, съобщиха германските медии. Трагедията се е разиграла в 18,50 ч в клиника в Берлин, където проф. Фриц фон Вайцзекер е изнасял лекция, когато слушател в залата се втурва към трибуната и многократно забива нож в гърдите на 59-годишния известен специалист по гастроентерология. Случайно намиращ се в залата полицай е направил опит да задържи нападателя, но и той е бил наръган от него с нож. Престъпникът е бил задържан от 20 души, присъствали на лекцията, уточняват германските медии. По данни от полицията нападателят е на 57 години без криминално досие.", "date": "2019.11.20", "title": " Син на президент на Германия наръган на лекция\t"}
