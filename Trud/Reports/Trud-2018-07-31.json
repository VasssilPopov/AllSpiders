{"url": "https://trud.bg/%d0%bf%d0%be%d0%b4%d0%bf%d0%b0%d0%bb%d0%b8%d0%bb-%d1%81%d0%b5-%d0%bc%d0%be%d0%b1%d0%b8%d0%bb%d0%b5%d0%bd-%d1%82%d0%b5%d0%bb%d0%b5%d1%84%d0%be%d0%bd-%d0%b5%d0%b2%d0%b0%d0%ba%d1%83%d0%b8%d1%80%d0%b0/", "text": "Пасажери на авиокомпанията „Райънеър“ напуснаха самолета на международното летище на Барселона поради подпалил се мобилен телефон, предаде ТАСС, цитирайки информация на превозвача, публикувана в Туитър. Самолетът пътуваше за Ибиса. Според в. „Мундо депортиво“ инцидентът се е случил в момент, когато пилотът се е готвел да започне маневри за излитане. След запалването на електронното устройство е бил задействан извънредният протокол, предвиждащ евакуацията на намиращите се на борда с помощта на надуваем ръкав. Няма пострадали при инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Подпалил се мобилен телефон евакуира самолет на „Райънеър“ в Барселона (ВИДЕО)"}
{"url": "https://trud.bg/%d0%b5%d1%81-%d1%80%d0%b0%d0%b7%d1%88%d0%b8%d1%80%d0%b8-%d0%be%d0%b1%d1%85%d0%b2%d0%b0%d1%82%d0%b0-%d0%bd%d0%b0-%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b8%d1%82%d0%b5/", "text": "С днешното решение шест руски компании и организации бяха включени в списъка на лицата, чиито активи на европейска територия ще бъдат „замразени“ заради „подкопаване на териториалната цялост и независимостта на Украйна“, съобщава Франс прес. В декларация от Брюксел се уточнява, че въпросните компании са участвали в строежа на Керченския мост, който свързва Русия с Крим, и по този начин са съдействали за консолидирането на руския контрол върху „незаконно анексирания“ полуостров. Украинският президент Петро Порошенко приветства новите санкции срещу Русия. От своя страна, руското външно министерство обвини Запада, че действа във вреда на жителите на Крим като санкционира онези, които изграждат инфраструктурата на полуострова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " ЕС разшири обхвата на икономическите санкции срещу Русия"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd%d0%ba%d0%b0-%d0%bf%d1%80%d0%b8-%d1%84%d0%b8%d0%b3%d1%83%d1%80%d0%b8%d1%81%d1%82%d0%ba%d0%b8%d1%82%d0%b5-%d1%80%d0%b0%d0%b7%d0%b3%d0%bd%d0%b5%d0%b2%d0%b8/", "text": "Рускинята Алина Загитова, олимпийска шампионка по фигурно пързаляне от Пьнгчанг 2018, разгневи феновете си. 15-годишната рускиня от татарски произход публикува радостна снимка от тренировките си във фитнеса, в деня на погребението на колегата си Денис Тен. Казахът, бронзов медалист от Сочи 2014, бе намушкан с нож, а по-късно почина от раните си. „Самовлюбеността си можеше да я покажеш и по-късно“, коментираха едни.  А други отбелязаха, че Загитова дори не е поднесла съболезнования, както това направиха повечето фигуристи по света, включително и бившата й съотборничка Евгения Медведева.  Все пак най-закоравелите й почитатели се опитаха да я оправдаят с нейната възраст и липсата на опит да вземе правилно решение в подобни ситуации. Всички критики шампионката понесе с олимпийско спокойствие дори не сметна за нужно да се извинява. А след известно време отново провокира, като пусна в социалната мрежа снимка, на която е облечена в кимоно и отново усмихната от престоя й в японския град Киото.  Същевременно Евгения Медведева разкри подробности за новата си кратка програма. А тя няма нищо общо с досегашната й визия. Двукратната световна шампионка залага на джазова композиция от 30-те години на миналия век, в изпълнение на Нат Кинг Кол. А за волната програма изборът е танго. Преди месеци Евгения напусна групата на треньорката Етери Тутберидзе, при която се подготвя и Загитова. „Тихата война“ между двете провокира Медведева да търси бъдеще в Канада при именития Брайън Орсър.", "date": "2018.07.31", "title": " Шампионка при фигуристките разгневи феновете"}
{"url": "https://trud.bg/%d0%be%d0%bf%d0%b0%d1%81%d0%bd%d0%b0-%d0%b8%d0%b3%d1%80%d0%b0-%d1%81-%d1%8f%d0%b4%d1%80%d0%b5%d0%bd%d0%be-%d0%b3%d0%be%d1%80%d0%b8%d0%b2%d0%be-%d0%b2-%d0%b0%d0%b5%d1%86-%d0%ba%d0%be%d0%b7/", "text": "Опасен експеримент с ядрено гориво подготвя ръководството на АЕЦ “Козлодуй” . Затова предупреди лидерът на АБВ Румен Петков. “Посяга се грубо върху интереса на българската държава, сигурността на централата и се обслужват чужди интереси”, категоричен бе Петков. Той поясни, че става въпрос за обявена обществена поръчка от атомната централа. Единствената оферта по въпросната поръчка бе отворена на 30 юли, но шефът на отдел “Обществени поръчки” в АЕЦ “Козлодуй” отказа коментар, с мотив, че комисията по процедурата продължавала работа и докато не приключи, не можело да се дава информация. Шефът на атомната централа Иван Андреев заяви пред репортер на “Труд”, че е в отпуск и ни препрати към пиара. На 29 май АЕЦ “Козлодуй” обявява процедура “Договаряне без предварителна покана за участие” за “Разработване на Технико-икономическа обосновка за лицензиране и внедряване на усъвършенстван тип ядрено гориво на блокове 5 и 6” на централата. Прогнозната стойност на анализа, който ще позволи вкарването на ново гориво, е 3 млн. лв. От ръководството на централата са изпратили оферта единствено до “Уестингхаус-Швеция”, т.е. поискали са “Уестингхаус” срещу 3 млн. лв. да похвали собственото си гориво за ядрената централа, коментира Румен Петков. Той обясни, че АБВ са потърсили становища от експерти, които били категорични, че експеримент с ново ядрено гориво представлява посегателство върху сигурността на двата блока. Румен Петков припомни и натиска от бившия шеф на ЕВРАТОМ – Агенция по доставките Стаматиос Цалас от юли 2016 г. “Писмото е изключително цинично и е ярък пример на политически рекет и демонстрация на зависимост на висш държавен чиновник”, посочи Петков. Цалас настоява пред шефа на АЕЦ “Козлодуй” централата да проведе експерименти с американски уранови касети, произведени от “Уестингхаус”. Той мотивира исканията си към с императивното настояване за “диверсификация” – разнообразяване на източниците за доставка на ядрено гориво. България има договор за доставки на свежо ядрено гориво с ТВЕЛ, който изтича в края на 2020 г. След изтичането на този договор трябва да направи търг, а изискването на ЕВРАТОМ е доставките да се диверсифицират.  Нашите реактори ВВЕР-1000 могат да работят с горивото, което получаваме към момента. Другият производител на такова гориво за ВВЕР-1000 е Уестингхаус-Швеция. Факти: Аварии в Чехия и Украйна  В чешката АЕЦ “Темелин” имаше разхерметизация на касети, производство на “Уестингхаус” , след което Чехия се отказа от услугите на този доставчик. През 2012-2013 г. в два енергоблока на Южноукраинската АЕЦ бяха отчетени нарушения в работата на касети, американско производство. Изясни се, че тези нарушения са предизвикани от конструктивни несъвършенства на “Уестингхаус”. В Министерството на енергетиката на Украйна уверяват, че “Уестингхаус” е усъвършенствала конструкцията на сборките си. Въпреки това експерти виждат в решението на Киев да възобнови използването на гориво на “Уестингхаус” в своите АЕЦ заплаха за ядрената безопасност в региона. Към момента реактор в Южноукраинската АЕЦ изцяло е зареден с американски касети. Богомил Манчев, председател на „Булатом”: Може да застраши енергийната ни система  Ако се ползва горивото на Уестингхаус, но после не се постигнат заложените параметри на реактора в АЕЦ “Козлодуй”, компанията трябва да плати неустойка, заяви Богомил Манчев, председател на “Булатом”. “Изненадата в цялата ситуация е начинът, по който се възлага обществената поръчка. Ако вие произвеждате гориво и ви давам да си направите сами анализ, какво ще кажете – естествено, че горивото е добро”, коментира експертът. Според него трябва да има конкурентен избор и обосновката да я направи друга компания. По думите му, ако се появи технически проблем с горивото, има риск за авария от нисък порядък в атомната ни централа. “Една разхерметизация на горивото би довела до последствия в инсталацията, а оттам до дългосрочен ремонт в някой от реакторите. А спирането на един реактор с мощност 1000 MW, разбира се, ще се отрази на енергийната система на България”, категоричен беше Богомил Манчев. И напомни, че в Украйна и Чехия е имало проблеми с горивото на Уестингхаус. Проф. Атанас Тасев, енергиен експерт: Има пропуски в обществената поръчка  Сигурността на реакторите на АЕЦ “Козлодуй” е гарантирана, коментира пред “Труд” енергийният експерт проф. Атанас Тасев. Има двама големи доставчици на ядрено гориво и това са руската ТВЕЛ и “Уестингхаус”. Те работят по нови горивни касети и сега се решава въпросът дали те могат да бъдат съвместими с нашите реактори. Пробваха се в Украйна и Чехия, но там опитите не бяха много успешни, уточни експертът. Ако анализът на “Уестингхаус” (Westinghouse Electric Sweden AB) потвърди, че горивото е съвместимо, но даде проблеми, то консултантът трябва да поеме последствията, категоричен е проф. Тасев. Той напомни, че Европейската комисия настоява страната ни да диверсифицира доставките на ядрено гориво. Дали обаче това ще е горивото на “Уестингхаус”, тепърва ще стане ясно. Дори консултантът да каже “да”, това не означава, че българската централа ще ползва това гориво. Следва проблемът с цената и начинът на съхранение на отработеното ядрено гориво, тогава ще спечели компанията, която даде по-ниска цена, уточни енергийният експерт. По думите му има недостатък в процедурата по обявяване на обществената поръчка за анализ на ядреното гориво на “Уестингхаус” дали може да се ползва за АЕЦ “Козлодуй”. По-уместно е било анализът да се изготви от руската ТВЕЛ, за да се гарантира безпристрастност на оценката, посочи проф. Тасев. През 2018 г. увеличават мощността на VI блок с 43 млн. лв.  Планираните средства за увеличаване на мощността на шести блок през 2018 г. са 43 млн. лева. Това каза изпълнителният директор на АЕЦ “Козлодуй” Иван Андреев пред журналисти. Средствата ще се покрият изцяло от ядрената централа, допълни той. “До края на 2017 година бяха похарчени 262 млн. лева за пети и шести блок, като 180 млн. лева изразходвахме за повишаване на мощността”, уточни Андреев. Удължаването на живота на шести блок на АЕЦ “Козлодуй” бе подписан след като се установи, че всички изследвания са потвърдили безопасността на работата на енергоблока и той ще може да бъде експлоатиран още 30 години. През септември ще бъде подадена документацията за подновяване на лиценза на блока в Агенцията за ядрено регулиране. Той ще бъде за срок до 10 години. Условия“ Русия не гарантира за чуждо гориво  Единствено конструкторът може да даде гаранции за безопасността на произведените от него ядрени реактори. Касетите с гориво са част от реакторите. В случай, че в руските реактори се сложат американски ядрени касети, конструкторът не гарантира безопасността.  В момента предстои удължаване живота на 6 блок на АЕЦ “Козлодуй”. Едно от условията на производителя е да не се вкарват чужди ядрени касети в реактора. След първото 10-годишно удължаване на експлоатацията на 5 и 6 блок е възможно и второ за още 30 години.", "date": "2018.07.31", "title": " Опасна игра  с ядрено  гориво в  АЕЦ „Козлодуй“\t\t\t"}
{"url": "https://trud.bg/%d0%bf%d1%80%d0%be%d0%b1%d0%b8%d1%82%d0%b5-%d0%bd%d0%b0-%d0%b3%d0%b0%d0%bc%d0%b1%d0%b8%d0%b9%d1%86%d0%b8%d1%82%d0%b5-%d0%bd%d0%b0-%d0%b3%d0%b5%d1%80%d0%b5%d0%bd%d0%b0-%d0%bf%d1%80%d0%be%d0%b4/", "text": "Гамбийските футболисти Аблие Санянг Бамблие и Усман Бабу Сане продължават с пробите на „Герена“. Тинейджърите, пристигнали преди десетина дни в София, бяха на трибуните на мача с „Черно море“ (2:2), а във вторник тренираха под ръководството на новия наставник Славиша Стоянович. Именно той ще има последната дума дали някой от африканците има нужните качества, за да остане в отбора. Заниманието пропусна Антони Белмонт, получил контузия ден по-рано. Френският полузащитник бе заменен принудително още в средата на първата част. Проблеми има и Паулиньо. Бразилецът се завърна в игра, след като пропусна първите мачове за сезона, но получи нова травма, довела до двойната му смяна срещу „моряците“. В лазарета продължават да бъдат Серджиу Буш, Ривалдиньо, Нашименто и Иван Горанов.  Първата тренировка при словенеца бе с възстановителен характер за играчите, взели участие в мача с „Черно море“. За останалите натоварването бе по-интинзивно.", "date": "2018.07.31", "title": " Пробите на гамбийците на „Герена“ продължават"}
{"url": "https://trud.bg/%d1%81%d1%82%d0%b5%d1%84%d0%b0%d0%bd-%d0%b4%d0%b8%d0%be%d0%bc%d0%be%d0%b2-%d0%ba%d0%b0%d0%bd%d0%b8-%d0%b1%d1%83%d1%80%d0%b3%d0%b0%d0%b7%d0%bb%d0%b8%d0%b8-%d0%bd%d0%b0-%d1%84%d0%be%d1%82%d0%be%d0%b8/", "text": "Стефан Димов и приятели ви канят на фотоизложба за магията на фиордите и споделено кинопътешествие до северните страни. На 2 август, четвъртък, от 20.30 часа на лятна сцена „Охлюва“ ще бъде открита четвъртата самостоятелна фотоизложба на маестрото, вдъхновена от неговите пътувания по света. Този път фокусът е върху величествената Скандинавия. По случай откриването на фотоизложбата, която ще бъде подредена на алеята между лятна сцена „Охлюва“ и КЦ „Морско казино“, ще бъде представен и филмът „Магията на фиордите“. Самият Стефан Диомов ще говори за АВВА, Едвард Григ и „Тоника“. Публиката ще чуе песни в изпълнение на „Петте сезона“, както и интересните разкази на Георги Тошев, автор на предаването „Непознатите“. Входът е свободен!", "date": "2018.07.31", "title": " Стефан Диомов кани бургазлии на фотоизложба за магията на фиордите и кинопътешествие до северните страни"}
{"url": "https://trud.bg/%d0%b2%d0%ba%d1%81-%d0%bd%d0%b0%d0%bc%d0%b0%d0%bb%d0%b8-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%bf%d0%be%d0%b3%d1%80%d0%b5%d1%88/", "text": "Вместо 21 г. затвор, Върховният касационен съд наложи 18 г. решетки на Крум Димитров/53 г./, който би до смърт приятелят си Светослав Щерев/41 г./ в Шумен, защото решил, че му е отмъкнал 400 лв. Всъщност извършителят дал парите на дъщеря си, но след солидна прочерпка забравил и дори като се сетил, не спрял да го налага. Последната инстанция запазва размера на обезщетението и осъденият дължи 120 000 лв. на детето на жертвата, както и по 50 000 лв. на майка му и съпругата му. Както „Труд“ писа, свадата до смърт се разиграла на 26 май м.г. Убийството стана в местността „Смесе“, където Щерев гостувал на Димитров. Заради изпития алкохол домакинът забравил, че малко по-рано във вилата пристигнала дъщеря му, на която дал пари за покупка на автомобил. Димитров започнал да бие госта с юмруци, ритал го по цялото тяло. Той успял да избяга, но гневният домакин го настигнал и продължил да го рита. Смъртта настъпила в резултат на остра дихателна недостатъчност от тежката гръдна травма – били счупени 21 ребра. Сред мотивите за намаляване на наказанието магистрати посочват, че подсъдимият двукратно се е обадил на тел.112, за да заяви станалото, останал е на мястото на престъплението и е разкрил още при пристигане на полицаите, че е автор на деянието. Освен това, данните за личността на подсъдимия не сочат, че е личност с трайно утвърдени престъпни навици и асоциално поведение, което да налага да бъде откъснат за по-дълъг период от време от нормалната му житейска среда. Решението на ВКС е окончателно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " ВКС намали присъда за убийство погрешка"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80-4/", "text": "Опасна игра с ядрено гориво в АЕЦ „Козлодуй“  Опасен експеримент с ядрено гориво подготвя ръководството на АЕЦ “Козлодуй” . Затова предупреди лидерът на АБВ Румен Петков. “Посяга се грубо върху интереса на българската държава, сигурността на централата“, каза Петков.     Борисов дава още 150 милиона лева за хората с увреждания  Правителството ще отпусне 150 млн. лева повече за хората с увреждания. Проблемът е, че и те им се виждат крайно недостатъчни. Ще смятаме наново. Продължаваме да работим. Това обяви премиерът Бойко Борисов.         За Божидар Димитров България беше над всичко  Интервю с Георги Ангелов, зет на починалия професор историк.         Преди 139 години пожар помогнал за строежа на Царските конюшни  Преди три дни огромен пожар изпепели два декара от покривната площ на сградата на бул.”Васил Левски”и бул. “Александър Дондуков” в столицата, известна като Царските конюшни. Пожарът събуди много подозрения за бъдещи строителни мераци, а историци припомниха за миналото на сградата.", "date": "2018.07.31", "title": " Вижте акцентите в броя на вестник „Труд“ в сряда, 1 август 2018"}
{"url": "https://trud.bg/%d1%82%d1%80%d1%8a%d0%bc%d0%bf-%d1%85%d0%b0%d1%80%d0%b5%d1%81%d0%b2%d0%b0-%d0%bc%d0%b8-%d0%b4%d0%b0-%d0%b3%d0%bb%d0%b5%d0%b4%d0%b0%d0%bc-%d0%ba%d0%b0%d0%ba-%d1%82%d0%be%d1%82%d0%b0%d0%bb%d0%bd%d0%be/", "text": "Президентът на САЩ Доналд Тръмп отново обърна внимание на „фалшивите новини“ чрез съобщение, което публикува в своя „Туитър“ във вторник. Той призна, че му харесва да гледа, че медиите „беснеят“ заради неконвенционалния му начин на управление, пише електронното издание Washington Examiner. Медиите с фалшиви новини беснеят! Те са тотално умопомрачени в много отношения и след като съм ставал свидетел от първа ръка как развалят животите на много невинни и стойностни хора, сега се радвам да гледам това“, написа американският президент. „След 7 години, когато вече няма да съм президент, техният рейтинг ще се срине и ще изчезнат!“. Вестникът коментира, че отношенията между Тръмп и либералната преса са сложни още от обявяването на кандидатурата за президентския пост през 2015 година, но напрежението ескалира значително миналата седмица, когато държавният глава настоя, че въпросните медии са „враг на народа“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Тръмп: Харесва ми да гледам как тотално умопомрачените ни фалшиви новини беснеят"}
{"url": "https://trud.bg/%d0%bf%d0%be%d1%82%d0%be%d0%bf-%d1%83%d0%b4%d0%b0%d0%b2%d0%b8-%d0%b4%d1%80%d0%b5%d0%bd%d1%82%d0%b0-7-%d0%b4%d1%83%d1%88%d0%b8-%d0%bd%d0%b5-%d0%bc%d0%be%d0%b3%d0%b0%d1%82-%d0%b4%d0%b0-%d1%81%d1%82/", "text": "Потоп удави еленското село Дрента и местните хора са без телефони и интернет. Дървените мостчета над река Веселина, по които се стига до част от къщите, са отнесени от водата. Така в момента 7 души нямат достъп до домовете си. „Властта ни остави да се оправяме сами! Положението е страшно и в момента, а връзките се разпадат постоянно. Най-сериозно бе положението в махала Горни край. Обаждах се на бизнесмени, които имат техника. Дойдоха хората и пробиваха пътя шест часа. Едва към 15 часа в понеделник имаше достъп до този район, където през лятото се събират около 30 души. Там обаче връзка с мобилни оператори няма“, сподели председателката на местното читалище Аделина Ручка, която е и бивш кметски наместник. Многобройни свлачища са стигнали буквално до къщите на хората и са отцепили достъпа до тях, тонове пръст и камъни са засипали пътищата в еленското селце, където се водят стотина души, но живеят по-малко. Сред засегнатите от потопа са и деца в академията на Явор Киряков, в която  от няколко години се събират през лятото в селото от целия свят по инициатива на читалище „Просвета“. Според него ситуацията е драматична, но за щастие пострадали хора няма. В момента в лятната академия има около 30 деца, от които почти всички са българчета. Сред потърпевшите от силния дъжд и потопа е била и учителката Румена Димитрова от Горна Оряховица и Георги Манев, който живее постоянно в старата столица. Те са се обаждали за помощ в община Елена и не тел.112. Според официалната справка от Областната пожарна обаче никой от село Дрента не е търсил спешния телефон за помощ по време на пороя в неделя срещу понеделник. Хората от селото разказаха още, че по непотвърдена информация реката била отнесла дори леката кола на един от гостите в селото от горния край, където река Веселина била стигнала до три метра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Потоп удави Дрента, 7 души не могат да стигнат до домовете си\t\t\t"}
{"url": "https://trud.bg/%d1%84%d0%b5%d0%b9%d1%81%d0%b1%d1%83%d0%ba-%d0%b8%d0%b4%d0%b5%d0%bd%d1%82%d0%b8%d1%84%d0%b8%d1%86%d0%b8%d1%80%d0%b0-%d0%bd%d0%be%d0%b2%d0%b8-%d0%be%d0%bf%d0%b8%d1%82%d0%b8-%d0%b7/", "text": "Социалната мрежа „Фейсбук” идентифицира нови опити за политическа манипулация посредством нейната платформа с приближаването на парламентарните избори в САЩ, предадоха световните агенции. Компанията е закрила 32 акаунта и страници във „Фейсбук” и в „Инстаграм”, свързани с тези опити и които, както изглежда, са били фалшиви. „Фейсбук” не посочва кои са авторите на опитите. Но въпреки че твърди, че не знае кой стои зад тези дейности, определени като координирани, „Фейсбук” посочва, че е открил някои връзки между закритите акаунти и акаунтите, свързани с руската Агенция за изследване на интернет, които премахна преди и след президентските избори в САЩ през 2016 г. При тези нови опити най-ранната страница е била създадена през март 2017 г., съобщават от компанията и допълват, че поне една от фалшивите страници е била следвана от 290 000 акаунта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " „Фейсбук” идентифицира нови опити за политическа манипулация преди парламентарните избори в САЩ"}
{"url": "https://trud.bg/%d1%81%d0%b0%d0%bc%d0%be-47-%d0%be%d1%82-%d1%84%d0%b8%d1%80%d0%bc%d0%b8%d1%82%d0%b5-%d0%be%d1%86%d0%b5%d0%bb%d1%8f%d0%b2%d0%b0%d1%82-%d0%bd%d0%b0%d0%b4-5-%d0%b3%d0%be%d0%b4%d0%b8%d0%bd%d0%b8-%d0%be/", "text": "Само 4,7% от новите фирми в страната оцеляват над 5 години, сочат данните на НСИ. Това се дължи на факта, че много хора след като останат без работа се опитват да стартират собствен бизнес. Най-често те регистрират фирма и започват дейност в търговията. Повечето от тези фирми обаче нямат нито един нает служител и не могат да оцелеят на пазара. В резултат само няколко години по-късно начинаещият в частния бизнес човек е принуден да преустанови дейността си. През 2015 г. са създадени 40 358 фирми, като от тях само 81,1%, или 32 745 предприятия са преживели успешно 2016 г. Оказва се, че близо 19% от новите дружества не оцеляват дори една година. При фирмите с над 10 служители след първата година от създаването им оцеляват 91,5%. Но броят на новите фирми, които оцеляват над 5 години е много малък. Делът на предприятията, създадени през 2011 г. и все още активни 5 години по-късно – през 2016 г., е само 4,7%. Най-жизнеспособни са предприятията от сектор “Производство и разпределение на електрическа и топлинна енергия и на газообразни горива”, където делът на оцелелите над 5 години компании е 13,2%. През 2016 г. в България е имало 347 962 активни предприятия, което е ръст с 2,6% спрямо 2015 г. За целия период от 2012 г. до 2016 г. най-голям е делът на фирмите, в които няма нито един нает служител. През 2016 г. техният брой е 169 625, или 48,7% от активните фирми. В групата с “1-4 наети” работника попадат 127 187 фирми, или 36,6% от общия им брой. Най-нисък е делът на дружествата с “5-9 наети лица”. Средно за 5-годишния периода той е 7,3%, а в групата “10 и повече наети лица” попадат 7,9% от активните фирми. Въпреки че са малко на брой, в предприятията с над 10 наети лица работят 69,4% от заетите граждани. Всяка година се създават, т.е се раждат средно 12,2% от активните фирми, сочат данните на НСИ за периода 2012-2016 г. За този период най-голям дял имат новите фирми в сектор “Търговия; ремонт на автомобили и мотоциклети” – 43,5%. Най-нисък е делът на новите предприятия в сектор “Добивна промишленост” – 0,1%. Най-голям е броят на новите фирми, които не наемат нито един работник. През 2016 г. такива са 29 635 нови фирми, следвани от тези с 1-4 наети – 12 291, а новите предприятия с над 10 наети работника са само 558.", "date": "2018.07.31", "title": " Само 4,7% от фирмите оцеляват над 5 години (ОБЗОР)\t\t\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d0%b2%d0%b0%d1%88%d0%b8%d0%bd%d0%b3%d1%82%d0%be%d0%bd-%d1%87%d0%b5-%d0%b8%d0%bc%d0%b0-%d0%b0%d0%bb/", "text": "Турция не е държава, която може да бъде притисната лесно, заяви говорителят на турския президент Ибрахим Калън във вторник, предава Anadolu Agency. „Всички трябва да разберат. Независимо дали става дума за (изтребителите) Ф-35 или за друго. Турция има алтернативи“, подчерта Калън, в отговор на заплахите на Вашингтон да въведе санкции срещу Анкара или да спре продажбите на оръжия за Турция. „САЩ ни заплашват, като за повод използват текущ правен казус, това е неприемливо“, обясни говорителят на Реджеп Таийп Ердоган в резиденцията му в Анкара. „Всички трябва да се съобразят с текущото дело срещу пастор Брънсън“, подчерта Калън.  Медията обяснява, че поредният повод за влошаването на отношенията между САЩ и Турция е арестуването на американския пастор Крейг Брънсън през декември 2016 година за тероризъм, във връзка с което американският президент Доналд Тръмп заплаши да наложи санкции на Анкара. Освен това, американският Конгрес се опита да наложи законови ограничения за продажбата на изтребители от пето поколение Ф-35 на Турция заради арестите на американски граждани в страната и покупката на руски системи за противовъздушна и противоракетна отбрана С-400. Калън припомни, че договорът за Ф-35 е подписан и от двете страни, но дори и той да бъде отменен, Турция има и други алтернативи. Освен това той посочи, че не очаква увеличилите се търкания между Анкара и Вашингтон да имат негативно влияние върху прилагането на „пътната карта“ за сирийския район Манбидж и че досега това не се е случило. „Войната ни срещу терористичните заплахи, произтичащи от сирийска територия, ще продължи с решимост“, категоричен е говорителят на турския президент. Също така той анонсира, че Реджеп Таийп Ердоган ще обяви 100-дневния си план за действие на 3 август. „А стратегическия план за периода 2019 – 2023 година ще бъде готов през ноември“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Турция предупреди Вашингтон, че има алтернативи за изтребители Ф-35 и за всичко друго"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0%d1%82-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%b7%d0%b0-%d0%bd%d0%b5%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd%d0%b8/", "text": "В Сливен и общината започват проверки за наличието на нерегистрирани места за отглеждане на кучета. Инициативата е на РУ на МВР, проверките ще се извършват съвместно с Агенцията по безопасност на храните и общинската администрация, каза началникът на РУ гл.инспектор Димитър Кикьов. Повод за акцията е трагичният инцидент в сливенското с. Сотиря, при който загина 33-годишен мъж. Той бе нападнат и убит от няколко кучета, които отглеждал в двора си. Повечето от животните били от порода „питбул“. Гл. инспектор Кикьов заяви още, че текат проверки и контрол за регистрацията и движението на превозните средства с животинска тяга. Каруците трябва да са боядисани в жълто, да бъдат регистрирани в кметствата на населените места със съответните регистрационни номера, а с промени в общинска наредба е ограничено движението им в централната част на Сливен, по големите булеварди, където трафикът е голям и движението на каруци създава риск за всички участници в движението.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Започват проверки за нерегистрирани развъдници в Сливен"}
{"url": "https://trud.bg/%d0%be%d1%89%d0%b5-4-%d1%81%d1%82%d1%80%d0%b0%d0%bd%d0%b8-%d0%b2-%d1%87%d0%b5%d1%80%d0%bd%d0%b8%d1%8f-%d1%81%d0%bf%d0%b8%d1%81%d1%8a%d0%ba-%d0%b7%d0%b0-%d0%b4%d0%be%d0%bf%d0%b8/", "text": "Още 4 страни попаднаха в „черния списък“ на Международната федерация по лека атлетика (ИААФ) за висок риск при употреба на допинг. Състезателите на Кения, Етиопия, Беларус и Украйна ще бъдат проверявани минимум 3 пъти преди мондиала през 2019-а. Решението обяви президентът Себастиян Кол в навечерието на европейското в Берлин. Преди 10-ина дни ИААФ огласи доклад на Комисията по етика, според който 120 звезди в този спорт са използвали забранени стимуланти. Сред тях е и трикратният световен шампион на 1500 м Асбел Кипроп (Кения), както и сънародничката му Рут Йебет, която се състезава за Бахрейн, а на олимпиадата Рио 2016 спечели злато на 3000 метра. На първенството на континента в Берлин (7-13 август) руските спортисти отново ще стартират под неутрален флаг. ИААФ реши да удължи наказанието за неспазване на допинг разпоредбите. В германската столица сили ще мерят 30 представители на сборная. А България ще бъде с 12 състезатели. Сред тях са опитните Ивет Лалова, Мариела Демирева и Габриела Петрова. За надпреварата са заявени над 1600 атлети от повече от 50 държави, които ще атакуват медалите в 48 дисциплини.  Същевременно италианската състезателка в мятането на диск Дейзи Осакуе получи необичайна травма преди европейското. Тя бе уцелена с яйце в окото от минаваща наблизо кола. Атлетката е с увредена роговица и сериозен оток. „Не искам да говоря за расизъм, но мисля че тези хора ме объркаха с някоя друга заради цвета на кожата“, каза Осакуе, която е родена в Нигерия.  Все пак Дейзи обяви, че независимо от контузията ще стартира на европейското.", "date": "2018.07.31", "title": " Още 4 страни в  „черния списък“ за допинг при атлетите"}
{"url": "https://trud.bg/%d0%b3%d1%80%d0%b5%d1%88%d0%ba%d0%b0-%d0%bd%d0%b0-%d0%bb%d0%b5%d1%82%d1%86%d0%b8%d1%82%d0%b5-%d0%b4%d0%be%d0%b2%d0%b5%d0%bb%d0%b0-%d0%b4%d0%be-%d1%82%d1%80%d0%b0%d0%b3%d0%b5%d0%b4%d0%b8%d1%8f%d1%82/", "text": "Загуба на рефлекси у пилотите заради малкото летателни часове е причина за катастрофата с вертолет МИ-17 на авиобаза Крумово. Това обяви вчера министър Красимир Каракачанов. Машината се разби  на 11 юни т.г. Хеликоптерът падна от 30 м. височина на летище Пловдив при изпълнение на тренировъчна задача, като  загинаха двамата пилоти, а бордният техник оцеля. След като излезе  доклада на експертната комисия за инцидента министър Каракачанов отхвърли версията за техническа неизправност на машината. Командирът на ВВС ген. Цанко Стойков обяви, че двамата летци от началото на годината са налетели едва по 17 часа. Началникът на авиобазата ген. Димитър Иванов потвърди, че военните ни пилоти летят убийствено малко поради недостиг на финанси и изправна техника. “Ние сме армия на критичния минимум”, каза тогава ген. Иванов. “Този господин с жълтите панталонки намекна, че злоупотребявам с прахообразни лекарства. Аз съм си направил тест за наркотици и ще съдя Веселин Марешки”, закани се Каракачанов. Той уточни, че тестовете му във ВМА са отрицателни. Преди дни лидерът на “Воля” Марешки заяви, че “ВМРО е Троянският кон на ДПС в коалицията” и поиска Каракачанов да си ходи.", "date": "2018.07.31", "title": " Грешка на летците довела до трагедията (ОБЗОР)\t\t\t"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b2%d0%bc%d1%80%d0%be-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d1%81%d0%b8%d0%b4%d0%b8-%d0%bf%d1%80%d0%b5/", "text": "– Какво ще се подобри в състоянието на околната среда в Пловдив с реализацията на проектите, чийто старт дадохте, г-н Сиди? – Предприятието за управление на дейностите по опазване на околната среда дава възможност на местните администрации да подобрят зелената инфраструктура в населените места. Чрез тези два проекта ще подобрим състоянието на зелената система в район „Южен” – няма да повишим качеството на въздуха, няма да оправим водите, няма да спрем глобалното затопляне. Видяхме, че него по някакъв начин успя да го спре Тръмп и лятото не е лято. Ние просто ще подобрим условията на живот в две точки в район „Южен” и гледаме на това като на добро начало. – Споменахте проблема с водите, а Пловдив е град, чийто воден проект се забави с много години. Разчитате ли на някакво съдействие от страна на министър Нено Димов? – Да, и този проект най-сетне ще започне – след близо 12 години. Тук обаче трябва да кажа, че диалогът с Министерството на околната среда е прекрасен, но на политическо ниво – докато си говорим с министър Димов, който е от квотата на ВМРО в кабинета. Но на ниво администрация нещата често не се случват заради безхаберие. За малко щяхме да пропуснем сроковете за приемане на Програмата за подобряване на качеството на въздуха в Пловдив. Важното е, че вече има такава програма, тя в никакъв случай не е добра, но поне началото е поставено. Може би защото в случая става дума за преки плащания към гражданите, от които няма как да се открадне. Просто хората, които в момента се отопляват на твърдо гориво, ще получат средства, за да се отопляват по по-екологични начини. – Означава ли това, че не работите добре с община Пловдив? – Не, работим добре с ръководството на общината, но когато става дума за администрацията, нещата невинаги се случват. Същото е и с Министерството на околната среда и водите – чиновниците се опитват да не работят и действат на принципа: Ако един проблем можеш да го оставиш за утре, остави го за вдругиден. – Във вашата т. нар. Малка коалиция обаче не оставяте скандалите нито за утре, нито за вдругиден. В последните дни представители и на трите партии непрекъснато повтарят как всичко е наред и нямате никакви проблеми, но все пак беше ли премината границата с това бутане и блъскане в парламента и намесата на Марешки, който дойде да брани Волен Сидеров? – Личното ми мнение е, че това е един голям цирк и че хората имат някакво странно усещане, когато насреща им светне телевизионна камера. Но бих казал, че големият проблем на държавата в момента е Марешки. В мига, в който той влезе в парламента, бизнесът с лекарства в България пострада и хората не си пият хапчетата – може би това е голямата причина нещата да са такива. Марешки се е фиксирал върху Красимир Каракачанов и на нас ни се струва, че е активиран по някаква причина. Това, което той прави, не е нормално. Не може всички да са добри, а Каракачанов да е най-лошият. Фикцията на представителя на мутрополитиката и олигархията в парламента, да напада човека, който съвестно си върши работата, доста намирисва. Аз се замислям чия всъщност кукла на конци е Марешки. Замислете се и вие! Но ако се върнем на бутането, то не беше някакъв бой или жесток скандал. Странното и неприемливото за мен беше, че там имаше медии. Кой и как ги е извикал, аз не знам, нито защо Марешки се появява да „спасява“ Волен Сидеров. Това е върхът на лицемерието – срещу Марешки има дело за побой, но той излиза на трибуната и казва: Аз не искам да бъде бит нито един български гражданин. Така, че цялото това нещо е цирк, усилен от медиите. – Случката обаче е факт, при това – огласен от председателя на вашата парламентарна група. – Те са големи мъже, а и няма ранени. Все пак в дългата история на ВМРО е имало и смъртни случаи, но днес отдавна сме научили урока си и продължаваме напред с други действия. – Общо взето, ако няма жертви, всичко е наред. Не се ли връщаме обаче в 90-те години, когато един едър пловдивски депутат призоваваше за обесване на полилея в парламента? Не трябваше ли да сме изживели това? – Не, защо? Очакваме в Народното събрание да има изключителни и само високо интелигентни хора с невероятно добър морал и възпитание ли? Народното събрание е представителна извадка на народа. Там има всякакви хора – с академичен изказ, но и такива, които си решават проблема по начина, по който биха го направили бай Пешо и бай Тошо в някое село. Това е нормално. – Не ви ли е неприятно обаче, че такива неща се случват основно в малката ви коалиция? – В нашата малка коалиция хората са с изявени характери и дори агресивни на моменти, когато защитават своите каузи. Не очакваме внезапно някой да се превъзпита. Но искам да подчертая, че съм много впечатлен от Волен Сидеров, който се явява обединител в коалицията в момента и въобще в този мандат изглежда съвсем различно от това, което знаем за него. А и ние от ВМРО играем ролята на умиротворители и успяхме да вкараме всички противоречия там, където им е мястото – на коалиционен съвет. Защото в последната година имаше конфликт ВМРО – НФСБ, „Атака” – ВМРО, „Атака” – НФСБ, но те се решават през медиите, което не е правилно. В това роля има и лидерът на ВМРО – винаги е бил балансьор. Той вижда напрежението и провижда как то да бъде потушено, пак подчертавам – не през медиите. – И с намесата на Бойко Борисов. – Да, винаги. И впрочем ми хареса фразата му, че заради нашите лидери не може да се направи на воевода. – Трите партии ще се явите ли заедно на изборите за европарламент догодина? – Едва ли има лидер от тримата, който може да отговори на този въпрос сега. – Обявихте, че през ваканцията на парламента във ВМРО ще пишете Закон за борба с фалшивите новини. Струва ли ви се изпълнимо нормативен акт да се справи с този проблем и има ли подобна практика някъде по света? – Отговорът не е еднозначен, но все трябва да се започне отнякъде. Това, което се случи пред последните месец и половина – два, е просто ненормално. Когато напишеш една фалшива новина, че еди-кой си е имал интимни контакти с някого, това нарушава личните права на този конкретен човек, но нищо повече. Жълтите вестници са активни в правенето на фалшиви новини дълго време, но те не са безадресни – имат редакции, имат екипи. Тоест има хора, от които може да бъде потърсена отговорност. Но в последните седмици се тиражират новини като тази, че се избиват животните в Странджа, за да бъдат заселени там мигранти. Следите на това водят към политически сили, които всячески се опитват да дойдат на власт. Аз тази безумна жажда не я разбирам, може би защото ВМРО е в политиката от дълго време, но винаги извън властта, и винаги сме се опитвали да говорим реално. Разбира се, като политици понякога казваме част от истината и са ни обвинявали, че когато говорим за бежанците, усилваме страховете на хората. Не знам, може и така да е, но в крайна сметка думите ни отпреди 7-8 години се оказаха истина – бежанската вълна към Европа е факт. Тоест, дори и когато казваме част от истината, все пак се базираме на някакъв факт. А с фалшивите новини е съвсем различно – когато бахме в Шарково с Ангел Джамбазки, хората ни казваха: „Вие искате да избиете нашите животни, за да се обезлюди този край и да го населите с мигранти. Знаем, че в момента в Харманли чакат 45 000 мигранти, докарани със самолети от Германия.“ Попитахме кой им е казал това и един от местните свещеници отговори: „Корнелия Нинова.“ Тя също беше там, питахме я и тя отрече да е казвала подобно нещо. Не знам дали го е казала, или не, но страшното е, че хората вярват на написаното в интернет. А това е безумна новина – капацитетът на лагера в Харманли е 3300 души, при това в кризисна ситуация, и 45 000 няма как да се съберат там. А в този момент в Харманли имаше 200 души. Този тип новини целят дестабилизация, хората да си кажат: „Ето, правителството е лошо и е сключило неизгоден за България договор за прием на мигранти.“ – Нормативен акт, който посочва фалшивите новини по някакъв начин, обаче не е ли някаква форма на явлението, в което държавата мисли, вместо хората? Все пак, ако човек не умее сам да преценява, не би ли трябвало да бъде оставен на собствената си наивност или заблуденост? – Принципно е така, но положението напоследък стана много страшно. Има няколко институции в медиите – БНТ, БНР, в. „Труд“, в. „24 часа“, за които се знае, че информацията се проверява, преди да се публикува. Но преди няколко седмици, след края на световното първенство по футбол, излезе измислената новина, че президентката на Хърватия е продала всички държавни коли. Това се оказа лъжа, но тази новина я бяха качили и някои от големите медии в България, тоест и те не са застраховани и може да станат жертва на неверни информации. Така че, ние в никакъв случай няма да се опитваме да налагаме цензура със закона, макар че границата е много тънка. Просто искаме ясно разграничение. Аз самият имам сайт и понеже според някои хора имам нелошо чувство за хумор, пиша някакви текстове с хумористично съдържание, различно от истината. Но съм написал там, че това е авторски текст и той отразява само моето мнение. Това, което ще се опитаме да направим със закона, е сайтовете, които публикуват такива измислени или забавни новини, да бъдат задължени да съобщават с големи букви, че това е само авторска фикция, нечия идея, която не отразява истината. Читателят трябва да е предупреден, че подобни статии не почиват на факти. Сред тези информации има и забавни – като новината, че е отлетяла чинията на Бузлуджа. Така че нямаме намерение да спираме такива неща – те са част от шарения ни свят, но просто трябва да се знае кое е истина и кое – не. – Разчитате ли коалиционните ви партньори от ГЕРБ да ви подкрепят за този закон? – Много се надявам. Ние пишем този закон с помощта на медийни експерти, които са наясно с границата между ограничаването на фалишвите новини и цензурата. Впрочем трафикът, който се генерира с помощта на фалшиви новини, е незаконна дейност – на практика се печелят пари с измама. Просто този измама не е описана в Наказателния кодекс. Със сигурност има начин да се преборим с фалшивите новини и технически похвати сайтовете за измислени информации да бъдат посочени като такива. Ясно е, битката не е само наша, а на целия свят, но какво пречи ние да бъдем пионерите? – За финал да се върнем на Пловдив. Кметът на район „Южен“ Борислав Инчев, който е от ВМРО, ли ще е кандидатът на Патриотите за следващите местни избори? – Не мога да ви кажа това, всичко е въпрос на разговори. Но винаги съм смятал, че трябва да се даде път на младите. Нашият гост  Депутатът от ВМРО Александър Сиди е на 36 години. По образование е юрист. Член е на ВМРО от 18 години. Бил е ръководител на Младежката програма във Велико Търново. През 2009 г. – в тежките времена след разцеплението във ВМРО, става регионален координатор за Пловдив и успява да стабилизира организацията. От началото на мандата на местната власт до избора му за народен представител в 44-ото Народно събрание е общински съветник в Пловдив.", "date": "2018.07.31", "title": " Депутатът от ВМРО Александър Сиди пред „Труд“: В парламента няма идеални хора, той  е извадка  на народа\t\t\t"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d0%b8%d0%b9%d0%be-%d0%be%d1%81%d0%b2%d0%b5%d1%81%d1%82%d0%b8-%d1%81%d0%b5/", "text": "В разгара на лятото, по средата на месец юни 2018 г., пред гръцкия парламент, министърът на външните работи на Република Гърция Никос Коцияс, за да защити правителствената позиция относно името Северна Македония, каза, че това е по-добрият вариант за преименуването на БЮРМ (Бивша югославска република Македония), отколкото „… Македония да стане общност, доминирана от Турция, да се разпадне и да отвори пътя за Велика Албания или Велика България!“. Не зная дали официалните институции на държавата Албания са реагирали на това брутално изявление. За моята родина България знам: оглушително мълчание!!! По същото време нашата страна председателства Съвета на ЕС, а българският министър – председател си съдра обувките от търчане, за да постигнат Гърция и БЮРМ съгласие около името на младата като самостоятелна държавност наша западна съседка. За да се окаже, че всъщност тя ни е от… СЕВЕР! Колцина от представителите на българския политчески елит в Народното събрание, президенството и изпълнителната власт знаят, че понастоящем в днешна Гърция от 13 административни района три носят следните названия: „Западна Македония“, „Централна Македония“ и „Източна Македония с Тракия“? През 1993 г. току-що приетата за член на ООН БЮРМ, най-първо бе призната за самостоятелна държава от Република България. А Гърция, оттогава до сега, вече 25 години, оспорва името на тази наша съседка, исторически безспорно населявана от етнически македонски българи, чиито потомци по разни причини държат да се самоопределят просто като македонци. И изведнъж, подир четвърт век обструкции от страна на гърците, се договаря името Северна Македония, защото новокръщаваната държава спешно трябвало да получи покана за членство в НАТО и за преговори за присъединяване към ЕС. Не е нужно нарочно социологическо проучване, за да се установи, че преобладаващата част от народа на България не би имал нищо против подобно членство на западната ни съседка. България и българите всекидневно засвидетелстват най-братски чувства към живеещите на запад свои събратя. Ала кой и защо „пропусна“ да покани официални представители на Република България, когато гърци и македонци се споразумяваха за името Северна Македония? У нас, българите, остава ужасната горчилка, че то бе договорено зад гърба на България и противоречи на българските национални интереси. А защо противоречи, е дълга тема с конкретни отговори, която тепърва Република България ще трябва да изговаря на висок глас, както пред ЕС, така и пред своите съседи в частност. Настоящият български премиер Бойко Борисов нееднократно е подчертавал, че името Северна Македония е неприемливо за нас. Не сме чули да се е отметнал от тези свои думи. Късно ли е да подкрепим нашия премиер? България е парламентарна република, но и до ден днешен Народното ни събрание няма официално заявено становище относно името Северна Македония. За сетен път ли България е прецакана в геополитически план от своите съседи и тъй наречените „Велики сили“? Продължаваме овчедушно да мълчим и незрящо да гледаме как българските национални интереси отиват на заколение! Нито един български политик или общественик не реагира на скверните думи на гръцкия външен министър, че едва ли не друго название на БЮРМ щяло да отприщи някакви „великобългарски“ претенции. На първи август 2018 г. се навършва една година от подписването на „Договора за приятелство, добросъседство и сътрудничество между Република България и Република Македония“. Член 11, т. 1 гласи: „Нито една от договарящите се страни няма да предприема, подтиква и поддържа действия, насочени срещу другата държава, които имат неприятелски характер.“ Приемането на името Северна Македония без участието и съгласието, и без да се зачете мнението на Република България ВЕЧЕ Е НАРУШЕНИЕ НА ТОЗИ ЧЛЕН. И ако българските официални държавни институции не предприемат действия да защитят интересите на българската държава, ще трябва българското общество да намери начин и защити собствения си интерес, включително по юридически път, според вътрешното и международното законодателство. Защото в същия този договор, в член 8, т.2 се съдържа дълга, усукана и куха фраза: „В срок най-късно до три месеца от влизането на този Договор в сила, с цел задълбочаването на взаимното доверие, двете договарящи се страни създават на паритетен принцип Съвместна мултидисциплинарна експертна комисия по исторически и образователни въпроси, за да допринесе за обективното, основаващо се на автентични и основани на доказателства исторически извори, научно тълкуване на историческите събития. Комисията представя пред правителствата на договарящите се страни ежегоден доклад за своята работа.“ Трите месеца отдавана „пролазиха“, а самият договор годиняса. Законовоизискуемата комисия все още не се е събрала дори за сефте. А докато установи – взаимноприемливо?! – защо по исторически причини и незараснали още кървящи братски рани, името Северна Македония е неприемливо за 1300-годишната държава България, най-малкото в НАТО вече ще има „подарък“ още една държава – Северна Македония. От времето на Омира е известно: БОЙ СЕ ОТ ДАНАЙЦИТЕ, ДОРИ КОГАТО ТИ НОСЯТ ДАРОВЕ! Овладяване, засега чрез името  А всъщност, чрез името Северна Македония не се ли прокрадва отново трайната, от векове неизтребима „елинико мегалите“ – великогръцката идея за превъзходство на Балканите, пък и не само в този регион? Името Северна Македония не съдържа ли имплицитно претенции за „окръгляне“ на вътрешното райониране на днешна Гърция чрез овладяване земите на север – засега, макар и само чрез името?!", "date": "2018.07.31", "title": " Македонийо, освести се!\t\t\t"}
{"url": "https://trud.bg/%d0%b2%d0%bb%d0%b0%d1%81%d1%82%d1%82%d0%b0-%d0%b5-%d0%ba%d0%be%d0%b2%d0%b0%d1%80%d0%b5%d0%bd-%d0%b7%d0%b0%d0%bd%d0%b0%d1%8f%d1%82/", "text": "Властта е коварен „занаят“. Показва като рентгенова снимка основните качества на овластената личност. Оголва до кокал комплекси, страсти, емоции и компетентност. Говорим за реалната власт – тази, която образно казано държи подписа и печата. Това са правителството, кметовете, парламентарните шефове… В исторически план малцина са онези, които са успявали да преминат през властта без да позволят този „рентген“ да разкрие всички кътчета на душата им. За тях говорим с термини като политическа зрялост, държавническа мъдрост и пр. Правя това кратко въведение, защото през последните седмици от българския „рентгенов апарат“ на властта лъснаха прояви на откровен политически инфантилизъм, несръчност и некомпетентност. И комплексарщина, с извинение за грубия изказ. Това може да се разчете от актуалната „снимка“ на младия коалиционен партньор „Обединени патриоти“, за които иначе съм казвал добри думи преди време и по други поводи. Какво имаме като „патриоти“ през последния месец, казано на сленга на властта. Една формация, в която парламентарната група на практика не си говори със своите представители в изпълнителната власт. Колкото „патриоти“, толкова мнения. Сякаш всяка от съставните партии на коалицията се е явявала със самостоятелна програма на изборите, а пък отделните им депутати и министри с още по-самостоятелни. Добрите думи за политическата реакция по Истанбулската конвенция, които „Обединени патриоти“ заслужиха, бързо се размиха. Хаотични действия и скандални изявления. Грозни реплики и дори физически сблъсък в парламента. Лобистки акции, насочени срещу националния бизнес. Това е например вицепремиерът Валери Симеонов, който като същинска партийна „мутра“ е нарамил бухалката на властта и обикаля видимо селективно из заведения по морето, за да „респектира“, или пък се опитва да смачка лотариите. Сякаш властта иска от бизнеса „такса спокойствие“. И уж „патриотично“, пък все към легитимния български бизнес са претенциите. Как пък някой „патриот“ не се сети за „американските централи“, заради които народът плаща прескъп ток, или пък за златните залежи, харизани на чужда компания и прочие. Добре, че Волен Сидеров все пак реагира по някакъв начин на тази патриотична вакханалия, че заетият с превъоръжаването Каракачанов явно няма време. На този фон ГЕРБ изглежда непоклатим, като „Титаник“ преди за напусне пристанището на Саутхемптън. Чака ли ги обаче политическата „трагедия“ на падането от власт. Поне на този етап подобни прогнози ще бъдат спекулативни и прибързани. Няма обективни обстоятелства, които да разклатят из основи партията на г-н Борисов, така че да премине в опозиция. Редовните избори все още са далеч. Партията функционира като добре смазана политическа машина, а самият й лидер е далеч от конфронтационния стил, с който си навличаше много врагове и омраза преди години. Това, което все повече тежи на ГЕРБ и е предпоставка за бъдещо слизане от власт, е очевидната умора от управлението. Казвал съм го неведнъж – в този мандат ГЕРБ властва, а не управлява. Консумира и администрира властта, но няма ясна визия за бъдещето. Опозицията от БСП опитва, но все още не успява да уцели правилната политическа вакса, която да изведе партията отново към властта. Независимо от усилията на екипа на г-жа Нинова, или може би поради тях, днес БСП е в „блестяща“ изолация – няма съюзници в гражданското общество, няма партньорски партии, няма достатъчно приятели без партиен билет. Изпълнила е до краен предел своите партийни електорални територии, но е неспособна да спечели умовете и сърцата на хората извън партийния апарат и традиционните червени гласоподаватели. А само с тях, БСП е обречена да бъде още дълги години опозиция. Защото БСП е печелила властта само, когато е излизала от партийната си черупка, предлагала е общодемократични каузи и се е отваряла към реалното гражданско общество. С други думи, когато е печелила центристкия вот. На този етап, столетницата е далеч от подобна победа. За това свидетелстват и разнородните социологически сондажи, които неизменно посочват, че дори сега, когато ГЕРБ трупа неудачи в управлението, БСП изостава с няколко процента. Липсата на достатъчно будещи доверие и обществен авторитет партийни кадри, които левицата би могла да предложи за бъдещи министри в едно ляво правителство, са другият препъни камък пред желанието на партията да бъде припозната като сериозна и неизбежна политическа алтернатива. Но все пак, към днешна дата опозиционните надежди са свързани с „Позитано“ 20. При ГЕРБ, също като при БСП, стои стратегическият въпрос за съюзниците. И двете партии не могат сами да спечелят властта. Костовисти и соросоиди, които се преименуваха за пореден път в опит да се представят за „нови“, вече са обикновени политически лузъри. Зад гърба им вече не стоят САЩ, а само група родни олигарси – обвиняеми и подсъдими за гигантски грабежи и данъчни измами. Дори да приемем слабо вероятната хипотеза, че те успеят по случайност да влязат в парламента, то влизането на ГЕРБ в коалиция с тях би било огромна грешка за г-н Борисов. Все едно през 1945 г., в навечерието на падането на нацистки Берлин, да влезеш в коалиция с откровените апологети и симпатизанти на Хитлер. От съществуващите политически субекти остават само „Обединени патриоти“. За да се случи обаче управленска коалиция във формат „ГЕРБ-ОП“ и в следващия парламент, хората на Сидеров, Симеонов и Каракачанов трябва да съумеят да запазят единството си. Това днес изглежда като въпрос с повишена трудност. Но всички тези вътрешни боричкания са подвластни на голямата картина, която ще предопределя политическите развития у нас през следващото десетилетие. Дълбоките промени в геополитическата архитектура на света ще ерозират и политическото статукво у нас. Соросоидите, които смятаха, че са венчани за мейнстрийма и каймака на глобалното общество, очаквано се оказаха от грешната страна на историята. Те все повече ще бъдат маргинализирани и у нас, и в чужбина, до степен принадлежността към соросовата империя на злото от НПО-та и грантови структури ще бъде повече опозоряващо обстоятелство, отколкото социален престиж. Това ще се случи със сигурност, ако президентът Тръмп спечели втори мандат. Истината е, че си отива статуквото и международният ред, наложени от неолибералния глобализъм след края на Студената война. Затова и старите елити и структури, които са продукт на това статукво, са в истерия и оказват ожесточена съпротива. Този ред се основаваше на разбирането за еднополюсен свят, в който САЩ е имперски център и глобален полицай, а ЕС е техен „храненик“ и привилегирована периферия. Икономическият аспект на тази геополитическа концепция се базираше на т.нар. Вашингтонски консенсус, който постулираше свободна търговия, дерегулация и постепенно размиване на националните държави. В най-футуристичните си представи, идеолозите на тази концепция привиждаха „световно правителство“, което да замени суверенните държави на основите на един „глобален конституционализъм“. Разпадът на двуполюсния свят след рухването на Берлинската стена, съвсем естествено доведе в началото до консенсус във всички краища на политическия спектър, че либералната демокрация и свободната пазарна икономика са единствена демократична алтернатива за обществата. Но постепенно положителните им страни избледняха и се появиха сериозни негативни ефекти – разрастване на неравенствата, разрушаване на цели национални икономики, безжалостно господство на корпорациите над суверенните нации и гражданите, опити за подмяна на социо-културния код на съвременната цивилизация чрез джендър-идеологията и агресивния атеизъм и пр. Либерализмът, който някога беше идеология на свободата, беше извратен от крайностите на неолиберализма. Тези процеси ще предопределят и политическото развитие в България през следващото десетилетие. В тях засега БСП изглежда инстиктивно по-ориентирана, ГЕРБ сне агресивната реторика към Русия и започна да търси баланси в сложната мозайка на геополитически интереси по оста „Вашингтон-Москва-Пекин“, която ще диктува глобалната политика в обозримо бъдеще.", "date": "2018.07.31", "title": " Властта е коварен “занаят”\t\t\t"}
{"url": "https://trud.bg/%d0%bd%d0%b8%d0%bd%d0%b0-%d0%b4%d0%be%d0%b1%d1%80%d0%b5%d0%b2-%d0%bf%d1%83%d1%81%d0%bd%d0%b0-%d0%b7%d0%b0%d0%b1%d0%b0%d0%b2%d0%bd%d0%b8-%d1%81%d0%b5%d0%bb%d1%84%d0%b8%d1%82%d0%b0-%d0%be%d1%82-%d0%bc/", "text": "Нина Добрев замина за Миконос с голяма компания. Преди нея на гръцкия остров тази година почиваха Никол Шерцингер, Кейт Мос, Джиджи Хадид и Емили Ратайковски. Актрисата сподели куп шантави селфита с приятели. Компанията си е направила и популярната шега с имитиране на кифленски женски селфита от мъже. Цялата статия прочетете в  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Нина Добрев пусна забавни селфита от Миконос"}
{"url": "https://trud.bg/%d0%bf%d0%b8%d1%8f%d0%bd-%d0%b7%d0%b0%d0%bf%d0%bb%d0%b0%d1%88%d0%b2%d0%b0-%d1%81%d1%82%d0%be%d0%bf%d0%b0%d0%bd%d0%b8-%d1%81-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%bd%d0%b5-%d0%b3%d0%be/", "text": "20-годишен е арестуван след заплахи за саморазправа и убийство на стопани на къща в разградското село Каменово. На младежа, който бил прекалил с алкохола, е съставен акт за хулиганство и съдът трябва да му наложи санкция. Съседската разправия е станала още през почивните дни. В късните часове тогава 31-годишният С.С. подал сигнал на тел. 112, че 20-годишният Д.С. от Разград блъска и рита входната врата на къщата им. Настоява да го пуснат вътре и заплашва с убийство него и майка му. В това време в къщата се били събрали роднини на 31-годишния мъж, който се завърнал от Британия, където работел. За посрещането му у дома доши близки да го поздравят, а младият разградчанин, който гостувал на баба си в селото, настоявал да го пуснат да си допие в тяхната компания. Тъй като се притеснявали, че в нетрезво състояние може да направи беля и ще развали празника им, домакините отказали да отворят и той беснеел навън. Това разказаха съселяни от Каменово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Пиян заплашва стопани с убийство, не го пускали да си допие на празника им"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b4%d0%be-%d0%ba%d1%80%d0%b0%d1%8f-%d0%bd%d0%b0-%d1%81%d0%b5%d0%b4%d0%bc%d0%b8%d1%86%d0%b0/", "text": "В момента в София се ремонтират над 30 по-големи улици и булеварди, съобщи столичният кмет Йорданка Фандъкова. Реконструкциите на кварталните улици не са включени в тази бройка. Кметът обясни, че въпреки дъждовния юли се работи в срок, но не за сметка на качеството на ремонтите. „Има дейности, които не бива да се извършват по време на дъждовете, но има други, по които може да се работи активно и по този начин да се компенсира забавяне“, каза Фандъкова. На някои обекти има два-три дни забавяне. На бул. „Христофор Колумб“ има забавяне три дни от графика, а на бул. „В. Левски“ има два дни забавяне. 70-80% от тези ремонти на големите обекти ще приключат за първия учебен ден, за да не затрудни увеличаващият се през есента трафик. До края на седмицата ще завърши ремонтът на бул. „Васил Левски“ от ул. „Граф Игнатиев“ до бул. „Цар Освободител“. След това започва преасфалтиране на участъка до паметника на Апостола. „За възможно най-кратко време в първата половина на август ще се наложи да затворим кръстовището на Ректората, за да го ремонтираме“, каза Фандъкова. Тя провери цялостният ремонт на бул. „Христофор Колумб“ между ул. Неделчо Бончев“ и ул. „Продан Таракчиев“. Планът на общината е той да приключи до средата на август. „Планираме между 11 и 13 август, според метеорологичните условия, да затворим изцяло движението, за да се положи последният износващ слой асфалт“, каза кметът. Полагат се пътни настилки, изгражда се улично осветление и нови тротоари. Веднага след края на този ремонт започва реконструкцията на Източната тангента, която трябва да завърши до 15 септември. По бул. „Христофор Колумб“ се забранява влизането на превозни средства от 1 до 5 август в участък от 175 м, считано от улицата за Sofia Airport Center в посока към ул. „П. Таракчиев”. От 6 до 10 август в участък от 170 м, считано от ул. „Пр. Таракчиев” към ул. „ Н .Бончев”. До 10 август маршрутът на автобусна линия № 84 се променя в посока Терминал 2. Автобусите ще минават от ул. „Ген. Гурко“ по маршрута си до кръстовище бул. „Х. Колумб“ – ул. „Н. Бончев“ – ул. „Източна тангента“, по Източната тангента, по ул. „М. Балканска“, ул. „Пр. Таракчиев“ и по маршрута си до Терминал 2. В посока ул. „Ген. Гурко“ линията тръгва от Терминал 2 по маршрута си до Терминал 1, бул. „Брюксел“ и след кръстовище бул. „Брюксел“ по ул. „М. Балканска“ – ул. „Пр. Таракчиев“, по ул. „М.Балканска“, по Източна тангента, по бул. „Хр. Колумб“ и по маршрута си до ул. „Ген. Гурко“. Автобусите по линия № 184 ще минават в посока Терминал 1 от ул. „Ген. Гурко“ по маршрута си до кръстовище бул. „Хр. Колумб“ – ул. „Н. Бончев“ – Източна тангента, по ул. Източна тангента, по ул. „М. Балканска“, по бул. „Брюксел“ и по маршрута си до Терминал 1.В посока ул. „Ген. Гурко“ автобусите ще минават от Терминал 1 по маршрута си до Терминал 2, ул. „Пр. Таракчиев“, ул. „Мими Балканска“, ул. „Източна тангента“, бул. „Христофор Колумб“ и до ул. „Ген. Гурко“.  Автобусна линия № 384 (в посока Летище София – Терминал 2) ще тръгва от ж.к. „Дружба 2“ по маршрута си до кръстовище бул. „Хр. Колумб“ – ул. „Неделчо Бончев“ – Източната тангента, по ул. „М. Балканска“, ул. „Пр. Таракчиев“ и по маршрута си до Терминал 2, двупосочно.  За маршрутите на автобусни линии №№ 84, 184 и 384 се разкриват временни спирки на ул ул. „Източна тангента“, на ул. „Мими Балканска“. Закриват се автобусните спирки ТЕХНОТЕСТ, НОВА ТЕЛЕВИЗИЯ и Р-Т АЛЕКСАНДРИЯ по бул. „Хр. Колумб“ в участъка от ул. „Продан Таракчиев“ до ул. „Неделчо Бончев“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " В София ремонтират над 30 големи улици\t\t\t"}
{"url": "https://trud.bg/%d0%b3%d1%80%d1%83%d0%b7%d0%b8%d1%8f-%d0%bb%d0%b5%d0%b3%d0%b0%d0%bb%d0%b8%d0%b7%d0%b8%d1%80%d0%b0-%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0%d1%82%d0%b0-%d0%b7%d0%b0-%d0%bb%d0%b8%d1%87/", "text": "Конституционният съд на Грузия анулира глобите, наложени до момента на осъдени за употреба на канабис в кавказката страна с мотива, че става дума за „правото им на лично развитие“. Той обаче потвърди, че отглеждането и продажбата на тази дрога остават под ударите на закона, предаде Франс прес. В решението си Констутиционният съд провъзгласява, че „да се наказва консумацията на марихуана противоречи на грузинската конституция“. До момента личното потребление на канабис се наказваше с глоба от около 170 евро, припомня Франс прес. Конституционният съд уточнява, че употребата на марихуана оправдано се преследва, когато представлява „заплаха за трето лице“, например ако се извършва в „образователни учреждения и някои обществени пространства“. Грузинското правителство бе упреквано от правозащитници заради, според тях, прекомерно репресивен подход в борбата с наркотиците, припомня Франс прес. През май хиляди хора демонстрираха в столицата Тбилиси под звуците на електронна музика в знак на протест срещу полицейски акции в дискотеките в рамките на кампания за борба с употребата на наркотици. Според някои от присъствалите посетители на заведенията полицията е използвала спрямо тях непропорционална сила, а откриването на дрога при обиските е било постановка, разиграна от полицаите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Грузия легализира марихуаната за лично ползване"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b3%d0%b0%d1%80%d0%b0%d0%bd%d1%82%d0%b8%d1%80%d0%b0%d0%bc%d0%b5-150-%d0%bc%d0%bb%d0%bd-%d0%bb%d0%b5%d0%b2%d0%b0-%d0%bf%d0%be%d0%b2%d0%b5%d1%87%d0%b5/", "text": "Правителството ще отпусне 150 млн. лева повече за хората с увреждания, а до края на септември в парламента ще бъдат внесени промени в трите закона, които регламентират грижата за тях. Ще бъде изготвен и регистър на хората със специални потребности, който да покаже колко точно са те. Това стана ясно след срещата на премиера Бойко Борисов с представители на протестиращите майки на деца с увреждания и омбудсмана Мая Манолова, която продължи близо 5 часа в Министерски съвет. „Проведохме една интензивна среща с премиера, министрите на социалната политика и здравеопазването, и вицепремиера Томислав Дончев“, каза една от майките и допълни, че работните срещи продължават. Следващата е във вторник, когато ще бъде обсъдено създаването на регистъра на хората с уврежданията. До края на септември в парламента ще бъдат внесени промени в законите за хората с увреждания, за социалните услуги и за личната помощ. Обсъжда се създаването на специализиран орган, който да отговаря за хората с увреждания. Работна група вече обсъжда стандарт за помощните средства (инвалидни колични и т.н.). Майките отново поискаха подобряване на критериите за финансова подкрепа: „Повторихме, че не искаме увеличаване на парите „на калпак“, а според личните нужди. Мисля, че премиерът разбра, че такава реформа е нужна“. Палатковите лагери остават докато не видим нещата на хартия, категорични бяха протестиращите родители. „Благодаря на участниците в срещата. Не случайно минаха 5 часа, защото по всяка тема има диаметрално противоположни мнения“, коментира премиерът Борисов. Той обясни, че различията са били по отношение на индивидуалното разходване на средства и за функциите на държавния контролен орган. По думите му, предстои проверка на електронната система. „Някои колеги са на мнение, че съществуващата вече информационна система не работи, въпреки, че правителството е отделило сериозни средства за нея. Много пари, много организации и ефектът е, че накрая има протест“, посочи Борисов. „Говорим за 88 000 души, които трябва да получават чужда помощ, а цялата останала част хора с увреждания са близо 700 000 човека“, добави той. „За новия бюджет можем да гарантираме 150 млн. лева повече. Проблемът е, че и те им се виждат крайно недостатъчни. Ще смятаме наново. Продължаваме да работим“, каза още премиерът. Той допълни, че родители на деца с увреждания ще бъдат включени в работата на различните работни групи. От национално представителните организации благодариха на премиера и правителството за готовността да отпуснат допълнително средства за хората с увреждания и поискаха по-голям контрол при разходването им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Борисов: Гарантираме 150 млн. лева повече за хората с увреждания, но ще смятаме пак\t\t\t"}
{"url": "https://trud.bg/%d0%be%d0%b1%d1%80%d0%b0%d1%85%d0%b0-%d0%b4%d0%be%d0%bc%d0%b0-%d0%bd%d0%b0-%d1%82%d0%b0%d1%81%d0%ba%d0%be-%d0%b5%d1%80%d0%bc%d0%b5%d0%bd%d0%ba%d0%be%d0%b2-%d0%b8-%d1%81%d0%b5%d0%bc%d0%b5%d0%b9%d1%81/", "text": "Ограбиха дома на депутата Таско Ерменков за втори път. Това съобщи самият той . „Това е вторият обир, който ми се прави в същия апартамент. Първият беше през 2015 г. и тогава бяха ограбени всички видове ценности и то по много перфектен начин. Крадците се бяха постарали да оставят апартамента в първоначалния му вид, все едно, че никой не е влизал вътре, кутийките, от които бяха взети бижутата, бяха оставени на същите места затворени“, предаде „ „. „Ако дъщеря ми съвсем случайно не беше разбрала, че портмонето ѝ е преместено от лявата в дясната част на чекмеджето, нямаше да разберем сигурно в продължение на много време, че сме ограбени. Това се случва в момент, в който дъщеря ми напуска къщата, а ние с жена ми сме при едни приятели на морето за два дни. И тогава полицията нищо не направи за съжаление, а сега на 3 юли, докато спим четиричленното ми семейство (аз, жена ми, дъщеря ми и съпругът ѝ, както и младо куче), влизат крадци“, коментира Ерменков. По думите му интересното е, че от кредитните карти, които имат в портмонетата си, са взети само тези, които са на жена му и са руски. „На тях тя получава пенсията си по възраст. В тях има не повече от 100 долара в момента. Българските кредитни карти не са пипнати. Аз съм с холтер през това време. Чрез него се измерва кръвното в продължение на 24 часа. Когато е извършена кражбата ми е най-ниско налягането, кучето не реагира. Според полицията най-вероятно са ни упоили с газ. Това е недопустимо. Не са откраднати скъпи като телефон, лаптоп, очила, а моя часовник, от чантата на децата са взети по 10 лв., 300-400 евро от чантата на жена ми и руските ѝ карти, които в България въобще не могат да бъдат използвани“, допълни той и посочи, че полицията не си е направила труда да разпита съседите. „Сами разбрахме, че към 2.00 часа посред нощ някой е звънял на звънците у тях, но никой не се е качил на етажа. Пред блока постоянно стои автомобил с дипломатически номер 0293 и биха могли да попитат и тези хора дали не са видели някой да влиза, но и това не е направено. Досега мълчах, защото смятах, че полицията трябва да бъде оставена да си върши работата, но след като вече почти един месец никой не ме информира и никой не прави каквото и да било, реших да му дам гласност, защото този случай касае мен, но и всеки българин, който трябва да се чувства спокоен в дома си. При такива действия и такова безсилие на компетентните органи няма как това да се случи“, разказа още Таско Ерменков.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Обраха дома на Таско Ерменков и семейството му, докато спят\t\t\t"}
{"url": "https://trud.bg/10-%d0%be%d1%84%d0%b8%d1%81%d0%b0-%d0%bd%d0%b0-%d0%bd%d0%b0%d0%bf-%d1%81-%d0%bd%d0%be%d0%b2%d0%b8-%d0%b1%d0%b0%d0%bd%d0%ba%d0%be%d0%b2%d0%b8-%d1%81%d0%bc%d0%b5%d1%82%d0%ba%d0%b8-%d0%be%d1%82-%d1%83/", "text": "10 офиса на НАП ще имат нови банкови сметки за плащане на данъци, осигуровки и други публични вземания от 1 август 2018 г. Промяната се налага заради вливането на СИБАНК в Обединена българска банка, в които приходната администрация е поддържала сметки досега, съобщиха от НАП. По новите сметки ще се нареждат плащания от граждани и юридически лица с регистрация във всички офиси на НАП в град София, включително регистрираните в „Средни данъкоплатци и осигурители“, както и офисите София-област, Габрово, Добрич, Кърджали, Монтана, Перник, Русе, Стара Загора и Ямбол. Няма промяна в банковите сметки на останалите офиси на приходната агенция. Ползвателите на електронната услуга за плащане на задължения към НАП, достъпна в Портала за е-услуги на НАП ще могат да продължат да плащат без такси по електронен път. Запазва се и възможността за плащане без такса на ПОС терминал във всички структури на НАП. Всички клиенти на НАП, засегнати от промените ще получат съобщение по електронната поща, допълват от приходната агенция. Номера на сметки няма да бъдат посочвани в кореспонденцията по имейл от съображения за сигурност. Информация за новите сметки e публикувана на сайта на приходната администрация, в рубриката „Плащане“, подрубрика „Банкови сметки“ . За допълнителна информация клиентите на НАП могат да се обърнат към колцентъра на агенцията на телефон 0700 18 700 или на имейл infocenter@nra.bg. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " 10 офиса на НАП с нови банкови сметки от утре\t\t\t"}
{"url": "https://trud.bg/%d0%b5%d0%b2%d1%80%d0%be%d1%81%d1%82%d0%b0%d1%82-%d0%b1%d0%b5%d0%b7%d1%80%d0%b0%d0%b1%d0%be%d1%82%d0%b8%d1%86%d0%b0%d1%82%d0%b0-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%83%d0%b4/", "text": "През месец юни нивото на безработица в 28-те страни от Европейския съюз (ЕС) стабилизира в 10-годишно дъно от 6,9%, в рамите на еврозоната остана в най-ниско ниво от края на 2008-а година от 8,3%, като в същото време безработицата в България удари ново рекордно дъно от 4,8 на сто, показват данни на Евростат, предаде БНР. През юни 2018-а година нивото на безработицата в ЕС остана на майското дъно от 6,9% (най-ниско ниво от май 2008-а година), докато в рамките на еврозоната стабилизира на ниво от 8,3% (най-ниска безработица от декември 2008-а година). Според европейската статистика общо 17,105 млн. европейци, от които 13,570 милиона от еврозоната, са били без работа през шестия месец на миналата година, като спрямо месец май е отчетено слабо повишение на безработните в ЕС с 4 хиляди, докато броят на безработните в еврозоната нарасна в рамките на месец с 14 хиляди. Спрямо юни 2017-а година обаче общият брой на безработните европейци е спаднал с цели 1,657 милиона, от които 1,146 милиона в рамките на единния валутен блок. Най-ниска безработица през юни е регистрирана в Чешката република (безработица от едва 2,4%), следвана от Германия (3,4%), докато най-висока безработицата остава в Гърция (ниво от 20,2%, но според данни на Евростат за април 2018-а) и в Испания (15,2% през юни 2018-а). В рамките на юни общо 3,415 млн. младежи на възраст под 25 години са били без работа в ЕС (ниво на младежка безработица от 15,2%), като това представлява понижение на младежката безработица с 386 хиляди спрямо година по-рано, когато безработицата сред младите европейци беше на ниво от 16,8%. Евростат представи и данни, според които безработицата в България през юни се понижи до 4,8% от 4,9% през май и далеч под ниво на безработица от 6,2%, отчетено точно преди година (през юни 2017-а). Това е най-ниската безработица откакто съществува статистика на Евростат за нашата страна от 2000-а година насам. По този показател нашата страна се нарежда на десето място сред всички 28 членове на Европейския съюз с най-ниска безработица и е една от 19-те страни – членки с безработица, която е по-ниска от средноевропейската. През шестия месец на настоящата година едва 160 хиляди българи са били без работа спрямо 165 хиляди през май и 209 хиляди безработни точно преди година (през юни 2017-а), показват днешните данни на Евростат. Това е най-малкият брой на безработните българи откакто съществува тази статистика за нашата страна от началото на далечната 1995-а година. Нивото на младежката безработица в България се понижи през юни до 10,9% от 11,1% през предходния месец и спрямо 14,2% година по-рано, като през шестия месец на годината без работа са били общо 16 хиляди български младежи на възраст под 25 години спрямо 17 хиляди през май и 25 хиляди година по-рано (през юни 2017-а). Данните на Евростат също така показват, че безработицата сред жените в нашата страна се стабилизира за втори пореден месец в рекордно дъно от едва 4,4% спрямо 5,7% точно преди година, докато безработицата сред мъжете се понижи през юни до 5,2% от 5,3% месец по-рано и спрямо 6,6% през юни 2017-а година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Евростат: Безработицата в България удари ново рекордно дъно от 4,8%"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d0%b7%d0%b0%d0%bf%d0%be%d1%87%d0%bd%d0%b0-%d1%82%d1%80%d0%b5%d0%bd%d0%b8%d1%80%d0%be%d0%b2%d0%ba%d0%b8-%d1%81-%d1%8e%d0%b2%d0%b5%d0%bd%d1%82%d1%83/", "text": "Кристиано Роналдо, най-скъпата покупка в историята на „Ювентус“, стартира подготовка с новия си тим. Португалецът направи първа тренировка след ваканцията си. Той беше радушно посрещнат от съотборниците си, които също проведоха занимание във фитнес залата. Защитникът Джорджо Киелини пък призна, че още не може да повярва, че е съотборник с Роналдо. „Когато за първи път чух слуховете за трансфера на Кристиано, сметнах това за нереално – каза бранителят. – Всеки ден твърдях, че е невъзможно. Нашите треньори и нашето ръководство обаче го направи реалност. „Ювентус“ се развива все повече и повече всяка година и вече му е нужен такъв шампион, какъвто е Роналдо.“ Снимка: Twitter", "date": "2018.07.31", "title": " Роналдо започна тренировки с „Ювентус“"}
{"url": "https://trud.bg/%d1%81%d0%bf%d1%80%d1%8f%d0%bd%d0%b0-%d0%b5-%d1%87%d0%b5%d1%88%d0%bc%d0%b0-%d1%81-%d0%bc%d0%b8%d0%bd%d0%b5%d1%80%d0%b0%d0%bb%d0%bd%d0%b0-%d0%b2%d0%be%d0%b4%d0%b0-%d0%b2-%d1%82%d1%8a%d1%80%d0%b3%d0%be/", "text": "Минералната вода от обществената чешма до завода ТЕРЕМ – „Хан Крум” в Търговище е спряна поради влошени микробиологични показатели. Това съобщиха от общината след запитване от съветници. Чешмата се захранва от дълбок сондаж, който е собственост на община Търговище, но проверка на Регионална здравна инспекция е установила във водата микроорганизма „псевдомонас аеругиноза“. Предполага се, че наличието на бактерията се дължи на факта, че водата от сондажа се събира в резервоар и застоява там преди да стигне до чешмата по водопроводни тръби. Това е наложило спирането. От кметството припомнят, че всички терени около сондажа са частни, разпродадени още през 2006 г., а резервоарът и тръбопроводът се намират на територията на завода и реално достъпът до водоизточника е ограничен. Община Търговище е изпратила запитване до управителя на ТЕРЕМ каква е възможността общественият достъп до минералната вода да бъде възстановен. От завода са обяснили, че резервоарът вече е изчистен и дезинфекциран, но е необходима и подмяна на тръбопровода от него до чешмата. Това ще се случи при наличие на финансов ресурс от тяхна страна. Чешмата ще бъде пусната само след извършване на проби, чиито микробиологични резултати са в нормите, уточняват от кметството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Спряна е чешма с минерална вода в Търговище\t\t\t"}
{"url": "https://trud.bg/%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81%d1%82-%d0%b7%d0%b0-%d0%bd%d0%b0%d0%b4%d0%b7%d0%b8%d1%80%d0%b0%d1%82%d0%b5%d0%bb-%d1%81%d0%b8%d0%bd%d0%b4%d0%b8%d0%ba/", "text": "Бившият командир на отделение при затворническото общежитие във Варна и синдикален лидер Николай Тонев ще дочака процес   Това определи окончателно Варненският апелативен съд, който потвърди най-тежката мярка за неотклонение, наложена на Тонев от окръжните магистрати, както и домашния арест на колегите му Стоян Петров и Милен Добрев. На 19 юли тримата бяха   за това, че от 31 май до 18 юли са пускали нееднократно затворник на разходка из града. Според прокуратурата надзирателите нарушавали служебните си задължения, за да си набавят облага, за което законът предвижда лишаване от свобода до 5 г. Като командир Николай Тонев не е имал право да пуска след 18 ч нито един от настанените в затворническото общежитие, нито да разпорежда на колегите си на вишката или портала да сторят това, стана ясно на заседанието на съда, но което надзирателите обжалваха мерките си за неотклонение. Тримата са изградили стройна организация, за да нарушават закона в полза на автокрадеца Искрен Маринов, осъден през март 2017 г. от Пловдивския военен съд на 6 г. и 8 месеца затвор за кражби на 19 луксозни коли по морето, счете съдът. В залата стана ясно, че Маринов бил наказван и зад решетките за лоша дисциплината. Прокуратурата депозира и нови свидетелски показания, според които Николай Тонев има и други нарушения по служба. Има риск, ако са на свобода, той и другите двама участници в схемата да окажат въздействие върху свои колеги или свидетели, счете съдът и потвърди домашния арест на Стоян Петров и Милен Добрев. На заседанието стана ясно, че веднага след повдигането на обвиненията, тримата са били уволнени дисциплинарно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Постоянен арест за надзирател синдикалист, пускал затворник на разходка"}
{"url": "https://trud.bg/%d0%b7%d0%b0%d0%b3%d1%80%d1%8f%d0%b2%d0%b0%d1%82-%d1%81%d1%8a%d1%81-%d1%81%d0%bf%d0%be%d1%80%d1%82%d0%bd%d0%b8%d1%8f-%d1%84%d0%be%d1%80%d1%83%d0%bc-1000-%d1%85-1000/", "text": "Във Варна ще се проведе спортният форум „1000 х 1000“в събота. Събитието няма състезателен характер и е своеобразна тренировка за онези, които искат да се пуснат в най-големия плувен маратон „Галата – Варна“ на следващия ден. Идеята е 1000 души да преплуват 1000 м в морето. Инициативата е на председателя на УС на ПСК“Черно море“ и изпълнителен шеф на „Агрополихим“ Филип Ромбаут. Призьорите в тазгодишното 78-мо издание на най -стария плувен маратон в България ще си разпределят награден фонд от 6800 лева. Стартът в неделя ще бъден даден в 9.30 ч. до моста на нос Галата. Таксата за участие е 10 лв. Организатори на най-голямото плувно състезание са ВМС, община Варна и се провежда под патронажа на спортния министър Красен Кралев. Председател на организационния комитет е кметът на града Иван Портних. Най-бързият участник в плувния маратон „Галата – Варна“ ще бъде удостоен с купа „Добри Динев” – в памет на великана на българското маратонско плуване. Морската надпревара във Варна съществува от 1939 г.до сега с едно прекъсване през 1944 г.", "date": "2018.07.31", "title": " Загряват със спортния форум „1000 х 1000“"}
{"url": "https://trud.bg/%d0%bc%d0%b8%d1%81-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd%d0%b0%d0%bd%d1%81%d0%b8-%d0%ba%d0%b0%d1%80%d0%b0%d0%b1%d0%be%d0%b9%d1%87%d0%b5%d0%b2%d0%b0-%d0%ba%d0%b0%d0%b7%d0%b0/", "text": "Мис България 2013 Нанси Карабойчева преди броени дни каза „да“ на дългогодишната си половинка – волейболния национал Добромир Димитров. Сватбата бе в родния град на младоженеца – Пазарджик. Дни след щастливото събитие, красивата булка сподели снимки в Instagram, където показа избрани мигове от сватбата и стилната си булчинска рокля. Мис България 2013 е избрала дълга бяла рокля, обсипана с дантела и мъниста. Кумове на двойката бяха волейболистът Цветан Соколов и съпругата му Деляна. Нанси Карабойчева и Добромир Димитров са заедно повече от седем години. Двамата се сгодиха през 2017 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " „Мис България“ Нанси Карабойчева каза „да“ на волейболиста Добромир Димитров"}
{"url": "https://trud.bg/%d0%bd%d0%b0%d0%b4-3000-%d0%b4%d1%83%d1%88%d0%b8-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%81%d1%82%d0%b2%d0%b0%d1%85%d0%b0-%d0%b7%d0%b0-%d0%bf%d0%be%d0%bc%d0%be%d1%89-%d0%b7%d0%b0-%d0%be/", "text": "3 353 жители на Сливенска област вече са кандидатствали за помощ от държавата за отопление през зимата, съобщиха от Регионалната дирекция за социално подпомагане. Помощта възлиза на 374,15 лева за период от 5 месеца. Най-много заявления са подадени в най-голямата община в областта, Сливен – 1 619 на брой. В Котел и Твърдица кандидатите са 927 и 476 души. Във втората по големина община в областта, Нова Загора, където безработицата е най-ниска, заявленията досега са 331. Одобрените лица или семейства ще имат право на помощ за отопление на парно, с ток, твърдо гориво или природен газ. Правоимащите трябва да отговарят на определени критерии за средномесечен доход за предходните 6 месеца. Приемът на документи продължава до края на октомври. През изминалия зимен сезон помощта бе в размер на 365, 10 лева. Тя бе предоставена на над 9000 души в Сливенска област. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Над 3000 души кандидатстваха за помощ за отопление през зимата"}
{"url": "https://trud.bg/%d0%b5%d0%b4%d0%b8%d0%bd-%d1%87%d0%be%d0%b2%d0%b5%d0%ba-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4-2/", "text": "Тежка катастрофа между два леки автомобила между Враца и Криводол, в района на село Лиляче, взе жертва. Сигналът е подаден към 14 ч., предаде  . Колите са се ударили челно. На място е загинал пътник, който се возел на предната седалка в автомобил с монтанска регистрация. Пострадали са трима, сред които са и шофьорите на двете коли. По предварителна информация нараняванията им не са животозастрашаващи. Пътят, на който се е случил инцидентът, е второкласен. По него минава основният трафик от и към Враца заради ремонта на моста при Краводер. Огледът на мястото продължава, движението е пренасочено през село Лиляче. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Един човек загина при катастрофа между Враца и Криводол"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%87%d0%b5%d0%bf%d0%b5%d0%bb%d0%b0%d1%80%d0%b5-%d0%be%d0%b1%d1%8f%d0%b2%d0%b8-%d1%87%d0%b0%d1%81%d1%82%d0%b8%d1%87%d0%bd%d0%be-%d0%b1%d0%b5%d0%b4%d1%81%d1%82/", "text": "Община Чепеларе обяви частично бедствено положение. Причината е активиралото се наново свлачище по пътя за природния феномен Чудните мостове. Преди месец паднала скална маса затрупа шосето дотам и до село Забърдо. Пред   кметът на общината Славка Чакърова обясни каква е ситуацията в момента: „В резултат на обилните валежи през днешния ден получихме сигнал от кмета на село Забърдо, че по пътя за Чудните мостове, от разклона за „Сините ханчета“ до Чудните мостове и до село Забърдо, има отново паднали камъни. В рамките на половин час се обадиха на няколко пъти, че постоянно падат камъни, дори започва да се свлича и още земна маса. Към настоящия момент пътят за село Забърдо и за Чудните мостове е затворен в двете посоки“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Община Чепеларе обяви частично бедствено положение"}
{"url": "https://trud.bg/%d0%bc%d0%b0%d0%b4%d0%b0%d1%80%d1%81%d0%ba%d0%b8%d1%8f%d1%82-%d0%ba%d0%be%d0%bd%d0%bd%d0%b8%d0%ba-%d0%b8-%d0%b1%d0%b0%d1%81%d0%b0%d1%80%d0%b1%d0%be%d0%b2%d1%81%d0%ba%d0%b8%d1%8f%d1%82-%d0%bc%d0%b0/", "text": "Две уникални скални забележителности вече могат да се видят в Парка на миниатюрите Мини България във Велико Търново. Това са макетите на Мадарския конник – единственият скален релеф в Европа от периода на ранното средновековие, обявен от ЮНЕСКО за паметник на световното културно наследство и манастир „Св. Димитрий Басарбовски“ – с. Басарбово, Русенско. Това са първите две миниатюри изработени в макетната работилница на парка под крепостта Царевец. Копията в мащаб 1:25 са прецизно ръчно направени в продължение на 4 месеца  и в най-малките детайли, като трапезарията, иконите и пещерата-костница на Басарбовския манастир. С новите попълнения колекцията „Мини България“ вече представя 62 исторически и природни забележителности от цялата страна. Разширяването на сбирката продължава с изработването в Украйна на нови миниатюри, като в средата на август ще бъдат експонирани макетите на Дряновския манастир,  Троянския манастир „Успение Богородично“,,Доходното здание от Русе и др. Специално за най-отпускарския месец август Парка на миниатюрите Мини България – „Търновград – духът на хилядолетна България“ предлага 20% намаление на цената на билетите. Ваканционните цени са: 8 лева за възрастни; 4 лева за деца от 7 до 18 години, пенсионери и инвалиди; 16 лева – семеен билет за двама възрастни с до три деца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Мадарският конник и Басарбовският манастир вече са в Парка на миниатюрите под Царевец"}
{"url": "https://trud.bg/%d1%85%d0%b0%d1%88%d0%b8%d0%bc-%d1%82%d0%b0%d1%87%d0%b8-%d0%ba%d0%b0%d1%82%d0%b5%d0%b3%d0%be%d1%80%d0%b8%d1%87%d0%bd%d0%be-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%bf%d1%80%d0%b5%d0%b4/", "text": "Макар да отхвърля категорично предложението за подялба на Косово, държавният глава на най-младата държава на Балканите Хашим Тачи не изключва възможността за „корекция на границите“, съобщи електронното издание на белградския Blic, като се позовава на прищинския вестник  . Коментирайки пред журналисти темата за Прешевската долина в диалога между Белград и Прищина за нормализиране на двустранните отношения, Тачи заяви, че може да има корекция на границите между двете държави, след като официално Белград признае Косово. „Ще имаме корекция на границата. Така, като работим с всички страни в региона и както успяхме да постигнем споразумение за демаркация с Черна гора и Македония, в случай на взаимно признаване със Сърбия ще имаме и корекция на държавни граници. Имаме около 400-километрова граница със Сърбия“, припомни косовският президент, като изрази увереност, че Прищина може да разчита на НАТО по този въпрос. Съгласно думите му, въпросът за подялбата на Косово никога не е бил тема на обсъждане. Информациите по въпроса, разпространени в медиите, той определи като „фалшиви новини“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Хашим Тачи категорично отхвърли предложението за подялба на Косово"}
{"url": "https://trud.bg/%d0%be%d0%b3%d1%80%d0%b0%d0%b1%d0%b5%d0%bd%d0%b8%d1%8f%d1%82-%d0%b4%d0%b5%d0%bf%d1%83%d1%82%d0%b0%d1%82-%d1%82%d0%b0%d1%81%d0%ba%d0%be-%d0%b5%d1%80%d0%bc%d0%b5%d0%bd%d0%ba%d0%be%d0%b2-%d0%bf%d1%80/", "text": "След като дома на депутата от БСП Таско Ерменков бе   за втори път, стана ясно, че на 3 юли, когато това се е случило, са откраднати само руските кредитни карти на съпругата му, по които тя получавала пенсията си по възраст от Русия. „Всичките тези обири според мен са елемент на сплашване, а причината за това – активната ми позиция в парламента по някои въпроси.“ Това каза пред „Труд“ Таско Ерменков. Според него се  натрупват много неща на едно място, и няма как да си помисли друго нещо. „В блока, в който живея, не съм най-богатият, но точно мен за втори път ме ограбват. А полицията идва и само се усмихва съчувствено. Искам да знаят, че няма да ме уплашат.“ Депутатът от левицата обясни, че случилото се може би няма връзка с проверките, които му прави прокуратурата. На въпрос на „Труд“ дали крадците са търсели в руските кредитни карти на съпругата му, някакво евентуално заплащане и пари от Русия към него, той каза, че не може да твърди такова нещо, но нищо не бива да се изключва. „Още повече, че за втори път ме крадат“, добави той. В началото на март миналата година за първи път са откраднати пак същите кредитни карти. Намерени са от полицията на 17 март, а ги предават на семейството му на 25 юли. „Какво са правели толкова време с тях, не зная. А те се намират в полицията. Жена ми преди да ни ограбят тъкмо се беше върнала преди два дни от Москва. По тези карти тя получава само пенсията си. Съпругата ми има пет години работа преди да се ожени за мен и за тях тя получава пенсия“, обясни той пред „Труд“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Ограбеният депутат Таско Ерменков пред „Труд“: Искат да ме сплашат, но няма да стане"}
{"url": "https://trud.bg/%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d1%81%d0%b5-%d1%81%d0%b0%d0%bc%d0%be%d0%b2%d0%b7%d1%80%d0%b8%d0%b2%d0%b8-%d0%bd%d0%b0-%d0%bf/", "text": "Мъж загина тази сутрин, след като се самовзриви на празно футболно игрище във Вервие, предаде Франс прес, като се позова на заместник- кмета на източния белгийски град Хасан Айдин. Човекът, чиято самоличност още не е установена, се е самовзривил в 8,30 ч. (9.30 ч. българско време) в средата на терена. Той е бил сам, обясни по телефона Айдин пред АФП. За момента най-вероятна е хипотезата за самоубийство, тъй като ако е искал да причини жертви, мъжът е щял да отиде на друго място по друго време, каза заместник-кметът на Вервие. При експлозията няма други жертви. Съдейки по тленните останки, става въпрос за европеец на петдесетина години, който изглежда е бил бивш военен, уточни Айдин. На запитване на АФП федералната прокуратура, която се занимава с делата за тероризъм в Белгия, отговори, че не работи по случая, което вероятно означава, че не става въпрос за терористичен акт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Мъж загина, след като се самовзриви на празно футболно игрище в Белгия"}
{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b8-%d0%be%d0%b1%d0%bd%d0%be%d0%b2%d1%8f%d0%b2%d0%b0%d0%bd%d0%b5%d1%82%d0%be-%d0%b8-%d0%bd%d0%b0-%d0%bf%d0%b5%d1%82-%d0%b4%d1%8a%d1%80%d0%b6%d0%b0%d0%b2/", "text": "Още шест сгради са обновени в Попово по проект, реализиран по Оперативна програма „Региони в растеж”, съобщиха от общината на заключителен форум за отчитане на дейностите. Стойността им е за над 843 000 лева. Обхванати са общинската музикална школа към читалище „Св. Св. Кирил и Методий“ и пет държавни сгради. Те са на Министерство на земеделието, където се помещават Общинската служба по земеделие и филиалът на Областната дирекция по безопасност на храните, както и четири сгради на „Пожарна безопасност и защита на населението. Постигнатият резултат от изпълнението на проектните дейности води до подобряване енергийни характеристики на шестте административни сгради и постигне на оптимална икономия на енергия. От екипа отчитат и подобряване на експлоатационните характеристики на обектите, което води до удължаване на жизнения цикъл и промяна на цялостния им облик. Не без значение е, че се повишава и качеството на работната среда на служителите и предоставяните услуги на посетителите в публичните институции в общината, отчитат още работещите по проекта. Паралелно по други проекти върви обновяване и на други държавни и жилищни сгради, след като в предходни периоди общината успя да санира своята собственост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Приключи обновяването и на пет държавни сгради в Попово\t\t\t"}
{"url": "https://trud.bg/%d0%bf%d0%b8%d1%8f%d0%bd-%d1%88%d0%be%d1%84%d1%8c%d0%be%d1%80-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0-%d0%ba%d1%80%d0%b0%d0%b9-%d0%bb%d0%be%d0%bc-%d0%bf%d1%8a%d1%82/", "text": "Шофьор, седнал зад волана след солидна употреба на алкохол, блъсна автомобила си в дърво. При произшествието е загинал пътувал в колата мъж, съобщиха от полицията в Монтана. Сигналът за пътно-транспортното произшествие е получен във вторник към 12,45 часа в Областната дирекция на МВР. Пазителите на реда, пристигнали на мястото на катастрофата край село Дондуково, община Брусарци, установили, че водачът на лек автомобил „Алфа Ромео” с монтанска регистрация – Т.П./29 г./ от село Динково, област Видин, е изгубил контрол над волана и се е ударил в крайпътно дърво в района на Дондуково. При удара е починал 41-годишен пътник от лекия автомобил. Жертвата е от видинското село Дреновец. Проба с дрегер е отчела 1,88 промила алкохол в издишания от водача въздух. По случая е образувано досъдебно производство в РУ Лом. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Пиян шофьор катастрофира край Лом, пътник в колата загина"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b2%d1%80%d1%8a%d1%87%d0%b8-%d0%ba%d1%83%d0%bf%d0%b8%d1%82%d0%b5-%d0%bd%d0%b0-%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb%d0%b8/", "text": "Кметът на София Йорданка Фандъкова връчи купите на победителите в Осмото световно отборно първенство по шахмат за незрящи и слабо виждащи, което се проведе в столицата. На първо място е отборът на Русия, а на второ на Полша. Това съобщиха от СО. Награди и медали връчиха и президентът на международната брайлова асоциация, вицепрезидент на Международната шахматна федерация, председателя на Федерацията „Спорт за хора със зрителни увреждания“. В състезанието, което се провежда за първи път в София участваха 16 отбора от 15 страни. Поздравявам шампионите и всички състезатели, защото дори участието в това състезание. Фандъкова поздрави и два български отбора. София е Европейска столица на спорта през 2018 г. и градът ни е домакин на редица Световни и Европейски състезания. Нашата цел е да насърчим масовия спорт, да има възможност за повече хора да спортуват деца и възрастни, различни социални групи и хора в неравностойно положение. Досега в София са се провели 142 спортни събития, каза кметът Фандъкова. Събитието е част от програмата на София Европейска столица на спорта през 2018г.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Фандъкова връчи купите на победителите в Осмото световно първенство по шахмат за незрящи "}
{"url": "https://trud.bg/10-%d0%bc%d0%b5%d1%82%d1%80%d0%be%d0%b2%d0%b0-%d1%82%d0%be%d0%bf%d0%be%d0%bb%d0%b0-%d0%bf%d0%b0%d0%b4%d0%bd%d0%b0-%d0%bd%d0%b0-%d0%b0%d0%bb%d0%b5%d1%8f-%d0%b2-%d0%bf%d0%b0%d1%80%d0%ba%d0%b0-%d0%ba/", "text": "10-метрова топола падна на алеята за крайградския парк Бачиново в Благоевград след проливния дъжд, който се изсипа над града този следобед. За щастие пострадали няма тъй като в момента на инцидента по алеята не е имало пешеходци. От Пожарната служба казаха, че нямат подадени сигнали за наводнени мазета или приземни етажи след поройния дъжд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " 10-метрова топола падна на алея в парка край Благоевград"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b8%d1%85%d0%b0-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b0-%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b0-%d0%b6%d0%b5%d0%bd%d0%b0-%d0%b2-%d0%b5/", "text": "Полицаи и ловци край Мадан издирват възрастна жена, която от няколко дни е в неизвестност. В същото време друга жена беше приета в болница в тежко състояние, след като беше открита в езеро край Смолян, предаде  . Четири дни в района на Мадан издирват 78-годишната Катя Иванова. Възрастната жена изчезнала в събота, а близките й подали сигнал в полицията, след като не успели да я намерят сами. Вече е започнало издирване с полицията, членове на ловната дружинка и доброволци. Жената е самотно живееща в апартамент в жилищен блок в началото на Мадан. От квартала я видели последно в събота привечер. В същото време в Смолян бе обявена за издирване 61-годишната Радка Стоименова от смолянския квартал „Долно Райково“. Сигналът в полицията подали близките й вчера около 16 часа. След разгласа в интернет, тя е открита жива в езерото „Рибката“ на входа на Смолян. Рибари я видели в езерото и се обадили в полицията. Жената е извадена от водите около полунощ. В спасяването й се включили служители от полицията и доброволци. Веднага е транспортирана в болницата за оказване на медицинска помощ. Приета е с 33 градуса телесна температура, с тежка хипотермия и аспирация от поетата вода. В момента е в стабилно състояние и няма опасност за живота й. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Намериха изчезнала възрастна жена в езеро край Смолян, издирват друга в Мадан"}
{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b2%d0%b0-%d0%b2%d0%b7%d0%b5%d0%bc%d0%b0%d0%bd%d0%b5%d1%82%d0%be-%d0%bd%d0%b0-%d0%b2%d1%82%d0%be%d1%80%d0%b8-%d0%ba%d1%80%d1%8a%d0%b2%d0%bd%d0%b8-%d0%bf/", "text": "Вземането на втори кръвни проби в град Болярово за наличие на чума по дребните преживни животни приключва. Все още обаче ветеринарите не са изследвали стадото, за което собствениците отказваха взимането на нови проби, информира  . В Болярово бяха взети проби в 5 от 6-те ферми. В момента ветеринарите очакват съгласието на Анна и Тодор, за да влязат и да вземат 51 кръвни проби от тяхното стадо. Собствениците отказват втора седмица да направят повторни изследвания и настояват да им се предостави протокол с резултатите от първите проби. Всички останали собственици бяха съгласни с вземането на втори проби. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Приключва вземането на втори кръвни проби от животните в Болярово за наличие на чума"}
{"url": "https://trud.bg/%d1%87%d0%b5%d0%bb%d1%81%d0%b8-%d0%bf%d1%80%d0%b0%d0%b2%d0%b8-%d0%ba%d0%b0%d0%bd%d1%82%d0%b5-%e2%84%961-%d0%bf%d0%be-%d0%bf%d0%b0%d1%80%d0%b8/", "text": "Полузащитникът Н’Голо Канте ще се превърне в най-високоплатения играч на „Челси“, ако приеме предложения му от клуба нов договор. Офертата към французина, който се представи много силно по време на Световното първенство в Русия, е за контракт от пет години и седмично възнаграждение в размер малко над 300 000 евро седмично. Така Канте ще изпревари по заплата дори голямата звезда в тима Еден Азар, който в момента получава под 250 000 евро. Разбира се, белгиецът също е получил предложение за нов договор, но Азар засега изчаква, защото предпочита трансфер в „Реал“. Предложението за Канте е форсирано, заради сериозния интерес от ПСЖ, които са доказани плащачи. Самият играч не настоява да си тръгва от „Стамфорд Бридж“ и клубът възнамерява да поощри неговата лоялност и постоянство. Снимка: Instagram", "date": "2018.07.31", "title": " „Челси“ прави Канте №1 по пари"}
{"url": "https://trud.bg/%d1%82%d1%80%d1%83%d0%b4-%d0%bc%d0%b5%d1%80%d0%be%d0%b4%d0%b0%d0%b2%d0%b5%d0%bd-%d0%b8-%d0%b2-%d0%b3%d1%8a%d1%80%d1%86%d0%b8%d1%8f/", "text": "Българската журналистика има авторитет и в Гърция. Вестник „Труд“ заслужи честта единствен да бъде цитиран от водещата гръцка медия „Прото тема“ за отразяване на трагедията в район Мати, който бе изпепелен от библейски пожар, избухнал миналия понеделник. Читателска аудитория през юни месец на сайта   гони рекордните 26 милиона читатели. Под заглавие: Български вестник за трагедията в Мати: „Не искаме повече сълзи в очите на гърците“, медията публикува първа страница на в. „Труд“ от 30 юли и подробно цитира коментара в нашата медия за  „Кореспондентът на българския вестник „Труд“ в Атина Бойка Атанасова коментира трагедията в Мати, като посочва, че една от основните причини за бедствието е произволното строителство, което преобладава през последните десетилетия в този регион. Българската журналистка описва с черно мастило порочния кръг на строителство в Гърция, което в крайна сметка се „легализира“ с благословията на държавата заради… данъци и не само. Атанасова се надява, че библейското бедствие в Мати ще постави началото на необходимите промени, така че „да няма повече сълзи в очите на гърците“, пише сайтът „Прото тема“. В обширен репортаж медията публикува част от коментара на в. „Труд“. После той беше цитиран и от редица други издания в цяла Гърция. В последвалите мнения под публикациите гърците с тъга констатират: „Има право. Тя казва всичко!“", "date": "2018.07.31", "title": " „Труд“ меродавен и в Гърция\t\t\t"}
{"url": "https://trud.bg/%d0%bd%d0%b5%d0%b3%d0%be%d0%b4%d0%bd%d0%b0-%d0%b2%d0%be%d0%b4%d0%b0-%d0%b7%d0%b0-%d0%bf%d0%b8%d0%b5%d0%bd%d0%b5-%d0%be%d1%82-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%b8%d1%82%d0%b5/", "text": "Водата от обществените чешми в девет ловешки села не е годна за пиене, е установила проверка на Регионалната здравна инспекция, предаде БНР. Лабораторните изследвания на 14 проби вода от обществени местни водоизточници са показали, че те съответстват на изискванията за качеството на водата, предназначена за питейно-битови цели. В селата Хлевене, Лешница, Казачево, Българене, Стефаново, Малиново, Къкрина, Горно Павликене и Брестово обаче има отклонения на микробиологичните показатели. За установените отклонения на кметовете са издадени предписания за уведомяване на населението, че водата от тези чешми не е годна за пиене. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Негодна вода за пиене от обществените чешми в 9 ловешки села"}
{"url": "https://trud.bg/%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b0-%d0%be%d0%bf%d0%b5%d1%80%d0%b0%d1%86%d0%b8%d1%8f-%d1%81%d1%80%d0%b5%d1%89%d1%83-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8/", "text": "Специализирана полицейска операция бе проведена на територията на Гурково вчера, съобщиха от МВР. В нея участваха служители на ОДМВР – Стара Загора и Дирекция „Жандармерия“, съвместно с експерти на ТП „Държавно горско стопанство“ – Гурково. Целта на действията бе установяването на лица, съхраняващи незаконно добита дървесина. В хода на акцията са проверени 43 жилища и 60 души. Образувани са 10 бързи производства. Иззети са 32,6 куб. м незаконно добита дървесина и 11 моторни триона. Съставени са 16 акта за установяване на административно нарушение по Закона за горите и по един – по Закона за български документи за самоличност и по Закона за опазване на селскостопанското имущество. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Полицейска операция срещу незаконния добив на дървесина се проведе в Гурково"}
{"url": "https://trud.bg/%d1%83%d1%87%d0%b5%d0%bd%d0%b8-%d0%b8%d0%b7%d1%8f%d1%81%d0%bd%d0%b8%d1%85%d0%b0-%d0%b7%d0%b0%d1%89%d0%be-%d0%be%d0%b1%d0%b8%d1%87%d0%b0%d0%bc%d0%b5-%d0%b1%d1%8a%d1%80%d0%b7%d0%b8%d1%82%d0%b5-%d0%b7/", "text": "За да открият причините за предразположението към нездравословно хранене, учени от университета Ватерло в Канада решили да изяснят коя мозъчна зона отговаря за стремежа към консумация на бързи закуски, съобщи Лайф. Изследването им обхванало 28 млади жени, които обичат да похапват бързи закуски. Като използвали транскраниална магнитна стимулация за дорсолатералната част на префронталния кортекс, учените установили, че мозъчна зона, която отговаря за краткосрочната памет, формира потребност от висококалорично хранене. В рамките на експеримента било констатирано, че в 89% от случаите стимулацията позволява да се усили потребността от мазна храна или бърза закуска, формирайки въпросните вкусови предпочитания у хората. Сега учените обмислят как по безвреден за здравето начин да „отключат“ някои мозъчни зони, които отговарят за усещането за глад и други биологични параметри на организма.  Резултатите от изследването са публикувани в Technology. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Учени изясниха защо обичаме бързите закуски"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-15-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%bd%d0%b0%d0%bf%d0%b0%d0%b4%d0%b5/", "text": "Най-малко 15 души загинаха при нападение с бомби и огнестрелно оръжие срещу сграда на афганистанските власти в Джалалабад, предаде АФП, като се позовава на информация от правителството на страната. Освен това още поне 15 души са ранени при атаката, продължила няколко часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Най-малко 15 души са загинали при нападение в Джалалабад"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-31/", "text": "1. ПРОЕКТ НА РЕШЕНИЕ ЗА ОДОБРЯВАНЕ НА ДОКЛАД ЗА ИЗПЪЛНЕНИЕТО НА ЗАКОНА ЗА ЕКСПОРТНИЯ КОНТРОЛ НА ПРОДУКТИ, СВЪРЗАНИ С ОТБРАНАТА И НА ИЗДЕЛИЯ И ТЕХНОЛОГИИ С ДВОЙНА УПОТРЕБА ПРЕЗ 2017 Г. ОТ МЕЖДУВЕДОМСТВЕНИЯ СЪВЕТ ПО ОТБРАНИТЕЛНА ИНДУСТРИЯ И СИГУРНОСТ НА ДОСТАВКИТЕ КЪМ МИНИСТЕРСКИЯ СЪВЕТ.  Внасят: заместник министър-председателят по обществения ред и сигурността и министър на отбраната министърът на икономиката 2. ДОКЛАД ЗА ОДОБРЯВАНЕ НА ОТЧЕТ ЗА НАПРЕДЪКА КЪМ 29 ЮНИ 2018 Г. В ИЗПЪЛНЕНИЕТО НА МЕРКИТЕ, ОДОБРЕНИ С РЕШЕНИЕ № 411 НА МИНИСТЕРСКИЯ СЪВЕТ ОТ 2016 Г. ЗА ПРИЕМАНЕ НА ПЛАН ЗА ДЕЙСТВИЕ С МЕРКИ, АДРЕСИРАЩИ ОСНОВНИТЕ ПРОБЛЕМНИ ОБЛАСТИ, ВЪЗПРЕПЯТСТВАЩИ НАРАСТВАНЕТО НА ИНВЕСТИЦИИТЕ, УТВЪРДЕНИ С РЕШЕНИЕ № 617 НА МИНИСТЕРСКИЯ СЪВЕТ ОТ 2015 Г.  Внася: министърът на финансите 3. ПРОЕКТ НА РЕШЕНИЕ ЗА ПРИЕМАНЕ НА ОТЧЕТ ЗА ИЗПЪЛНЕНИЕТО НА ОБЩИНСКИТЕ ПРОГРАМИ ЗА ОВЛАДЯВАНЕ НА ПОПУЛАЦИЯТА НА БЕЗСТОПАНСТВЕНИ КУЧЕТА НА ТЕРИТОРИЯТА НА РЕПУБЛИКА БЪЛГАРИЯ ЗА 2017 Г.  Внася: министърът на земеделието, храните и горите 4. ПРОЕКТ НА РЕШЕНИЕ ЗА ОТПУСКАНЕ НА ПЕРСОНАЛНИ ПЕНСИИ ПО КОДЕКСА ЗА СОЦИАЛНО ОСИГУРЯВАНЕ.  Внася: министърът на труда и социалната политика 5. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ПРАВОСЪДИЕТО ЗА 2018 Г.  Внася: министърът на правосъдието 6. ПРОЕКТ НА РЕШЕНИЕ ЗА ОДОБРЯВАНЕ НА ДОКЛАД ЗА ДЕЙНОСТТА НА СЪВЕТА ЗА КООРДИНАЦИЯ В БОРБАТА С ПРАВОНАРУШЕНИЯТА, ЗАСЯГАЩИ ФИНАНСОВИТЕ ИНТЕРЕСИ НА ЕВРОПЕЙСКИЯ СЪЮЗ ПРЕЗ 2017 Г. И НА ОТЧЕТ ЗА ИЗПЪЛНЕНИЕТО НА ПЛАНА ЗА ДЕЙСТВИЕ ЗА 2017 Г. ЗА ИЗПЪЛНЕНИЕ НА НАЦИОНАЛНАТА СТРАТЕГИЯ ЗА ПРЕВЕНЦИЯ И БОРБА С НЕРЕДНОСТИТЕ И ИЗМАМИТЕ, ЗАСЯГАЩИ ФИНАНСОВИТЕ ИНТЕРЕСИ НА ЕВРОПЕЙСКИЯ СЪЮЗ ЗА ПЕРИОДА 2014-2020 Г.  Внася: министърът на вътрешните работи 7. ПРОЕКТ НА РЕШЕНИЕ ЗА ОПРЕДЕЛЯНЕ НА „МНОГОПРОФИЛНА БОЛНИЦА ЗА АКТИВНО ЛЕЧЕНИЕ ПО НЕВРОЛОГИЯ И ПСИХИАТРИЯ „СВ. НАУМ“ ЕАД – СОФИЯ, ЗА УНИВЕРСИТЕТСКА БОЛНИЦА.  Внася: министърът на здравеопазването 8. ПРОЕКТ НА РЕШЕНИЕ ЗА ОПРЕДЕЛЯНЕ НА „УНИВЕРСИТЕТСКА МНОГОПРОФИЛНА БОЛНИЦА ЗА АКТИВНО ЛЕЧЕНИЕ „СВ. ЕКАТЕРИНА“ ЕАД – СОФИЯ, ЗА УНИВЕРСИТЕТСКА БОЛНИЦА.  Внася: министърът на здравеопазването 9. ПРОЕКТ НА РЕШЕНИЕ ЗА ОПРЕДЕЛЯНЕ НА „УНИВЕРСИТЕТСКА МНОГОПРОФИЛНА БОЛНИЦА ЗА АКТИВНО ЛЕЧЕНИЕ „СВ. ИВАН РИЛСКИ“ ЕАД – СОФИЯ, ЗА УНИВЕРСИТЕТСКА БОЛНИЦА.  Внася: министърът на здравеопазването 10. ПРОЕКТ НА РЕШЕНИЕ ЗА ВЪЗЛАГАНЕ НА НАЦИОНАЛНАТА АГЕНЦИЯ ЗА ПРИХОДИТЕ ДА ИЗВЪРШИ ПРОДАЖБА НА ИМУЩЕСТВО, ОТНЕТО В ПОЛЗА НА ДЪРЖАВАТА.  Внася: министърът на финансите 11. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ.  Внасят: заместник министър-председателят по обществения ред и сигурността и министър на отбраната министърът на регионалното развитие и благоустройството 12. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМИ ИМОТИ, СОБСТВЕНОСТ НА „БЪЛГАРСКИ ПОЩИ“ ЕАД – СОФИЯ.  Внася: министърът на транспорта, информационните технологии и съобщенията 13. ПРОЕКТ НА РЕШЕНИЕ ЗА УЧРЕДЯВАНЕ НА БЕЗСРОЧНО ВЪЗМЕЗДНО ПРАВО НА СТРОЕЖ ВЪРХУ ПОЗЕМЛЕН ИМОТ В ГОРСКА ТЕРИТОРИЯ БЕЗ ПРОМЯНА НА ПРЕДНАЗНАЧЕНИЕТО НА ТЕРИТОРИЯТА – ПУБЛИЧНА ДЪРЖАВНА СОБСТВЕНОСТ, В ЗЕМЛИЩЕТО НА С. ЗВЕРИНО, ОБЩИНА МЕЗДРА.  Внася: министърът на земеделието, храните и горите 14. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ЧАСТНА ДЪРЖАВНА СОБСТВЕНОСТ, ЗА ИМОТИ – ПУБЛИЧНА ДЪРЖАВНА СОБСТВЕНОСТ.  Внася: министърът на регионалното развитие и благоустройството 15. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ПРЕДОСТАВЕН ЗА УПРАВЛЕНИЕ НА НАЦИОНАЛНА КОМПАНИЯ „ЖЕЛЕЗОПЪТНА ИНФРАСТРУКТУРА“, ЗА ИМОТ – ЧАСТНА ДЪРЖАВНА СОБСТВЕНОСТ.  Внася: министърът на регионалното развитие и благоустройството 16. ПРОЕКТ НА РЕШЕНИЕ ЗА ОПРЕДЕЛЯНЕ НА СПЕЧЕЛИЛИЯ КОНКУРСА УЧАСТНИК ЗА КОНЦЕСИОНЕР НА МОРСКИ ПЛАЖ „КИТЕН – ЮГ“, ОБЩИНА ПРИМОРСКО, ОБЛАСТ БУРГАС.  Внася: министърът на туризма 17. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 1 ОТ ЗАКОНА ЗА ПОДЗЕМНИТЕ БОГАТСТВА – МЕТАЛНИ ПОЛЕЗНИ ИЗКОПАЕМИ – МЕДНИ РУДИ С ПОПЪТНИ КОМПОНЕНТИ ОТ МОЛИБДЕН И ЗЛАТО, ОТ НАХОДИЩЕ „ПРОХОРОВО“, УЧАСТЪК „ПРОХОРОВО“, РАЗПОЛОЖЕНО НА ТЕРИТОРИЯТА НА ОБЩИНА „ТУНДЖА“, ОБЛАСТ ЯМБОЛ, И ОБЩИНА НОВА ЗАГОРА, ОБЛАСТ СЛИВЕН, НА „ПРОХОРОВО МАЙНИНГ“ АД – СОФИЯ.  Внася: министърът на енергетиката 18. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 4 ОТ ЗАКОНА ЗА ПОДЗЕМНИТЕ БОГАТСТВА – ТВЪРДИ ГОРИВА – ЛИГНИТНИ ВЪГЛИЩА, ОТ НАХОДИЩЕ „АЛДОМИРОВСКИ ВЪГЛИЩЕН БАСЕЙН“, УЧАСТЪК „РАДУЛОВЦИ“, ОБЩИНА СЛИВНИЦА, СОФИЙСКА ОБЛАСТ, НА „МИННА КОМПАНИЯ“ ЕООД – СО-ФИЯ.  Внася: министърът на енергетиката 19. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ПРЕДПРИЯТИЯТА НА СОЦИАЛНАТА И СОЛИДАРНА ИКОНОМИКА.  Внася: министърът на труда и социалната политика 20. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА СЕМЕЙНИ ПОМОЩИ ЗА ДЕЦА.  Внася: министърът на труда и социалната политика 21. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА НАРЕДБАТА ЗА УСЛОВИЯТА И РЕДА ЗА ОТПЕЧАТВАНЕ И КОНТРОЛ ВЪРХУ ЦЕННИ КНИЖА, ПРИЕТА С ПОСТАНОВЛЕНИЕ № 289 НА МИНИСТЕРСКИЯ СЪВЕТ ОТ 1994 Г.  Внася: министърът на финансите 22. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА УСТРОЙСТВЕНИЯ ПРАВИЛНИК НА МИНИСТЕРСТВОТО НА ИКОНОМИКАТА, ПРИЕТ С ПОСТАНОВЛЕНИЕ № 447 НА МИНИСТЕРСКИЯ СЪВЕТ ОТ 2014 Г.  Внася: министърът на икономиката 23. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ.  Внася: министърът на труда и социалната политика 24. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК НА ИЗПЪЛНИТЕЛНАТА АГЕНЦИЯ ПО ГОРИТЕ, ПРИЕТ С ПОСТАНОВЛЕНИЕ № 173 НА МИНИСТЕРСКИЯ СЪВЕТ ОТ 2011 Г.  Внася: министърът на земеделието, храните и горите АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Вижте какво ще решава Министерският съвет утре, 1 август 2018"}
{"url": "https://trud.bg/%d0%bc%d0%b0%d1%80%d1%82%d0%b8%d0%bd-%d1%81%d1%82%d0%be%d0%b5%d0%b2-%d1%81-%d0%b0%d0%bd%d0%be%d0%bd%d0%b8%d0%bc%d0%bd%d0%b8%d1%86%d0%b8-%d1%83%d1%81%d0%bf%d0%b5%d1%85%d0%b8-%d0%bd%d0%b5-%d1%81%d0%b5/", "text": "Специалисти с опит и име трябва да са край младите състезатели, за да има успехи – заяви Мартин Стоев.- Гледах щабовете на сърбите, гърците, турците… Все големи имена от близкото минало са около тях. Това е правилният начин. С анонимници успехи не се получават!А и не те взимат на сериозно на международни състезания при децата, да не говорим на по-високо ниво. Волейболният селекционер изведе отбора до 17 години до балканската титла в Истанбул, като на финала момчетата победиха домакините с 3:1. Успехът бе двоен, тъй като при първата си международна изява „лъвчетата“ се класираха и за Евро 2019. А в отбора бе и Ерик Стоев, син на Мартин Стоев.  „Страхотен старт за това поколение – допълни още той пред bgvolleyball.bg. – Има доста талантливи деца, които заслужават развитие. А синът ми е най-ощетен, защото няма право да се отпуска и за секунда.“", "date": "2018.07.31", "title": " Мартин Стоев: С анонимници успехи не се получават"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bd%d0%b0%d0%bb%d0%be%d0%b6%d0%b8-%d0%b2%d0%b5%d1%82%d0%be-%d0%b2%d1%8a%d1%80%d1%85%d1%83-%d0%b0/", "text": "Президентът Румен Радев върна за ново обсъждане Закона за изменение и допълнение на Административнопроцесуалния кодекс (ЗИД АПК), като оспори 16 негови разпоредби. Държавният глава счита, че с тях уредбата се отдалечава от основни конституционни начала и деформира традиционни принципи и постижения на административното право, съобщиха от прессекретариата на президента. Ще се намали интензитетът на защитата на правата на гражданите и юридическите лица относно актове, издавани от позицията на власт и изискващи подчинение. Тези разпоредби ще се отразят неблагоприятно на ролята на административното правосъдие да бъде защитник на обикновения човек срещу незаконосъобразните действия и произвола на администрацията. Държавният глава изразява несъгласие с разпоредбите относно правилата за подсъдността, закритите съдебни заседания, драстично увеличените такси в касационното производство и премахването на касационната инстанция в редица специални закони. Президентът подчертава, че съдържанието на правото на защита многократно е тълкувано от Европейския съд за правата на човека, който приема, че държавата не трябва да поставя правни и практически пречки пред неговото упражняване. Като създават неясна родова подсъдност, увеличават разходите за правосъдие с приетата местна подсъдност, предвиждат необосновано драстично увеличаване на таксите в касационното производство и премахват касационната инстанция в специални закони, оспорените разпоредби на ЗИД АПК поставят именно такива пречки. Тези разпоредби ще намалят способността на административното правосъдие да бъде сред основните фактори, които гарантират баланса и контрола между властите в държавното управление и върховенството на закона. Така е застрашен правовият и демократичен характер на съвременната държава. Мотиви за връщане за ново обсъждане в Народното събрание на разпоредби от Закона за изменение и допълнение на Административнопрецесуалния кодекс, приет от 44-то Народно събрание на 25 юли 2018 г. Уважаеми народни представители, Подкрепям необходимостта от усъвършенстване на Административнопроцесуалния кодекс (АПК), защото дефицитът на справедливост се усеща най-отчетливо при взаимоотношенията на гражданите и юридическите лица с държавните органи. С приетия Закон за изменение и допълнение на Административнопроцесуалния кодекс (ЗИД АПК) са направени стъпки в правилната посока по отношение на практическото прилагане на електронното управление и електронното правосъдие, на административния договор и на защитата срещу неоснователни действия и бездействия на администрацията. Независимо от това, не мога да се съглася с отделни разпоредби от ЗИД АПК, които отдалечават уредбата от основни конституционни начала, деформират традиционни принципи и постижения на административния процес и в крайна сметка ще доведат до намаляване интензитета на защитата на правата на гражданите и юридическите лица относно актове, издавани от позицията на власт и изискващи подчинение. Като държавен глава се ръководя от разбирането, че съдебният контрол върху актовете на изпълнителната власт е особено важна проекция на принципа за разделението на властите, носеща конструкция в системата от гаранции за правовата и демократична държава. Ето защо съм длъжен да се противопоставя на всеки опит за законова уредба, който отслабва способността на административното правосъдие да бъде защитник на обикновения човек срещу незаконосъобразните действия и произвола на държавните органи. 1. Правилата за подсъдността трябва да бъдат пределно ясни, за да знаят жалбоподателите към кой съд да се обърнат и за да се избегнат спорове за подсъдност между съдилищата. Приетата със ЗИД АПК уредба на подсъдността не съответства изцяло на тези изисквания. Направеното с § 28 допълнение в чл. 132, ал. 2, т. 2 АПК създава проблеми с родовата подсъдност. От една страна, не са идентифицирани ясно актовете на Министерския съвет, министър-председателя, заместник министър-председателите и министрите, които Върховният административен съд (ВАС) разглежда като първа инстанция. С Решение № 8 от 2018 г. на Конституционния съд се изяснява смисълът на чл. 125, ал. 2 от Конституцията, но това не замества необходимата законова уредба. От друга страна, изразът „в случаите, предвидени в закон“ създава впечатление за втора хипотеза на изключение от правилото, че актовете на Министерския съвет, министър-председателя, заместник министър-председателите и министрите се разглеждат като първа инстанция от ВАС. Това излиза извън тълкуването на Конституционния съд. Приетата уредба за родовата подсъдност създава правна несигурност и може да доведе до множество спорове за подсъдност. С § 29, т. 1 от ЗИД АПК се променя принципът за местната подсъдност при оспорване на индивидуални административни актове. Като критерий за определяне на компетентния административен съд се въвежда постоянният адрес на физическото лице жалбоподател. Правилата за местната подсъдност следва да гарантират както връзката на делото с района на съответния съд, така и подходяща и за двете страни достъпност до този съд. Приетата уредба не отчита хипотезата на физически лица с настоящ адрес, различен от постоянния, което може да е затруднение за тях и за административните органи, чието седалище е различно от постоянния адрес на жалбоподателя. В тези случаи и двете страни ще бъдат принудени да пътуват до административния съд, в чийто съдебен район е постоянният адрес на жалбоподателя. При едновременно разглеждане на дела в различни административни съдилища държавните органи ще трябва да командироват навсякъде свои процесуални представители. Това ще увеличи разходите на администрациите, които директно или индиректно ще бъдат за сметка на данъкоплатците. Освен това промяната може да доведе до отлагане на дела в разрез с принципа за бързина и процесуална икономия, прогласен в чл. 11 от АПК. За тази промяна, направена чрез предложение между първо и второ гласуване на законопроекта, няма финансови разчети. Изтъкнатият мотив за по-равномерно натоварване на административните съдилища не следва да е за сметка на повишаване на разходите за достъп до правосъдие. По тези съображения смятам, че новата местна подсъдност не дава достатъчно гаранции за по-лесен, по-бърз и по-евтин достъп до правосъдие. 2. Не съм съгласен с направеното в § 55 изменение на чл. 217, ал. 2 АПК относно закритите заседания в касационното производство. Публичността на съдебните заседания е толкова съществен принцип на правораздавателната дейност, че конституционният законодател изрично го е прогласил в чл. 121, ал. 3. Проекция на този принцип има във всички процесуални закони (чл. 12 от АПК, чл. 11 от ГПК, чл. 20 от НПК), както и в чл. 5, ал. 2 от Закона за съдебната власт. Правото на всеки човек на публично разглеждане на неговото дело е изрично посочено в чл. 10 от Всеобщата декларация за правата на човека и в чл. 6, ал. 1 от Конвенцията за защита правата на човека и основните свободи (КЗПЧОС). Принципът за публичността на съдебните заседания има двояко значение. От една страна, той е гаранция за справедлив процес, в който страните имат право не само лично да участват, но и да са защитени срещу администриране на правосъдието на тъмно, без обществено наблюдение. От друга страна, този принцип е гаранция за реализиране правото на гражданите да получават и разпространяват информация, предвидено в чл. 41, ал. 1 от Конституцията и чл. 10, ал. 1 от КЗПЧОС. Действително чл. 121, ал. 3 от Конституцията допуска със закон да се предвиждат закрити заседания. Тази възможност обаче представлява изключение от принципа за публичност и трябва да се използва пропорционално, когато е налице необходимост с оглед защита на друга конституционна ценност. Като поставя разглеждането на делото от тричленен състав на ВАС в открито заседание в зависимост от преценката на съдията-докладчик или от направено от страните изрично искане, променената разпоредба на чл. 217, ал. 2, изр. трето и четвърто АПК всъщност превръща публичността от правило в изключение. 3. С регламентираните в § 57 такси в касационното производство се ограничават съществено процесуалните възможности за пълноценна защита на гражданите и юридическите лица срещу незаконосъобразни актове на администрацията. Несъмнено видът и размерът на съдебните такси са част от гаранциите за достъп до правосъдие. Приемам, че сегашните съдебни такси се нуждаят от актуализация, но увеличението на простите такси в касационното производство е драстично (14 пъти за физически и юридически лица и 74 пъти за юридически лица с нестопанска цел) и не съответства на икономическата ситуация и доходите в България. Вносителите на законопроекта отчитат само очакваното увеличение на приходите в бюджета на ВАС и на административните съдилища. Липсва обаче ясен механизъм за определяне на новите размери и анализ за финансовото отражение на въведените по-високи такси за гражданите, бизнеса и бюджетните организации, тъй като последните също могат да са касатори. Няма аргументи и защо например дружествата, предоставящи водоснабдителни, топлоснабдителни, електроснабдителни, газоснабдителни, телекомуникационни услуги, ще заплащат прости такси в размери като гражданите, а юридическите лица с нестопанска цел ще заплащат такси като търговски дружества. Така увеличените прости такси ще са практическа пречка за упражняване на процесуалните права на значителна част от гражданите и юридическите лица. Дори редуцираната такса по дела за пенсионно, здравно и социално осигуряване е увеличена 5 пъти в сравнение с действащата досега. Въвеждането на пропорционални такси за „определяем материален интерес“ в касационното производство по административни дела не държи сметка за спецификата на тези дела. В административното правосъдие на преден план е пряката защита на нарушената законност при осъществяване на държавното управление, а не материалният интерес. Законността не е услуга, която една правова държава предоставя на гражданите, а необходимо условие за нейното съществуване. В този смисъл въвеждането на пропорционални такси, които са типични за гражданското правораздаване, е несъвместимо с административното правосъдие, при което споровете са за незаконосъобразно осъществяване на държавно управление. Затова пропорционалните такси не могат да бъдат принцип в касационното производство по АПК. Прилагането им, особено при липсата на легална дефиниция на понятието „определяем материален интерес“, ще доведе до правна несигурност и до противоречива съдебна практика. Поради това оспорвам и въвеждането със ЗИД АПК на пропорционални такси в Данъчно-осигурителния процесуален кодекс (§ 79, т. 4) и в Закона за опазване на околната среда (§ 111). Особено тревожна е промяната в Закона за опазване на околната среда, където размерът на таксата за касационно обжалване на решението по оценка на въздействието върху околната среда е оставен изцяло на преценката на съда. Въвеждането на пропорционална такса освен това ще направи тези производства недостъпно скъпи, което не съответства на чл. 9 от Конвенцията за достъпа до информация, участието на обществеността в процеса на вземането на решения и достъпа до правосъдие по въпроси на околната среда. Със ЗИД АПК за първи път размер на съдебни такси се определя в закон. Този подход не отчита присъщата динамика в размера на таксите, които са в зависимост от доходите. Това е причината досега таксите за съдебните производства по административни и граждански дела да се предвиждат в тарифа на Министерския съвет. Определянето им с § 57, 61 и 67 на ЗИД АПК лишава гражданите и юридическите лица от възможността да оспорват размера на тези такси, с каквато разполагат при регламентирането им в акт на Министерския съвет. Като се има предвид, че размерът на таксите в касационното производство (не само по административни, но и по граждански дела) представлява 50 на сто от размера на таксите в първоинстанционното производство, определените с § 57 могат да бъдат аргумент за съществено увеличение на таксите и в първоинстанционното производство. Въвеждането на пропорционални такси, както и драстичното увеличаване на простите такси в касационното производство, са в дисонанс с природата и целта на административното правосъдие – да гарантира защитата на по-слабата страна – гражданин или юридическо лице срещу незаконосъобразните актове на администрацията. Не се отчита изискването на чл. 60, ал. 1 от Конституцията таксите да са съобразени с доходите на гражданите, с което се ограничава правото на защита по чл. 56 от Конституцията. Размерът на определените такси може да представлява бариера за значителен брой граждани и юридически лица, поради което самата същност на правото на защита ще бъде нарушена. В този смисъл приетият закон е проблематичен и по отношение на чл. 6, ал. 1 от КЗПЧОС. 4. Както и по друг повод съм изразявал позиция, правото на жалба в първоинстанционните производства по АПК и правото на касационно обжалване в тяхното единство съставляват правото на административно правосъдие. Касационното обжалване е част от правото на защита, което вече не е срещу порочния административен акт, а срещу постановеното незаконосъобразно съдебно решение. Премахването на касационната инстанция в съдебните производства по административни дела, които и без това са двуинстанционни, несъмнено отслабва защитата на засегнатите права на граждани и юридически лица. Това не съответства на правото на защита (чл. 56 от Конституцията) и на правото на съдебна защита на гражданите и юридическите лица във всички стадии на процеса (чл. 122, ал. 1 от Конституцията). 4.1. Ограничаването на правото на защита само до една съдебна инстанция може да бъде оправдано само ако се налага, за да балансира с друга конституционна ценност. С някои от преходните и заключителните разпоредби на ЗИД АПК този баланс е нарушен. Нещо повече, липсата на втора – касационна инстанция ще застраши конституционно признати права, което е недопустимо. Такъв е случаят с § 113, т. 5, б. „б“ изр. последно относно чл. 75, ал. 9 от Закона за подземните богатства. Предвиждането само на една съдебна инстанция при спорове за принудително отчуждаване на частни имоти за нуждите на проучването и добива на подземните богатства и за отмяна на принудителното отчуждаване не гарантира надеждна защита на правото на собственост, както изисква чл. 17, ал. 1 от Конституцията. Необжалваемостта на първоинстанционното решение във връзка с изпълнението на задължението на титуляри на разрешения за търсене и проучване или на концесионери може да се яви пречка за предприемане на всички необходими мерки за възстановяване на уврежданията на земята. Това не съответства на задълженията на държавата да осигури опазването на околната среда (чл. 15 от Конституцията) и да гарантира правото на гражданите на здравословна и благоприятна околна среда (чл. 55 от Конституцията). С § 114, т. 3 от ЗИД на АПК се изключва касационната инстанция при оспорване на отказа за предоставяне на правна помощ от Националното бюро за правна помощ. Това не гарантира осигуряването и предоставянето на ефективна правна помощ и е несъвместимо с естеството на правото на защита като основно право на гражданите съгласно чл. 56 от Конституцията. Възразявам и срещу необжалваемостта на първоинстанционните съдебни решения по спорове за обезщетения при временна неработоспособност и трудоустрояване, за обезщетения за майчинство, за обезщетения за безработица (§ 124, т. 2 ЗИД АПК), както и по спорове за социални помощи (§ 130). Това са все случаи, които засягат хора в затруднено положение. Една правова държава, която също е и социална, трябва да осигури в пълна мяра защитата на техните права, още повече когато тези права са признати и гарантирани в чл. 47, ал. 2 и чл. 51, ал. 1 и 2 от Конституцията. Едноинстанционното производство, въведено с § 133 ЗИД АПК по отношение на помощите по Закона за семейните помощи за деца, не съответства на задължението на държавата да подпомага родителите при отглеждането и възпитанието на техните деца по чл. 47, ал. 1 от Конституцията. С отпадането на касационното оспорване на съдебни решения, свързани с достъпа до обществена информация (§ 125, т. 3), се отслабват гаранциите за правото на информация, определяно не без основание като основа на всички други права. Освен конституционно признато, това право е част от правата по Хартата на основните права на Европейския съюз (чл. 11), по КЗПЧОС (чл. 10) и по Международния пакт за гражданските и политическите права (чл. 19). Значението на правото на информация, което е част от комуникационните права, е отчетено и от Конституционния съд. Според Решение № 7 от 1996 г. това право стои в основата на демократичния процес и съдейства за осъществяването на контрол върху дейността на държавните органи. 4.2. Освен намаляване интензитета на защитата на накърнени права на граждани и юридически лица, премахването на касационната инстанция има и друго измерение. Когато първоинстанционното съдебно решение е в полза на жалбоподателя, държавният орган ще бъде лишен от възможността да го оспорва. Така липсата на касационна инстанция ограничава адекватната защита на обществения интерес, който държавните органи са длъжни да отстояват. В тази връзка не съм съгласен с направените с § 109, т. 1, 2 и 3 ЗИД АПК промени, които изключват касационната инстанция по много важни въпроси, свързани със земеделските земи. Промяната по изключение на предназначението на земеделските земи следва да преминава през всички фази на съдебния контрол. Това произтича от характера на земята като благо от най-висш порядък за цялото общество. Отпадането на касационната инстанция при промяна на предназначението на земеделски земи не съответства на предвидената в чл. 21 от Конституцията особена закрила на земята, която закрила несъмнено включва и контрола за законност, когато се променя по изключение предназначението на земеделските земи. Не подкрепям предвиденото в § 79, т. 3 ЗИД АПК ограничаване на съдебния контрол според размера на установени с ревизионен акт публични задължения. В областта на данъчното и осигурителното право е необходима по-висока степен на защита както на частния, така и на обществения интерес, независимо от размера на публичното вземане. Предвидената едноинстанционност ще ограничи пълноценната защита на голям брой физически и юридически лица. Тя ще се отрази неблагоприятно и на приходите в бюджета, когато първоинстанционното решение не е в полза на приходната агенция. Няма да има механизъм за оспорване на това решение, респ. за събиране на публичните вземания, изключени от касация единствено поради своя размер. 5. Не мога да подмина начина, по който ЗИД АПК беше приет. Между двете гласувания на законопроекта значителна част от постъпилите предложения бяха от самите вносители на законопроекта. Без да оспорвам възможността да се правят предложения по приетия на първо гласуване законопроект, следва да се има предвид, че Конституционният съд в Решение № 8 от 2010 г. посочва, че вносителят на законопроекта няма право да прави предложения върху своя собствен законопроект. Освен това повече от половината от преходните и заключителните разпоредби са предложени почти една година след изтичане на определения от самото Народното събрание срок за предложения между първо и второ гласуване. По този начин не само се удължава срокът за предложения, но и се постига ефект, при който народните представители не са равнопоставени. Съгласно чл. 83, ал. 5, т. 2 от Правилника за организацията и дейността на Народното събрание такива предложения могат да правят не всички народни представители, а само членовете на комисията, която е водеща по законопроекта. Така, без необходимата публичност и без възможност за реакция на засегнатите лица, бяха приети няколко разпоредби, срещу които имам възражения, включително и по съществото на направените промени. Считам, че създаденият с § 124, т. 1 ЗИД АПК чл. 69г в Кодекса за социалното осигуряване (КСО) е неприемлив. Пенсиите за осигурителен стаж и възраст от държавното обществено осигуряване се отпускат при настъпване на осигурителния риск „старост“ и при условие, че лицето има определения от закона осигурителен стаж. За всички осигурени лица е въведено изискване за определена минимална възраст, след навършването на която може да бъде отпусната пенсия. С чл. 69г, като изключение от прогласения в чл. 3, т. 3 от КСО принцип на равнопоставеност на осигурените лица, се предвижда придобиване на право на пенсия в пълен размер от съдии, прокурори и следователи без изискване за възраст. Необяснимо е защо правилото на чл. 69г ще се прилага само за магистрати, които ĸъм 31 дeĸeмвpи 2018 г. имaт пoнe 35 гoдини oбщ юpидичecĸи cтaж, oт ĸoитo пoнe двe тpeти ocигypитeлeн cтaж в opгaнитe нa cъдeбнaтa влacт, но не и за магистрати, за които тези изисквания ще са налице след тази дата. Това прави разпоредбата проблематична с оглед на чл. 6, ал. 2 от Конституцията. Разпоредбата на § 148, т. 1 ЗИД АПК, с която се създава чл.123а в Закона за съдебната власт, е нецелесъобразна. Командироването на съдия от ВАС или от административните съдилища и то за срок 1 година, за да наблюдава практиката на Съда на Европейския съюз, на Общия съд на Европейския съюз и на Европейския съд по правата на човека, е несъвместимо със способите, по които те информират за дейността си. На официалните сайтове и на трите съдилища има достатъчно и своевременна информация за техните решения, която е достъпна за всички магистрати. Няма никаква финансова обосновка колко ще струва прилагането на тази разпоредба, предвид това, че седалищата на тези съдилища са в Люксембург и в Страсбург. След като се увеличават драстично таксите на гражданите и организациите, за да се подпомогне бюджетът на съдебната власт, е недопустимо неефективното му разходване. Съдържанието на правото на защита многократно е тълкувано от Европейския съд за правата на човека, който приема, че държавата не трябва да поставя правни и практически пречки пред неговото упражняване. Като създават неясна родова подсъдност, увеличават разходите за правосъдие с приетата местна подсъдност, предвиждат необосновано драстично увеличаване на таксите в касационното производство и премахват касационната инстанция в специални закони, част от разпоредбите в ЗИД АПК поставят именно такива пречки. Тези разпоредби ще намалят способността на административното правосъдие да бъде сред основните фактори, които гарантират баланса и контрола между властите в държавното управление и върховенството на закона. Така е застрашен правовият и демократичен характер на съвременната държава. Уважаеми народни представители, Въз основа на изложените мотиви упражнявам правото си по чл. 101, ал. 1 от Конституцията на Република България да върна за ново обсъждане § 28, § 29, т. 1, § 55 относно чл. 217, ал. 2, изр. трето и четвърто и ал. 4, § 57, § 61, § 67, § 79, т. 3 и 4, § 109, т. 1, 2 и 3, § 111, § 113, т. 5, б. „б“ относно чл. 75, ал. 9, изр. последно, § 114, т. 3, § 124, § 125, т. 3, § 130, § 133 и § 148, т. 1 от Закона за изменение и допълнение на Административнопроцесуалния кодекс, приет на 25 юли 2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Президентът Радев наложи вето върху административния кодекс"}
{"url": "https://trud.bg/30-000-%d0%bb%d0%b5%d0%b2%d0%b0-%d0%b7%d0%b0-%d0%bd%d0%be%d0%b2%d0%be-%d0%be%d0%b1%d0%be%d1%80%d1%83%d0%b4%d0%b2%d0%b0%d0%bd%d0%b5-%d0%bd%d0%b0-%d0%b4%d0%be%d0%bc%d0%b0%d1%88%d0%bd%d0%b8%d1%8f-%d0%bf/", "text": "Близо 30 000 лева ще бъдат инвестирани в ново оборудване за нуждите на Домашния социален патронаж в Котел, съобщиха от местната администрация. 27 000 лева от средствата ще бъдат осигурени от фонд „Социална закрила“ към социалното министерство, останалите – от бюджета на общината. Ще бъдат закупени за кухнята на патронажа нова вентилационна система, четири професионални работни маси, електрическа пекарна, вертикален хладилен шкаф, автоматична резачка на зеленчуци, белачка за картофи и друга техника. Ползвателите на услугата са 120 души. Договорът за проекта вече е подписан от кмета Коста Каранашев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " 30 000 лева за ново оборудване на домашния патронаж в Котел"}
{"url": "https://trud.bg/%d0%bf%d0%be%d0%b8%d1%81%d0%ba%d0%b0%d0%bd%d0%b0-%d0%b5-%d0%b5%d0%b4%d0%bd%d0%be%d0%ba%d1%80%d0%b0%d1%82%d0%bd%d0%b0-%d0%bf%d0%be%d0%bc%d0%be%d1%89-%d0%b7%d0%b0-365-%d0%bf%d1%8a%d1%80%d0%b2%d0%be/", "text": "365 заявления за отпускане на еднократна помощ за първокласник са подадени в Сливенска област до 25 юли, съобщиха от Регионалната дирекция за социално подпомагане. Най-много са заявленията в най-голямата и в най-малката община от областта: 227 за Сливен и 74 за Твърдица. В Нова Загора и Котел за еднократно подпомагане в размер на 250 лева са кандидатвали родителите или настойниците съответно на 35 и 29 първокласници. От социалната дирекция уточниха, че документи ще се приемат до 15 октомври. Ако детето не можеда започне училище по здравословни причини, удостоверени с протокол на лекарска комисия, заявление-декларация може да бъде подадена не по-късно от 6 месеца от началото на учебната година. Помощта се предоставя, ако доходът на член от семейството в предходните 12 месеца равен или по-нисък от 450 лева. Целева помощ получават и децата с трайни увреждания, с един жив родители или настанени в семейства на роднини, близки и приемни родители, без значение от дохода. Ако детето не постъпи в училище или не посещава редовно учебните занятия до завършването на първи клас, помощта се възстановява на държавата, казаха още от дирекцията в Сливен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Поискана е еднократна помощ за 365 първолаци в Сливен"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d1%81%d0%b1%d0%bb%d1%8a%d1%81%d1%8a%d0%ba-%d0%bd%d0%b0-%d0%ba%d0%b0/", "text": "Катастрофа на международния път Е-79 между Мездра и Враца. Четирима души са настанени в болница с различни наранявания. Пострадалите са пътували за работа с лекотоварен камион на пътностроителна фирма. По първоначални данни заради мократа настилка камионът е поднесъл и се завъртял на пътя като блокирал и двете ленти за движение. Движещият се зад него миниван не успял да спре навреме и го е ударил, след което камионът с четиримата пътници се е преобърнал в канавката. Двама от пострадалите са настанени в болницата в Мездра, другите двама – във Враца без опасност за живота, информира  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Четирима пострадаха при сблъсък на камион и миниван между Мездра и Враца"}
{"url": "https://trud.bg/%d1%84%d0%b5%d0%bd%d0%be%d0%b2%d0%b5%d1%82%d0%b5-%d0%bd%d0%b0-%d0%bb%d0%be%d0%ba%d0%be-%d0%bf%d0%b4-%d1%83%d0%bf%d1%80%d0%b0%d0%b2%d0%bd%d0%b8%d1%86%d0%b8%d1%82%d0%b5-%d1%81%d1%80%d0%b0%d0%bc/", "text": "Привържениците на „Локомотив“ (Пловдив) от девет фракции засипаха с критики ръководството. Феновете са бесни от управляването и са категорични, че по този начин продължават опитите да „бъдат изгонени и малкото останали хора на „Лаута“. „Правилно беше казано, че рибата се вмирисва откъм главата – пишат феновете в част от декларацията. – Това повече не може да продължава! Не разбрахте ли, че не ставате! Вие сте срам за клуба и града“. „Локомотив“ стартира с две загуби в първенството, а след тях собственикът Христо Крушарски изгони двама от играчите, единият от които привлечен това лято.", "date": "2018.07.31", "title": " Феновете на „Локо“ (Пд): Управниците – срам за клуба и града"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%80%d0%be%d0%b4%d0%bd%d0%b0%d1%82%d0%b0-%d0%ba%d1%8a%d1%89%d0%b0-%d0%bd%d0%b0-%d0%b1%d0%be%d0%b6%d0%b8%d0%b4%d0%b0%d1%80-%d0%b4%d0%b8%d0%bc%d0%b8%d1%82%d1%80%d0%be/", "text": "Созопол, улица „Странджа“ № 14. Една китна улица в началото на новия град. Намира се на височинка, откъдето се вижда и морето. Точно тук е малката скромна родна къща на големия българин проф. Божидар Димитров. Дворче с много зеленина, смокини, маслини, орех, ябълка, круша, праскова. Не липсват и домати и краставици, които имат позабравения вкус на истинските зеленчуци. Само некрологът на вратата показва, че това е домът на Божо, както всички го наричаха. Дом, направен за живот, а не за бизнес. Зет му – Георги Найденов, ме посреща на вратата и ме пита и аз ли искам да сложа цвете на оградата, виждайки малкия стрък невен, който нося в ръката си. А на оградата до некролога залепен за вратата, има импровизирана вазичка, която трудно побира любовта на хората, напълно непознати, които всеки ден минават оттам, за да видят къщата на историка. Всички къщи по цялата уличка са огромни, направени за туризъм, само две – Божовата и тази срещу нея, са сгушени сред зеленина. Малки и най-обикновени. С Георги има още един млад човек – представя ми майстора, който е извикал да пооправи малко къщата. Щях да се учудя, ако нямаше нарисувано българското знаме на къщата. Пред нея има маса с няколко стола. Единият от тях – мястото на историка. Запазено е само за него. „Не смея да седна на него, засега не давам никой друг да стори това. Все очаквам да го видя седнал и зареял поглед към морето“, въздъхва съпругът на дъщерята на професора Мария. „Елате да ви ви я покажа неговата градинка, знам, че искате да я видите“, ми казва Георги. На констатацията ми, че е доста мъничка, той веднага ме репликира: „А, не е малка, мястото е един декар, но по средата е къщата, и за това така ви се струва“. Пред очите ми се разкрива истински рай – от смокинови дръвчета, от маслини и всякакви други плодове. А доматите му тъкмо вече са почти готови за ядене. Има няколко червени домати, които той веднага откъсва – иска да ми ги даде – много ще се радва да ги опитам. Всяка смокиня е донесена отнякъде. Още преди много години, когато пътувал с корабите на „Океански риболов“, ги носел и засаждал в двора на родната си къща. „Вижте тази, тя е на 50 години, донесъл я е от Средиземноморието“, показва ми е едната от всичките петнайсетина смокини. „Съжалявам, че не сте тук след месец, когато смокините ще са готови. Много са вкусни“, добавя Георги. А докато обикаляме двора, непознати поставят поредното цвете на оградата с некролога… АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Вижте родната къща на Божидар Димитров в Созопол (СНИМКИ)\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b4%d0%b0%d0%b2%d0%b0-150-%d0%bc%d0%bb%d0%bd-%d0%bb%d0%b2-%d0%b7%d0%b0-%d1%85%d0%be%d1%80%d0%b0%d1%82%d0%b0-%d1%81-%d1%83%d0%b2%d1%80%d0%b5%d0%b6%d0%b4/", "text": "Правителството ще отпусне 150 млн. лева повече за хората с увреждания. Проблемът е, че и те им се виждат крайно недостатъчни. Ще смятаме наново. Продължаваме да работим. Това обяви премиерът Бойко Борисов след срещата му с представители на протестиращите майки на деца с увреждания и омбудсмана Мая Манолова. На срещата в Министерски съвет, продължила повече от 5 часа, присъства и социалният министър Бисер Петков. След дискусията стана ясно още, че ще се изготви и регистър на хората със специални потребности, който да покаже колко точно са те. Борисов обясни, че до края на септември в парламента ще бъдат внесени промени в няколко закона, които регламентират грижата за хората със специални нужди. Министър-председателят коментира,  че различията по време на срещата са били по отношение на индивидуалното разходване на средства и за функциите на държавния контролен орган. Той добави, че ще се обсъжда и създаването на специализиран орган, който да отговаря за хората с увреждания. Премиерът уточни, че предстои проверка на електронната система. “Някои колеги са на мнение, че съществуващата вече информационна система не работи, въпреки, че правителството е отделило сериозни средства за нея. Много пари, много организации и ефектът е, че накрая има протест”, посочи той. “Говорим за 88 000 души, които трябва да получават чужда помощ, а цялата останала част хора с увреждания са близо 700 000 човека”, добави още премиерът. От национално представителните организации благодариха на Борисов и правителството за готовността да отпуснат допълнително средства за хората с увреждания и поискаха по-голям контрол при разходването им. Протестиращите обаче бяха категорични, че “палатковите лагери остават, докато обещаното не бъде на хартия”. Работните срещи продължават – следващата е във вторник, когато ще бъде обсъдено създаването на регистъра на хората с уврежданията.", "date": "2018.07.31", "title": " Борисов дава 150 млн. лв. за хората с увреждания (ОБЗОР)\t\t\t"}
{"url": "https://trud.bg/%d1%80%d0%b5%d0%ba%d0%b0-%d0%bf%d0%b5%d1%82%d1%80%d0%be%d0%b2%d1%81%d0%ba%d0%b0-%d0%b8%d0%b7%d0%bb%d0%b5%d0%b7%d0%b5-%d0%be%d1%82-%d0%ba%d0%be%d1%80%d0%b8%d1%82%d0%be%d1%82%d0%be-%d1%81%d0%b8-%d0%b8/", "text": "Екипи на пътноподдържащото дружество работят за възстановяване на движението при 73-ти километър на път III-866 Девин – Кричим. По-рано днес преминаването в участъка бе ограничено, а трафикът бе насочен по обходен маршрут през Девин – Широка лъка – Пампорово – Чепеларе, заради наводвяне на платното след като река Петварска излезе от корито и заля отсечката от третокласния път при разклона за село Осиково. Това съобщиха от пресслужбата на АПИ. От интензивните валежи и преливането на реката е отнесен банкета на пътя при 73-ти км, подкопано е пътнато платно и насипа зад стената на водосток. Възстановено е движението на превозни средства до 3,5 тона по път III-862 Чуреково – Михалково от км 45 до км 50, а за автомобилите над 3,5 т ограничението остава. По-рано днес река Чурековска заля пътното платно и движението по нея бе ограничено. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Река Петровска излезе от коритото си и отесе банкета край пътя Девин – Кричим\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d1%82%d0%b8-%d1%81%d0%b0-9-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d1%86%d0%b8-%d0%bd%d0%b0-%d1%87%d0%b0%d1%81%d1%82%d0%b8-%d0%be%d1%82-%d1%86/", "text": "Планиран е бил строеж на обекта След 15 август ще бъде решено какъв ще е статутът на „Царските конюшни“ в София, каза министърът на културата Боил Банов, след като горя една от сградите там. Министерството ще задейства бързо процедурата по даване на статут на културна ценност. Според Банов това ще даде повече възможности за инвестиции на обектите, но няма да се засили охраната им. И без статута, с Подробния устройствен план се урежда сградите от комплекса да не се надстрояват и рушат, а само да се реставрират. Столичният кмет Йорданка Фандъкова съобщи, обаче, че там е имало намерение за строителство на висока сграда, отказано от главния архитект на София Здравко Здравков. Комплексът е с неясна собственост – досега откритите собственици са 7. Част от горялата сграда е на МВР, които ще ремонтират покрива. „Възложила съм на районния кмет да издаде предписания на всички собственици на всички сгради, защото не са в добро състояние“, каза Фандъкова. След въвеждането на статута ще може да се глобява. С новия Закон за устройство и застрояване на София глобите за неподдържане на сгради културни паметници скочиха от 100 хил. лв на 200 хил. лв за юридическо лице и от до 10 хил. лв. на до 50 хил. лв. за физическо. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Открити са 9 собственици на части от „Царските конюшни“\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%be%d0%b1%d0%b2%d0%b8%d0%bd%d0%b8-%d0%b4%d0%b2%d0%b0%d0%bc%d0%b0-%d0%b7%d0%b0-%d0%ba%d1%83%d0%bf%d1%83%d0%b2%d0%b0/", "text": "Софийска градска прокуратура (СГП) внесе в Софийски градски съд (СГС) обвинителен акт срещу Илия И. и Иван Т. за „купуване на гласове“ по време на кампанията за парламентарни избори през 2014 г. Двамата обвиняеми са предадени на съд, затова, че през периода септември-октомври 2014 г. в ромската махала в Ямбол са осъществили различни състави на престъплението по чл. 167 от НК, съобщиха от държавното обвинение. Илиян И. и Иван Т. били регистрирани като кандидати за народни представител от политическа партия ,,Движение за права и свободи“ /ПП”ДПС”/ в 31-ви избирателен район – Ямболски, включващ общините: Ямбол, Болярово, Елхово, Стралджа и Тунджа. Двамата взели решение чрез обещание за имотни облаги да мотивират гласоподавателите да упражнят избирателните си права в полза на Илия И. В изпълнение на това решение, около два месеца преди дата на изборите те наели помещение, в което започнали предизборна агитация на населението. Двамата кандидати за народни представители обещавали на посетителите и техните семейства да им бъдат дадени различни парични суми, ако гласуват за Илия И. Иван Т. водел тетрадка, в която отбелязвал на кое лице каква сума е обещана и колко члена от съответното семейство ще гласуват. Възползвайки от личните си познанства в квартала, той ангажирал и други лица, които да мотивират своите съграждани да гласуват за Илия И. срещу заплащане. Сумите варирали между 20 лв. и 50 лв. за глас. Преди изборния ден част от свидетелите по делото били поканени от Илия И. и Иван Т. в заведение в града и там Илия И. предоставил сумата от 2000 лв., която била разпределена между лицата. Илия И. поел ангажимента за изплащане на остатъка от обещаната сума след изнасяне на резултатите от изборите. Спрямо Илия И. са повдигнати три обвинения по различни състави, като ако бъде признат за виновен би могъл да получи едно общо най-тежко наказание от една до шест години лишаване от свобода и глоба от 5 000 лв. до 20 000лв. Иван Т. е обвинен за едно деяние, извършено в съучастие с Илия И., и ако бъде признат за виновен би могъл да получи наказание от една до шест години лишаване от свобода и глоба от 5 000 лв. до 20 000лв. По отношение на двамата обвиняеми е взета мярка за неотклонение „подписка“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Прокуратурата обвини двама за купуване на гласове в ромската махала на Ямбол"}
{"url": "https://trud.bg/%d1%81%d1%82%d0%b0%d0%b1%d0%b8%d0%bb%d0%b8%d0%b7%d0%b8%d1%80%d0%b0%d0%bd%d0%be-%d0%b5-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5%d1%82%d0%be-%d0%bd%d0%b0-%d0%b1%d0%b5%d0%b1%d0%b5%d1%82/", "text": "Бебето, чиято  миналата седмица в плевенската Университетска болница, е с много по-добри медицински показатели в последните часове, предаде  . , която образува досъдебно производство за смъртта на 39-годишната родилка, се ангажира да установи причината за смъртта до месец, след като бъдат готови експертизите. Стабилизирано е състоянието на бебето, каза пред БНР говорителят на болницата Момчил Цветков: „То е в по-добро състояние, отколкото предишните дни. Много са важни следващите дни, за да се види как ще заработят централната нервна система и други системи. Постепенно ще започват и да се махат медикаменти. Тече проверка по случая с починалата родилка. Още веднъж съболезнования на близките. Проверяваме случая и истината ще излезе наяве“. Разпитан е съпругът на починалата родилка. Все още няма данни от направената аутопсия, допълва окръжният прокурор Ваня Савова. „За да сме изцяло обективни в нашата преценка, ще назначим лекари за втората експертиза. Ще обмислим и за първата – дали с оглед това обществено недоверие да не бъдат от друго лечебно заведение, имам предвид конкретно ВМА“. По-рано днес  д-р Бойко Пенков каза, че продължава проверката на Агенция „Медицински одит“ и Районната здравна инспекция в Плевен по случая с починалата родилка. „В момента наш екип на „Медицински одит“ е там, включително и РЗИ – Плевен е в болницата. Очакваме техните предварителни доклади, с които ще ви запознаем в момента, в който ги имаме. Оценката е била, че жената е била здрава. Тъй като е имала планирано секцио, това се появява по време на въвеждане на анестезия. Дали е сърдечен проблем, който води основно и е създал проблема, или масивна белодробна емболия, ще кажат колегите съдебни медици и патоанатоми“. „До родилката е имало медицински екип през цялото време“, обясни Пенков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Стабилизирано е състоянието на бебето, чиято майка почина при раждането в Плевен"}
{"url": "https://trud.bg/%d0%bc%d0%b8%d0%ba%d1%80%d0%be%d0%b1%d1%83%d1%81-%d0%bf%d1%80%d0%b5%d0%b3%d0%b0%d0%b7%d0%b8-13-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5-%d0%bd%d0%b0-%d1%82%d1%80%d0%be/", "text": "13-годишно момче е загинало след тежък пътен инцидент, станал към 17.15 часа в Златоград, област Смолян. Това съобщиха от пресслужбата на МВР. По първоначални данни, микробус, управляван от 56-годишен шофьор, по неизяснени засега причини е ударил детето на тротоара край пешеходна пътека на ул. „България“ в града и по-късно момчето е починало. Алкохолната проба на шофьора е отрицателна. На мястото на инцидента е извършен оглед. Образувано е досъдебно производство по случая.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Микробус прегази 13-годишно момче на тротоар в Златоград"}
{"url": "https://trud.bg/10-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%bd%d0%b0%d0%bc%d0%b5%d1%80%d0%b8-%d0%bf%d0%be%d1%80%d1%82%d1%84%d0%b5%d0%b9%d0%bb-%d1%81-%d0%bf%d0%b0%d1%80%d0%b8-%d0%b8/", "text": "При разходка в града вчера вечерта по ул.“Борисова“ в Русе, 10-годишната Андреа намерила мъжки портфейл, съобщиха от пресслужбата на МВР. Тя била заедно с баба си и дядо си, Боянка и Петър Петрови и след като им го показала, тримата взели намерената вещ и без колебание решили да я занесат още същата вечер в сградата на Областната дирекция на МВР. Предали портфейла на дежурния полицейски служител без дори да проверят съдържанието му. Заедно с униформения, преброили сумата от 487 лева, с лична карта, шофьорска книжка и контролен талон. Служители от охранителна полиция издириха собственика на изгубеното портмоне и той вече получи парите и документите си. Днес щастливият собственик Йордан Енев се срещна с момичето и нейното семейство, за да им благодари лично. По време на срещата в ОДМВР – Русе, заместник-директорът комисар Илиян Енчев  изрази признателност от името на служителите на русенската дирекция за достойната постъпка на 10-годишната Андреа и на Боянка Петрова и Петър Петров. Комисар Енчев заяви, че тя е чудесен пример за семейно възпитание и достойно гражданско поведение, както за връстниците си Андреа, така и за възрастнити.В знак на благодарност на семейството бяха връчени грамоти от ОДМВР – Русе за извършена доблестна постъпка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " 10-годишно дете намери портфейл с пари и документи и го върна"}
{"url": "https://trud.bg/%d0%be%d0%be%d0%bd-%d1%80%d1%83%d1%81%d0%b8%d1%8f-%d0%b8%d1%80%d0%b0%d0%bd-%d0%b8-%d1%82%d1%83%d1%80%d1%86%d0%b8%d1%8f-%d1%84%d0%be%d1%80%d0%bc%d0%b8%d1%80%d0%b0%d1%82-%d0%ba%d0%be%d0%bc%d0%b8%d1%82/", "text": "Представителят на ООН за Сирия Стефан де Мистура е обсъдил с представители на Турция, Иран и Русия формирането на комитет, който да се занимае със съставянето на новата Конституция на Сирия, пише електронното издание на турския вестник Yeni Safak. Неформалните консултации са се провели на втория ден от десетия кръг на мирните преговори за Сирия в Астанинския формат, който се провежда в руския черноморски курорт Сочи.  Според информацията на изданието, след срещата Мистура е заявил, че срещата е била „полезна“. По-рано сирийското правителство и опозицията са представили на пратеника на ООН списък с по 50 кандидати, които да ги представляват в комитета. Вестникът обяснява, че освен върху формирането на конституционен комитет, 10-ия кръг на преговорите за разрешаване на сирийската криза са били фокусирани върху положението в зоната на деескалация в провинция Идлиб, обмена на заложници и завръщането на бежанците.  „Йени Шафак“ припомня, че миналата седмица правителствените сили започнаха подготовка за провеждане на настъпателна операция в северозападната провинция Идлиб. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " ООН, Русия, Иран и Турция формират комитет за съставяне на сирийска конституция"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d1%82%d1%80%d0%b8%d0%bc%d0%b0-%d0%bd%d0%b5%d0%b2%d1%80%d1%8a%d1%81%d1%82%d0%bd%d0%b8-%d0%ba%d1%80%d0%b0%d0%b4%d1%86%d0%b8/", "text": "Три непълнолетни момчета преспаха в ареста и станаха клиенти на прокуратурата заради кражби, съобщиха от варненската полиция. В понеделник двама от тийнейджърите задигнали лека кола „Опел“, паркирана пред къща в кв. „Св. Иван Рилски“. Подкарали я, но тя се повредила и след като обрали всичко ценно от купето, я зарязали на пътя между град Игнатиево и с. Припек. След като собственикът подал жалба, униформени открили изоставената кола, а след часове установили и извършителите, у които намерили част от задигнатите от возилото вещи. Единото момче е от шуменското с. Пет могили, а другото – от варненското с. Любен Каравелово. И двамата са криминално проявени. С чисто до момента досие е третият непълнолетен крадец, задигнал радиокасетофон от болницата в Провадия. Ученикът извършил набега в понеделник, като проникнал в болничното помещение през отворен прозорец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " Заловиха трима невръстни крадци"}
{"url": "https://trud.bg/%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%b8%d1%82%d0%b5-%d1%81%d1%80%d0%b5%d1%89%d1%83-%d1%80%d1%83%d1%81%d0%b8%d1%8f-%d0%b2-%d0%ba%d0%be%d0%bd%d1%82%d1%80%d0%be%d0%bb/", "text": "България ще играе срещу Русия в първата си проверка за световното по волейбол през есента. Мачовете ще са два – на 15 и 16 август във Варна. И ще бъдат закрити за медиите. В следващите контроли трикольорите срещат Белгия (25-26 юли) и Египет (2-3 септември). Само вторите двубои ще бъдат открити за фенове и журналисти. Същевременно селекционерът Пламен Константинов обяви разширения състав за мондиала, на който страната ни е домакин заедно с Италия. В списъка попаднаха 22 играчи, като в последния момент бяха картотекирани петима – Теодор Тодоров (централен блокировач), Данаил Милушев (диагонал), Иван Станев (разпределител), Мирослав Градинаров и Златан Йорданов (посрещачи). От състава отпадна Георги Братоев, който е с тежка травма.  В отбора обаче са опитните Боян Йорданов, Теодор Салпаров, Виктор Йосифов, Тодор Скримов, Николай Николов, Теодор Тодоров, както и братята Николай и Розалин Пенчеви. Същевременно бразилският гранд СЕСК (Рио де Жанейро) обяви официално трансфера на Розалин. „Сигурен съм, че ще имам перфектни условия да се развия професионално – обяви националът от лагера на Белмекен. – Ще се срещна с други хора, нова култура, манталитет, много е вълнуващо. Ще дам всичко от себе си да станем шампиони!“ Отборът ще остане на високопланинската база до 11 август, а след това ще продължи подготовката си във Варна, където ще са и мачовете от световното (9-30 септември).", "date": "2018.07.31", "title": " Волейболистите срещу Русия в контрола"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d0%b7%d0%b0-%d1%82%d1%80%d0%b5%d1%82%d0%b8-%d0%bf%d1%8a%d1%82-%d1%89%d0%b5-%d0%b4%d0%be%d0%b3%d0%be%d0%b2%d0%b0%d1%80%d1%8f-%d0%bc%d0%b0%d1%87-%d0%bd%d0%b0/", "text": "Кубрат Пулев за трети път в рамките на 2 месеца ще договаря мач на търг. Кобрата и британецът Хюи Фюри не успяха да постигнат съгласие за битката, като най-вероятно спортният момент са парите. Британецът вече обяви, че няма нищо против мачът да е в София.  Наддаването е на 9 август в Спрингфилд (САЩ) в щаб квартирата на Световната боксова федерация (IBF). Победителят от сблъсъка ще стане официален претендент на трофея на IBF, притежание на Антъни Джошуа (Великобритания). Кобрата спечели предишните два търга срещу американеца Джарел Милър и британеца Дилиън Уайт. Но противниците му отказаха да се бият в София. И в двата случая зад българина с парите си застанаха не неговите мениджъри от „Зауерланд“, а „Епик спортс“. Един от съдружниците в американската компания е Ивайло Гоцев, който отдавна иска да привлече Пулев. Договорът на Кобрата с немците изтича в края на годината. Асът ни в тежка категория е с 25 победи и само една загуба до момента при професионалистите, а Фюри, който е братовчед на Тайсън Фюри, е с актив от 21 успеха и едно поражение.", "date": "2018.07.31", "title": " Кобрата за трети път ще договаря мач на търг"}
{"url": "https://trud.bg/%d1%81-%d0%b2%d0%b8%d0%bd%d0%b5%d0%bd%d0%be-%d0%ba%d1%83%d0%bb%d0%b8%d0%bd%d0%b0%d1%80%d0%bd%d0%b8-%d0%b4%d0%b5%d1%81%d1%82%d0%b8%d0%bd%d0%b0%d1%86%d0%b8%d0%b8-%d0%bf%d0%be%d0%bf%d1%83%d0%bb%d1%8f/", "text": "С проекта за 12 винено-кулинарни дестинации популяризираме вътрешността на страната пред туристите. Той ще допринесе и за разширяване крилата на сезона и привличане на повече посетители извън активните месеци за пътувания. Това заяви заместник-министърът на туризма Ирена Георгиева на кръгла маса, която се проведе в Габрово днес, съобщиха от МТ. През месеците април и май 2018 г. чуждестранните туристически посещения у нас са повече от 1,24 млн., като се отчита нарастване от 11,5 на сто в сравнение със същия период година по-рано. Данните за крилата на сезона са доказателство, че последователната политика и инициативите на министерството, сред които е и проектът за винените дестинации, дават резултат, коментира зам.-министър Георгиева. От името на министър Николина Ангелкова тя заяви, че за министерството е важно съвместно с бранша и местните власти да финализираме проекта, за да бъде той в тяхна помощ при популяризиране на туристическите обекти и земеделските продукти в регионите. Във форума участваха областният управител на Габрово Невена Петкова, която приветства идеята кръглата маса да е в Габрово, областният управител на Велико Търново проф. д-р Любомира Попова, която покани двете министерства за следващ форум, зам.-кметът на Габрово Нела Рачевиц, инж. Красимир Коев, изпълнителен директор на Изпълнителната агенция по лозата и виното, и Малин Бистрин, представител на Министерството на туризма. Основен акцент на дискусията бяха две от дестинациите – „Източна Тракия“ и „Стари столици“. Инициативата е част от проекта „Сподели България“, който се разработва съвместно от Министерството на туризма и Министерството на земеделието, храните и горите. 12-те винено-кулинарни дестинации са на територията на цялата страна. В тях са включени над 50 общини и над 100 туристически обекта. Дестинация „Източна Тракия“ обхваща общините Стара Загора, Сливен, Ямбол и Карнобат и 8 емблематични туристически обекта в региона, сред които Неолитни жилища – Стара Загора, Карановска могила, Парк Сините камъни, Скален феномен Халката, Жеравна, Котел, Водопад Скока – Медвен и Крепост Маркели. Другата дестинация, върху която бе фокусът днес, е една от най-дългите в проекта, преминавайки през 7 общини. Това е „Стари столици“, в която влизат Велико Търново, Горна Оряховица, Шумен, Търговище, Плиска, Велики Преслав, Габрово. В нея са включени и 13 туристически обекта – историческите хълмове Царевец и Трапезица, Арбанаси, Хотнишка екопътека, Еменска екопътека, Даскалоливницата – Елена, Славейковото училище – Търговище, Шуменска крепост, Мадарският конник, Осмарски скални манастири, Ханкрумски скални манастири, Плиска, Велики Преслав и Никополис ад Иструм. Нашите планове са окончателните винено-кулинарни дестинации да бъдат обявени през есента на тази година. След това те ще бъдат дигитализирани и качени на сайта на двете ведомства, обясни зам.-министър Георгиева. Предвиждаме припознатите от бранша и от общините 12 винено-кулинарни дестинации да бъдат включени и в платформата iLoveBulgaria, която в момента съдържа над 500 туристически обекта и се използва от повече от 17 хил. потребители. Планира се утвърдените от бизнеса и местните общности дестинации да бъдат включени и в Годишната програма за Национална туристическа реклама през следващата година. Прогнозата на министерството е ръстът на туристите през лятото да е около 5 на сто спрямо миналата година, когато у нас чуждестранните гости бяха 5,3 млн., каза още зам.-министър Георгиева. Резултатите за шестте месеца на 2018 г. също са изключително позитивни. Над 3,6 млн. чуждестранни туристи са избрали дестинация България, което е ръст от 8,9% спрямо периода януари-юни 2017 г. Данните показват, че сме на прав път в популяризирането на страната и утвърждаването й като туристическа дестинация в четири сезона. Трябва да търсим все по-иновативни продукти, с които да допълваме гамата на предлаганите услуги, посочи зам.-министър Георгиева. Тя обясни, че точно инициативата за 12 винено-кулинарни дестинации може да бъдат в помощ и за развитието и популяризирането на така наречения бавен (слоу) туризъм. Неговата концепция е свързана именно със запазване на традициите и културата, като се наблегне на местната храна и на регионалните обичаи. Те биха помогнали на туристите да се информират за характерните вина и храни в дадените райони. У нас все още това е малко разпространен вид туризъм, но в редица европейски страни е много широко разработен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.31", "title": " С винено-кулинарни дестинации популяризираме България"}
