{"url": "https://trud.bg/%d0%b4%d0%be%d0%bd%d1%87%d0%be-%d0%b0%d1%82%d0%b0%d0%bd%d0%b0%d1%81%d0%be%d0%b2-%d0%bf%d0%be%d0%b5%d0%bc%d0%b0-%d0%bf%d0%be%d0%bd%d0%b5-%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%b0%d0%bf/", "text": "Председателят на Агенция “Пътна инфраструктура” Светослав Глосов подаде оставка след среща при Бойко Борисов. Премиерът сутринта повика в Министерския съвет ръководството на пътната агенция и регионалното министерство за доклад относно винетките и тол системата. След разговора Борисов е поискал оставката на Глосов, който я е подал. На срещата премиерът остро е разкритикувал организацията по въвеждането на винетките и е поискал поемане на политическа отговорност, каза след заседанието на кабинета регионалният министър Петя Аврамова. Тя поясни, че няма да се удължава дадения гратисен период до 15 януари, в който шофьорите няма да бъдат глобявани за липса на винетка. “След разговора с премиера прецених, че трябва да се поеме по-голяма отговорност от тази от миналата седмица. Каквото съм могъл, съм направил. Нищо лошо към премиера, напротив, той постъпи както трябва”, заяви Глосов. В събота Борисов отстрани от длъжност Антон Антонов – директор на Националното тол управление в АПИ, Радослав Николов – съветник на министър Аврамова, и Веселин Давидов – член на УС на АПИ. Начело на пътната агенция поне временно застава Дончо Атанасов, който единствен остава от Управителния съвет на агенцията. От края на 2016 г. до юни 2018 г. Дончо Атанасов беше шеф на АПИ. За нов директор на агенцията може да бъде избран и депутат от транспортната или регионалната комисии в парламента, смятат от бранша. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Дончо Атанасов поема поне временно АПИ\t\t\t"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%b6%d0%b5%d0%b9%d0%bd%d0%be%d0%b2-%d0%b7%d0%b0-%d0%b8%d1%81%d0%ba%d0%b0-%d1%81%d1%80%d0%b5%d1%89%d1%83-%d0%bb%d0%b5%d0%b2%d1%81%d0%ba%d0%b8-%d0%b4/", "text": "Делото за обявяване в несъстоятелност на „Левски“, заведено от „Глобъл Мениджмънт“, е стопирано, но не и прекратено. Това обясни мениджърът Николай Жейнов, собственик на фирмата.  „Не съм юрист, но се съветвах с моите адвокати, които ми обясниха решението на съда – каза Жейнов. – Срещу „Левски“ вече е заведено дело от фирма „Титан 77“. Не може два пъти да ги обявят в несъстоятелност. Въпреки че двете страни вече са се разбрали, съдът все още не се е произнесъл. Едва когато това стане факт и процесът бъде прекратен, ще бъде даден ход на нашето делото“.  А Жейнов призна, че не е бил търсен от ръководството на „сините“, след като е завел дело срещу тима от „Герена“. Напълно логично и двете страни вече не работят съвместно.  „Те са направили частични плащания по въпросните фактури. По този начин признават, че имат задължения към нас. Това е все едно да си вземете телевизор на лизинг и после да спрете да му плащате вноските…“  В същото време в Турция разкриха, че голмайсторът на столичния гранд Станислав Костов е близо до трансфер в местния „Акхисар“. Тимът е носител на купата, но в първенството заема 15-то място. От „Герена“ вече признаха за интерес към българския национал.", "date": "2019.01.09", "title": " Николай Жейнов за иска срещу „Левски“: Делото е стопирано, не прекратено"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6-%d1%81-%d0%bd%d0%b0%d0%b4-2-%d0%ba/", "text": "На 7 януари, в хода на полицейска операция, проведена в кв. “Витоша“ служители на СДВР задържаха 29-годишен, криминално проявен и осъждан столичанин, съобщиха от пресцентъра на МВР. При последвали процесуално-следствени действия, в автомобила, управляван от задържания и в жилището му полицаите намерили и иззели 2 008 грама амфетамин и към 13 грама марихуана. Мъжът е задържан с полицейска мярка до 24 часа, а по случая е образувано досъдебно производство. След доклад на събраните материали в Софийска градска прокуратура, задържаният е привлечен като обвиняем по чл. 354 а от НК и му е наложена мярка за неотклонение „задържане под стража“ за срок до 72 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Столични полицаи задържаха мъж с над 2 килограма наркотици"}
{"url": "https://trud.bg/%d0%bc%d0%b5%d0%b3%d0%b7-%d0%b7%d0%b0%d0%bc%d0%b8%d1%81%d0%bb%d0%b8%d0%bb%d0%b0-%d0%b7%d0%b0%d1%81%d1%82%d1%80%d0%b0%d1%85%d0%be%d0%b2%d0%b0%d1%82%d0%b5%d0%bb%d0%bd%d0%b0%d1%82%d0%b0-%d0%b8%d0%b7/", "text": "От държавното обвинение съобщиха подробности за  От съобщението става ясно, че Мегз замислила застрахователната измама, защото не можела да плаща лизинга на Мерцедеса G-класа. Цялата информация от прокуратурата: Днес, 9 януари 2019 г., Районна прокуратура-Пловдив привлече като обвиняема М.К., на 28 г., за това, че през месец септември 2018 г., като подбудител, в съучастие с Р.Р. и А.Л., като извършители, умишлено ги е склонила противозаконно да присвоят чужда движима вещ, лек автомобил, модел „Мерцедес G 350“, на стойност 98 560 лева, собственост на лизингова компания в гр. София, като обсебването е в големи размери – престъпление по чл. 206 ал.3 във вр. ал. 1 във вр. чл.20 ал. 3 във вр. ал.1 от Наказателния кодекс. По същото досъдебно производство, от 8 януари 2019 г., като обвиняеми са привлечени и Р.Р., на 40 г., и А.Л., на 32 г., за това, че през месец септември 2018 г., в гр. Пловдив, в съучастие, като извършители, и в съучастие с М.К., като подбудител, противозаконно присвоили чужда движима вещ – лек автомобил, модел „Мерцедес G 350“, собственост на лизингово дружество в гр. София, като обсебването е в големи размери – престъпление по чл. 206 ал. 3 във вр. ал.1 във вр. чл.20 ал. 2 във вр. ал. 1 от Наказателния кодекс. На А.Л. е повдигнато обвинение и за това, че на 28 септември 2018 г., в гр. Пловдив, умишлено е станал причина да се внесат неверни обстоятелства в официален документ, съставен съгласно установения ред, като заявил в Първо РУ на МВР-Пловдив, че лек автомобил, модел „Мерцедес G 350“ е бил противозаконно отнет – престъпление по чл. 314 от Наказателния кодекс. До момента е установено, че обвиняемата М.К. имала финансови затруднения при обслужването на лизинговия договор за горепосочения автомобил – „Мерцедес G 350“. Поради тази причина тя и обвиняемият Р.Р. решили противозаконно да го присвоят, без за нея да има последствия, като се обяви пред компетентните органи, че е откраднат. Според събраните доказателства, през месец септември 2018 г. обвиняемата М.К. убедила и обвиняемия А.Л., заедно с Р.Р., да осъществят предварително замисления план за обсебването на автомобила и обявяването му за откраднат. След проведено разследване, автомобилът „Мерцедес G 350“ е открит от полицейски служители в двор на имот на роднина на А.Л., в района на гр. Раковски, обл. Пловдив, като същият е бил върнат на лизинговото дружество в гр. София, но без оригиналния двигател, за който е установено, че е бил подменен. Обвиняемият Р.Р. е задържан за срок от 72 часа с постановление на наблюдаващия прокурор, като предстои Районна прокуратура-Пловдив да внесе искане в съда за вземане на мярка за неотклонение „задържане под стража“. Спрямо Р.Р. са събрани доказателства и за извършено друго престъпление, за което също му е повдигнато обвинение по чл. 194 ал. 1 от Наказателния кодекс – за това, че на 31 декември 2017 г., отнел чужди движими вещи – два броя спойлери, на стойност 1 800 лева, от влекач, марка „Мерцедес“. Спрямо обвиняемата М.К., с постановление на наблюдаващия прокурор, е взета мярка за неотклонение „Гаранция“ в размер на 10 000 лева. Обвиняемият А.Л. е с мярка за неотклонение „подписка“, взета по-същото досъдебно производство от по-рано. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.01.09", "title": " Мегз замислила застрахователната измама, защото не можела да плаща лизинга на Мерцедеса G-класа"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%be-%d1%81%d0%b0%d1%89-%d0%bf%d1%80%d0%b5%d0%b4%d0%bb%d0%b0%d0%b3%d0%b0/", "text": "„Италианският и шведският самолет не е предложен с целия комплект оборудване. Част от оборудването и въоръжението трябва да го закупиш от трета страна. Единствено САЩ предлагат цялото оборудване – самолет с въоръжение и оборудване от-до”, това заяви пред  вицепремиерът и военен министър Красимир Каракачанов. „Трябва да купуваме възможно най-доброто. Купуваме самолет за 40 години напред”, каза още Каракачанов. „Искаме мандат от правителството за започване на преговори, за да договорим цените. Още не сме водили преговори. Учудвам се, че президентът казва, че ще струва много по-скъпо”, коментира още вицепремиерът. Той потвърди, че има предложени цени от всичките компании. Офертите на две от страните обаче надхвърляли сумата от 1,5 милиарда с ДДС. Вицепремиерът обаче поясни, че цените трябва да бъдат коригирани. „Караме по едни цени и оценки, направени 2015 г. за процедура, която започна 2016 г. Сега докладваме на парламента, че в тази цена е трудно да се включим. Дори да проведем преговори, парламентът може да не одобри. Може и нищо да не купим”, обясни военният министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2019.01.09", "title": " Каракачанов: Единствено САЩ предлагат самолети с цял комплект оборудване"}
{"url": "https://trud.bg/%d0%b1%d0%b8%d1%8f%d1%87%d0%b8%d1%82%d0%b5-%d0%be%d1%82-%d0%b2%d0%be%d0%b9%d0%b2%d0%be%d0%b4%d0%b8%d0%bd%d0%be%d0%b2%d0%be-%d0%be%d1%81%d1%82%d0%b0%d0%b2%d0%b0%d1%82-%d0%b2-%d0%b0%d1%80%d0%b5%d1%81/", "text": "Братята Борис и Асен Пакетови, които на Богоявление пребиха военнослужещия Валентин Димов във Войводиново, остават в ареста. Това реши Пловдивският районен съд, въпреки твърденията на защитата на двамата роми, че те се превръщат в изкупителна жертва. „Става въпрос за нанесен побой, не за няколко инцидентни удара. Пострадалият е бил приведен в безпомощно състояние, а те са продължили», описа случилото се прокурорът Евгени Милев. Двамата нападнали Димов, след като се изпречили на пътя на колата му и той се върнал, за да им направи забележка. „Версията ни е различна от тази на прокуратурата. Интересното във въпросния казус е, че пострадалият Валентин Димов и бил прегледан от екип на Спешна помощ и освободен за домашно лечение, без да са констатирани счупвания и наранявания. Чак ден по-късно се установява средна телесна повреда. Има съмнение, че техните действия са причина за това. Всичко е възможно да се е случило през това денонощие”, пледира защитата на ромите. „Искам да изляза от тук и да нямам повече работа с такива неща”, каза Борис Пакетов. „Направихме беля, досега не сме правили такива неща. Искам да сме свободни, както беше”, призна Асен. Двамата могат да направят нов опит да излязат на свобода пред Окръжния съд в Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2019.01.09", "title": " Биячите от Войводиново остават в ареста"}
{"url": "https://trud.bg/%d1%88%d0%b5%d0%bb-%d1%81-%d0%bf%d1%8a%d1%80%d0%b2%d0%b8-%d1%81%d0%be%d0%bd%d0%b4%d0%b0%d0%b6-%d0%b2-%d0%b1%d0%bb%d0%be%d0%ba-%d1%85%d0%b0%d0%bd-%d0%ba%d1%83%d0%b1%d1%80/", "text": "Дейностите ще продължат между 70 и 90 дни “Шел” започва първия си сондаж в дълбоките води на Черно море през първото тримесечие на 2019 година. Компанията е наелa сондажния кораб Noble Globetrotter II, който вече има опит с проучванията в района. Сондирането, чиято цел е да открие залежи на петрол и природен газ, ще се извърши в блок “Хан Кубрат”, който е разположен на 80 км от брега и на 120 км от Бургас в дълбоководната зона от 1200 до 1500 м на Черно море. Дейностите трябва да продължат между 70 и 90 дни. “След приключване на периода на бездействие, корабът ще получава дневно заплащане, базирано на пазарния индекс или на новоустановената долна граница от 275 000 долара, което от двете е по-високо”, казва в доклад офшорната сондажна компания Noble Corporation, която е собственик на кораба, цитиран от SeeNews. Плавателният съд ще бъде нает от “Шел” до началото на септември 2023 г., а дневната му тарифа ще бъде коригирана на всеки 6 месеца до приключването на договора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.09", "title": " „Шел“ с първи сондаж в блок „Хан Кубрат“\t\t\t"}
{"url": "https://trud.bg/%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%bc%d0%bf%d1%81-%d0%bd%d0%b0%d0%b4-12-%d1%82%d0%be/", "text": "Временно е ограничено движението в проход „Предел“ за тежкотоварни автомобили над 12 тона, както и през проход „Печинско“, където е забранено преминаването на камиони с ремаркета и полуремаркета, съобщиха от пресцентъра на Агенция пътна инфраструктура. Движението на МПС над 12 тона през проход „Рожен“ да се осъществява с вериги. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg и по всяко време от денонощието на тел. 0700 130 20 в АПИ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Ограничено е движението на МПС над 12 тона в проходите „Предел“, „Печинско“ и „Рожен“"}
{"url": "https://trud.bg/%d0%be%d0%b1%d1%8f%d0%b2%d1%8f%d0%b2%d0%b0%d0%bc%d0%b5-%d0%bf%d0%be%d0%b4%d0%b0%d1%80%d1%8a%d1%86%d0%b8%d1%82%d0%b5-%d0%bf%d1%80%d0%b5%d0%b4-%d1%85%d0%b0%d0%b7%d0%bd%d0%b0%d1%82%d0%b0-%d0%bf%d0%be/", "text": "Получените през миналата година подаръци на висока стойност може да декларирате пред НАП по желание. От утре, 10 януари, стартира подаването на данъчните декларации за получените доходи през миналата година като крайният срок за това е 30 април. Декларациите вече са качени на сайта на НАП, може да ги отпечатате, попълните и изпратите по пощата. Но най-лесният начин за подаване на декларациите е по интернет с безплатния персонален идентификационен код (ПИК), който се издава от офис на НАП. Необлагаемите доходи като например получени по наследство или дарение, може да се посочат в Приложение 13 към декларацията. Ако като подарък е получена кола, къща или скъпи картини, не трябва да се посочва тяхната цена, а само че е получено превозно средство, недвижим имот или произведение на изкуството. В декларацията може по желание да се посочат и получените печалби от хазартни игри. Така късметлиите могат да си спестят проверка от страна на НАП. Подозрително е, ако човек с минимални доходи си купи скъпа кола или апартамент. Затова данъчните проверяват тези случаи. Често обаче се оказва, че парите са спечелени от игра на щастието, или са получени в наследство и няма нарушение. Данъкът върху доходите от 2018 г. се плаща без стотинки, а дължимата сума се закръглява надолу към пълен лев. Досега дължимата сума също се закръгляваше. Но това ставаше преди да се ползва отстъпката от 5% (но не повече от 500 лв.) за подаване на декларацията онлайн и плащане на налога до 31 януари. Така много хора отново трябваше да плащат стотинки. От тази година закръгляването става след приспадане на отстъпката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Обявяваме подаръците пред хазната по желание\t\t\t"}
{"url": "https://trud.bg/%d0%b5%d0%ba%d0%be%d0%b8%d0%bd%d1%81%d0%bf%d0%b5%d0%ba%d1%86%d0%b8%d1%8f%d1%82%d0%b0-%d0%b8%d1%81%d0%ba%d0%b0-%d0%be%d1%82%d1%87%d0%b5%d1%82-%d0%be%d1%82-%d0%be%d0%bf%d0%b5%d1%80%d0%b0%d1%82%d0%be/", "text": "До 15 февруари на всяка година всички лица, които внасят, изнасят, пускат на пазара, рециклират, регенерират, унищожават, извличат и използват озоноразрушаващи вещества и флуорирани парникови газове, както и лицата, които експлоатират хладилно, климатично и термопомпено оборудване, и оборудване съдържащо разтворители на базата на такива вещества, следва да представят в РИОСВ – Бургас годишни отчети и информация за озоноразрушаващи вещества и флуорирани парникови газове. Информацията касае периода 01.01. – 31.12. на предходната година. Това съобщават от екоинспекцията. Дистрибуторите на оборудване, заредено с флуорсъдържащи парникови газове, което не е херметически затворено, изготвят годишен отчет за изпълнението на задължението си за реда и начина за обучение и издаване на документи за правоспособност на лица, извършващи дейности с оборудване, съдържащо флуорсъдържащи парникови газове, както и за документирането и отчитането на емисиите на флуорсъдържащи парникови газове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Екоинспекцията иска отчет от оператори на парникови газове"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bf%d1%80%d0%be%d1%86%d0%b5%d0%b4%d1%83%d1%80%d0%b0%d1%82%d0%b0-%d0%b7%d0%b0-%d0%b8%d0%b7%d0%b1%d0%be%d1%80/", "text": "Процедурата за избор на изтребител F-16 е прозрачна. Това заяви пред   председателят на ПГ на ГЕРБ Цветан Цветанов. Днес правителството реши да предложи на парламента да възложи на Министерски съвет да започне преговори със САЩ за закупуването на самолети F-16 за нуждите на българската авиация. „Процедурата е прозрачна, имаме доклад, представен на министъра на отбраната и на икономиката, те посочиха, че F-16 е по-доброто решение заради техническите показатели. Аз съм убеден, че след разговорите цената ще бъде много по-приемлива за българския данъкоплатец”, каза Цветанов. Цветанов отрече твърденията на депутата от БСП Славчо Велков, че изтребителите „Грипен” са много по-евтини от американските и допълни, че в процеса на преговори цената на F-16 ще бъде намалена. „При „Грипен” техническото оборудване, което трябва да бъде закупено допълнително, се купува от трета страна, а ние не знаем каква ще бъде цената и каква ще бъде окончателната цена. Те предлагат само самолет, без оборудване. Ще му липсва въоръжение. Това в ценообразуването не е дадено”, посочи лидерът на ПГ на ГЕРБ. Цветан Цветанов изрази съмнение, че БСП и президентът Румен Радев имат интерес да бъде избран „Грипен”, защото, по думите му, те саботират процедурата по избор на ново бойно въоръжение за нуждите на армията. „Аз уважавам качествата на Румен Радев като пилот, но не уважавам качествата му като политик, защото той иска да отклони страната ни на Изток, но не и да затвърдим позициите си в НАТО и САЩ. Саботирането на този инвестиционен разход и модернизацията на българската армия е в услуга на всички тези, които имат интереси държавата да плаща за сегашната авиационна техника и да можем действително да даваме пари за нещо, което е несъвместимо с НАТО”, каза Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.01.09", "title": " Цветан Цветанов: Процедурата за избор на изтребител F-16 е прозрачна\t\t\t"}
{"url": "https://trud.bg/%d0%b7%d0%b0%d0%bf%d0%b8%d1%81%d0%b2%d0%b0%d1%82-%d1%80%d0%b5%d1%81%d1%82%d0%be%d1%80%d0%b0%d0%bd%d1%82%d0%b8-%d0%ba%d0%b0%d1%82%d0%be-%d0%be%d0%bd%d0%bb%d0%b0%d0%b9%d0%bd-%d1%82%d1%8a%d1%80%d0%b3/", "text": "Правилата не важат при оферти за лични вещи Ресторантите, които имат собствени сайтове и предлагат доставка на храна до дома, трябва да се регистрират в НАП като онлайн търговци. Същото се отнася и за хотелите със собствен сайт, от който може да се направи резервация, обясниха за “Труд” данъчни експерти. Като няма значение дали плащането за стаята в хотела или доставената храна може да стане онлайн или по интернет може да се направи съответно само резервацията или поръчката. Търгуващите в интернет трябва да декларират електронните си магазини в НАП до 29 март 2019 г. Целта е НАП да получи информация за всички онлайн търговци и така да се затегне контролът върху продажбите в интернет. Положителният ефект за гражданите пък ще бъде, че при онлайн пазаруване всеки ще може да провери в регистъра на НАП дали даден сайт е регистриран и плаща данъци. Така възможностите за измами от фалшиви сайтове значително ще бъдат намалени. Срокът на регистрация до 29 март важи за лицата, които в момента осъществяват е-търговия, а търговците, които занапред ще използват електронен магазин, трябва да изпратят данни за него преди да стартират дейността си, обявиха от НАП. Изискването важи за граждани и фирми, които извършват продажби по интернет по занятие, т.е като регулярна търговска дейност, и не засяга хората, които инцидентно пускат обяви в мрежата за продажба на лични вещи. Регистрацията на онлайн магазините става само по електронен път чрез сайта на НАП и електронен подпис. При регистрацията трябва да се посочи кой стои зад сайта за електронна търговия – кое физическо или юридическо лице го оперира. Трябва да се посочат имена, адрес и телефон за връзка. Търговците трябва да посочат дали продават в собствен сайт или използват платформа за онлайн търговия, както и какъв софтуер използват за сайта, къде е хостван и какви стоки продават. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Записват ресторанти като онлайн търговци\t\t\t"}
{"url": "https://trud.bg/%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d0%b4%d0%bf%d1%81-%d1%89%d0%b5-%d1%81%d1%82%d0%b0%d0%bd%d0%b5-%d0%bf%d1%8a%d1%80%d0%b2%d0%b0-%d0%bf%d0%be/", "text": "ДПС ще стане първа политическа сила в страната, ако не в това поколение – то в следващото, заяви лидерът на партията Мустафа Карадайъ по време на честването на 29-годишнината на партийната организация в Кърджали. Той призова присъстващите да не остават в миналото, а да се “развиват изпреварващо”. Карадайъ предаде на кърджалийската организация специалните поздрави от почетния председател на ДПС д-р Ахмед Доган.        ", "date": "2019.01.09", "title": " Мустафа Карадайъ: ДПС ще стане първа политическа сила"}
{"url": "https://trud.bg/%d0%b7%d0%b0%d1%89%d0%be-%d1%8f%d0%bd%d1%83%d0%b0%d1%80%d0%b8-%d0%b5-%d0%bd%d0%b0%d0%b9-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d0%bc%d0%b5%d1%81%d0%b5%d1%86/", "text": "Малцина знаят, че Иван означава Бог е милостив Йордан Радичков нарече януари най-българският месец. В неговия „Януари“ прозорците на селцето са изрисувани със скреж. Под всяка стряха виси разпъната свинска кожа, на всяка порта стърчи по една сврака. Във всеки кладенец живее по един воден дух, някъде и по два, та е трудно да се изчисли колко се падат на глава от населението. Вълци прокарват сватбарски пъртини. Хората се повдигат на пръсти да надникнат отвъд тях и се мъчат да разчетат събитията, записани в белите преспи на зимата. Двуликият Янус дава името на януари. Той е от най-древните римски богове, има две лица. Пазител е на вратите и проходите, на заминаващите и завръщащите се. Заклинател е на всяко начало и всеки край. Прабългарите наричали този месец Алем – главен, начален, първи. Заради режещия студ славяните го именували Голям сечко. В първия ден на януари древните почитали Янус. Слагали на вратите венци и извършвали жертвоприношения. Християнството възприема календарното име, но изковава от Янус символ на лицемерие и фарисейщина. На първи от месеца Църквата отбелязва Обрезание Господне и чества св. Василий Велики. По еврейската традиция младенецът Исус е обрязан на осмия ден след рождението. Василий е богослов и писател от IV столетие с големи заслуги към вярата. Негов е Васильовден, наречен и Сурваки. Както двуликият Янус, у нас този празник е изграден двойнствено. От християнска догматика и езически обичаи. На първи януари имен ден имат Васил, Васко, Веско, Веселин, Васила, Василка, Веселина, Весела. Коренът на думата е „царски“, „царствен“. Василевси са титулувани византийските императори. Сурваки иде от тюркското „сура“ – мощ, сила. Сурвачката е била обреден инструмент на прабългарските шамани. По-късно влиза във фолклора с обичая сурвакане. С дрянова пръчка, най-жилавото дърво, сурвакарите наричат живот, здраве и благоденствие през годината. Пече се баница или пита с дрянови късмети. На софрата се слагат орехи, мед, жито, кромид и ошаф. Всичко се прекадява с тамян. Залъкът с късметите момите и ергените слагат под възглавницата си. Когото сънуват, той ще им бъде половинката в живота. Ако ядките на орехите са едри и здрави, здраво ще е семейството. Кромидът нарязват на дванадесет колелца, слагат сол и ги наричат на всеки от дванадесетте месеца. На сутринта проверяват. Ако солта се е стопила, този месец ще бъде дъждовен. Ако не, времето ще е ясно и сухо. Кихне ли някой, това е добър знак и неговото име се дава на първото родено напролет домашно животно.  Народът нарича Богоявление Водици. На този ден Исус е кръстен във водата на река Йордан. Небето се отворило, Светият дух слязъл като гълъб и рекъл: „Този е моят възлюбен Син, в когото е моето благоволение“. На 6 януари празнуват Богдан, Йордан и всички производни на тези имена. В реки и езера се хвърля кръст. Този, който го извади, е благословен. Служи се тържествена литургия, наречена Велик водосвет. Обновява се светената вода в храмовете, която миряните носят вкъщи. Тя пази от болести и пречиства душата. На Йордановден се месят три ритуални хляба със старата светена вода. Единият е за дома, вторият за гостите, третият се оставя пред вратите на дома с бакър вино за минувачите. Върху желязо се изгарят чемширените китки от предишното Рождество. Пепелта се поръсва със светена вода и се заравя под овошка или трендафилов храст. С донесена от църквата свещ се запалва с нов огън кандилото в семейния иконостас. Там се полагат и новите рождественски китки. Ако на Йордановден времето е студено и сухо, годината ще бъде добра и плодородна. Замръзне ли хвърленият във водата кръст, пак ще е здрава и берекетна. Сега Богоявление или Йордановден се празнува по стар стил на 6 януари. Преди е отбелязван по новия календар на 19-и същия месец. През 1942 г. премиерът Богдан Филов записва в дневника си: „Богоявление. Обикновеният парад при сняг и студ 11? под нулата. Като нововъведение отидохме след това в двореца заедно с жените, дето след обичайните песни и хора, сервираха в долната трапезария сандвичи и шампанско. Присъстваха и децата.“ Става дума за престолонаследника Симеон и княгиня Мария-Луиза. „Получих повече от 1000 поздравителни телеграми. Царят ми връчи в двореца подарък копчета за ръкави“, добавя именикът Филов. Малцина знаят, че Иван означава Бог е милостив. Името е форма на гръцкото Йоан. На италиански е Джовани. Когато италианската принцеса Джована Савойска става българска царица, започват да я наричат Йоана. Ивановден е на 7 януари с патрон св. Йоан Кръстител. Над 300 хиляди празнуват на този ден. Името е второ по популярност след Георги, третото в класацията е Димитър. Народът вярва, че Кръстителят е покровител на кумството и побратимството. В този смисъл обредното къпане на Йордановден продължава и на Ивановден. Къпят се младоженците от кума или девера. Ергените също поливат момите, къпят се и имениците. На Ивановден се гостува на кумовете. Кумците носят кравай, месо и вино. Прави се обща трапеза. Януари е най-българският месец. С бели преспи, сватбарски пъртини и по един воден дух във всеки кладенец. Някъде и по два.", "date": "2019.01.09", "title": " Защо януари е най-българският месец\t\t\t"}
{"url": "https://trud.bg/%d1%88%d0%be%d0%ba%d0%b8%d1%80%d0%b0%d1%89%d0%b8-%d1%81%d0%bc%d0%b5%d1%82%d0%ba%d0%b8-%d0%b7%d0%b0-%d1%82%d0%be%d0%bf%d0%bb%d0%b0-%d0%b2%d0%be%d0%b4%d0%b0-%d0%b8-%d0%b3%d0%b0%d0%b7-%d0%bf%d0%be%d0%bb/", "text": "Шокиращи сметки за топла вода за декември са получили абонатите на „Топлофикация ВТ” в старата столица. През ноември те бяха изненадани с начисления от по над 40 лв. за кубик топла вода. Масово недоволство заля социалните мрежи, като този път „опарени” има от тези, които са газифицирали жилищата си. Семейство трябва да плати 375 лв., от които 125 лв. за парно, а останала сума е за потреблението на топла вода, което е по 31 лв. за кубик. За един радиатор към „Топлофикация”, който е на 2-ра степен, търновка твърди, че е получила сметка от 86 лв., а друга – от 176 лв. С над 100 лв. повече в сравнение с ноември са сметките и за газ в старата столица. Потребител е получил известие за 253 лв. за топла вода, един радиатор и лира в банята. За декември 2017 г. сметката му пък възлизала на 117 лв. Друга болярка е възмутена от сумата 350 лв., каквато не е получавала от 10 години насам. При газопреносното дружество предимството е, че абонатите могат да внасят всеки месец от годината определена сума, след което сметките се изравняват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Шокиращи сметки за топла вода и газ получиха за декември търновци"}
{"url": "https://trud.bg/%d0%b8%d0%bd%d0%b6-%d1%81%d0%b2%d0%b5%d1%82%d0%be%d1%81%d0%bb%d0%b0%d0%b2-%d0%b3%d0%bb%d0%be%d1%81%d0%be%d0%b2-%d0%bf%d1%8a%d1%82%d0%b8%d1%89%d0%b0%d1%80%d1%8f%d1%82/", "text": "За първа зима снегът не изненада институциите в държавата, пътищата бяха почистени навреме, по магистрали и други шосета нямаше бедстващи хора. Водачите не надаваха вой до небесата, че пътната агенция не си върши работата. Този факт обаче като че ли не бе забелязан от никой, защото шофьорите бяха заети да се оплакват, че новата система за електронните винетки не тръгна с летящ старт. Както е казал народът – всяко чудо бе за три дни. Защото в първите дни на новата година проблемите при смяната на системата бяха изчистени. Почистените пътища и бързото туширане на миникризата с винетките показаха, че начело на пътната агенция стои професионалист, който си разбира от работата, не се страхува да признава проблемите и да ги решава. Кой всъщност е председателят на Управителния съвет на Агенция “Пътна инфраструктура”? Най-краткото определение е професионалист. Строителството е професия на инж. Светослав Глосов от завършването му на тогава наречения Висш институт по архитектура и строителство, сега по-известен като Университет по архитектура, строителство и геодезия. Роденият на 3 ноември 1955 година инженер се димпломира в специалността “Промишлено и гражданско строителство”. Впоследствие специализира в областта на строителството и мениджмънта на строителния бизнес. Глосов е работил като проектант в “Гражданстройпроект” и управител на държавната строителна фирма “Проинвекс”. През 1993 г. създава фирмата “Биад-С”, която се занимава с изграждането на жилищни сгради и хотели. Сред проектите, които са посочени като обекти, по които е работила компанията, са националния стадион “Георги Аспарухов”, централата на телекома А1, аквапаркът в Несебър, столични хотели и туристически обекти на Боровец и в Несебър, ЦУМ, столичната митница. Опитът на инж. Глосов е признат и от гилдията през 2010 година, когато с огромно мнозинство е избран за председател на Камарата на строителите в България. От общо 202 гласуващи делегати от цялата страна 165 дават своя вот браншовата организация да бъде оглавена от Глосов. По-късно колегите му отново му гласуват доверие да остане начело на организацията за втори мандат. След края му е избран и за почетен председател на Камарата. Докато е начело на организацията успява да се пребори за изготвяне на типова документация в строителството, която да направи по-справедливи обществените поръчки и да даде равен старт на конкуриращите се компании. С типовата документация се премахна и възможността възложителите “да творят” правила, така че да изберат свой човек в конкурсите. По времето когато е начело на Камарата инж. Глосов и неговите колеги успяват да договорят и намаляване на административната тежест и бюрокрацията върху бизнеса, повече прозрачност в тръжните процедури, промени в Закона за обществените поръчки, които да намалят измамите и нарушенията, подобряване на ресорните нормативни актове. По време на мандата му организацията се утвърди и като успешен партньор на институциите, а проблемите в сектора се решаваха с дискусии. Глосов получава признание от Конфедерацията на работодателите и индустриалците в България, като в периода 2014-2015 година е зам.-председател на организацията, а след това и член на Консултативния съвет на КРИБ. През юни 2017 година инж. Светослав Глосов е назначен за член на Управителния съвет на Агенция “Пътна инфраструктура”, а година по-късно става и председател на ведомството. В първите си интервюта като шеф на пътната агенция инж. Глосов подчертава, че се очаква проблемите с хроничното недофинансиране на сектора да се решат с въвеждането на тол системата от август тази година. Първата стъпка бе заработването на системата за електронните винетки. Въпреки, че бе тествана няколко месеца преди пуска си, се оказа, че системата за конвертиране и онлайн купуване на винетки не успя да заработи правилно веднага. Шофьорите не си спестиха попръжните за това, че не могат да си купят електронни винетки с пари в брой на каса, че терминалите за автоматично закупуване не са достатъчно, че по граничните пунктове липсват такива, а системата за конвертиране на хартиените стикери в електронни не работи добре. Като резултат от ведомството обявиха гратисен период до 15 януари без глоби, а от институцията си отидоха един от членовете на Управителния съвет Веселин Давидов и директорът на Националното тол управление Антон Антонов, които всъщност ръководеха процеса за въвеждане на новата система. Дали вина носи и компанията, която я е разработила, се очаква да стане ясно до дни. Междувременно самият Глосов призна, че проблеми при преминаването от хартиени стикери към виртуални има. Но подчерта, че освен на слабости на въведения софтуер част от тях се дължат и на хакерски атаки и обеща до 15 януари системата да продължи работа перфектно. И е факт, че винетки вече могат да се купят на много места в цялата страна. Пътищарят не замита проблемите под масата и не се страхува да ги признае и да работи за решаването им, не е типична чиновническа черта и демонстрира факта, че през по-голямата част от живота си Глосов е бил в бизнеса, а не в политиката. Всички, които го познават, са категорични, че като типичен бизнесмен той ще реши проблемите бързо и в интерес на предприятието, което управлява в момента – пътната агенция.   Почетен консул на Мароко е От октомври 2013 година насам инж. Светослав Глосов е почетен консул на Кралство Мароко в Пловдив. Документите му бяха официално връчени от бившия посланик на Мароко у нас Латифа Ахарбаш. Оттогава насам той е бил на няколко официални и работни визити в северозападната африканска страна, за да обсъжда възможности за бизнес сътрудничество между двете страни. Интерес към Мароко имат компании в областта на строителството на пътища, хранително-вкусовата промишленост и IT сектора.   За него Утвърди авторитета на Камарата на строителите Инж. Светослав Глосов има зад гърба си два изключително успешни мандата като председател на УС на КСБ. Период, в който браншовата организация на строителите утвърди своя авторитет на национално и международно ниво, превърна се във важен фактор в икономическия и обществения живот в страната. Приносът му  за развитието на Камарата е безспорен. Инж. Глосов е доказан професионалист, уважаван от колегите си, ръководител с визия за решаване на важните въпроси, пред които е изправен, диалогичен. Като човек е изключително принципен и етичен. Не случайно той единодушно бе избран за почетен председател на КСБ.   Ценен е от бранша Инж. Глосов притежава управленски умения, доказателство за които е успешното ръководство на сложна структура от разнородни фирми, каквато е КСБ. Именно благодарение на ръководните си качества той успя да създаде баланс и спокойствие  в сектора, да обедини и насочи усилията на фирмите в обща посока, да утвърди единението на бранша. Позитивното му отношение бе оценено. По време на двата му мандата Камарата разшири своята дейност и отбелязва растеж. Инж. Глосов се ползва с висок авторитет сред институциите и сред строителните фирми. Той е уважаван и от служителите на Камарата, и от хората, с които е работил. Достоен човек, чието мнение високо ценим.   Умее да обединява и води Един специалист с широки познания, изграден характер на ръководител, спокоен и взискателен. Глосов умее да обединява хората и да ги води към определени цели. Той е справедлив в оценките си, умее да преценява конкретните ситуации и да взима най-правилни решения за ръководената от него структура. Един човек със здраво семейство, възпитал децата си на отношение към труда и работа в екип.        ", "date": "2019.01.09", "title": " Инж. Светослав Глосов – Пътищарят"}
{"url": "https://trud.bg/%d0%bd%d0%b0%d0%b4%d0%b3%d1%80%d0%b0%d0%b6%d0%b4%d0%b0-%d1%81%d0%b5-%d0%b2%d1%8a%d1%80%d1%85%d1%83-%d0%bf%d0%be%d1%81%d1%82%d1%80%d0%be%d0%b9%d0%ba%d0%b0-%d0%bd%d0%b0%d0%b4-%d1%80%d0%b0%d0%b7%d0%b2/", "text": "С другаря Ким преговарят хегемоните, нас не ни ихтибарят и братята македонци За пореден път яростно неинтегриращи се цигани бият българи, полицията ги брани от справедливия гняв на потърпевшите. Този път възмутителният инцидент е в пловдивското село Войводиново. Жертвата на двама хулигани е военнослужещ от специалните сили, баща на две деца. Ходил човекът по Богоявление да лови кръста в реката, препречили пътя към дома му, той им направил забележка. Разгневили се тез твърде докачливи люде, те забележки никак не търпят, особено пред свидетели. Пребили го пред тях жестоко, бере душа в болница. Обичайна родна картинка в ерата на разпрекрасната т. нар. либерална демокрация, в условията на правова държава и разнообразна стабилност. Следват полицейско присъствие, леко изненадан кмет, идват задължителните двадесетина възмутени от свидетелите т. нар. роми с брадви, колове и кирки. Нашата полиция тях пази, не българите. По Ивановден около 300 души се организирали за поход в циганската махала, но жандармерията решително им се изпречила. Да не вземат да разстроят махленците преди Банго Васил идната седмица! Подобни картинки наблюдаваме все по-често, явно се касае за тенденция, срещу която няма противодействие. През 2017-а „Труд“ писа:  . И без друго тънкият цивилизационен слой над първобитния човек ускорено се изтърква в днешни условия, при тях съвсем изтъня. Огромен процент изпадна от цивилизацията. А първобитният се ръководи главно от емоции, разумът му пречи, поведението му е предвидимо примитивно, без задръжки. Една забележка мигом предизвиква агресия, особено ако не се очаква съпротива или наказание. Заради първобитния човек в нас 99% от хората избягват рисковете. Рискът да се сблъскат със законова репресия за извършени престъпления въздържа голямото мнозинство от хората да ги извършват. Войникът се е страхувал от съдебно преследване, затова не се е защитил решително. Обратно, разширяването на възможностите да се избегне наказанието неизбежно улеснява престъпната дейност и тя зачестява. Това имаме днес. Остър дефицит на правоприлагане в условията на разпаднала се държава. Който сее „позитивна дискриминация“ и безконтролен мултикултурализъм, жъне грабежи, терор над мирното население, посегателства срещу органите на реда. Не е правова държавата, щом се обгрижва което и да е малцинство, щом остават ненаказани множество престъпни деяния, щом хиляди незаконните сгради не се събарят, щом се въртят брадви и ножове пред полицията и се бият войници. В конкретния и много други подобни случаи отговорността не е на полицаите и дори на началниците им, не са виновни дори главният секретар на МВР и министърът. Тази система е инструмент в ръцете на политическата власт, значи тя е виновна. Така използва инструментариума, такива закони твори и такава съдебна система реди, които не могат дори и да искат служителите да осигуряват добър обществен ред, да бранят здравето, живота и собствеността на гражданите. А те отдавна не искат, повечето и не могат поради демотивираност и слаба квалификация. Системата на МВР отдавна е в развалини. А някакви НПО-та биват поставяни на една плоскост с държавни институции, че ги корят и им държат сметка. Де гиди! През 17 в. османците докарват над 60 хиляди цигани от земите на днешен Пакистан, повечето ислямизирани, но ги заселват сред българите, не и в селата на правоверните. От тогава и до днес те въобще не са ги пускали наблизо, само покрай нас са мишкували. Винаги са покрадвали и просили, но с мярка, защото при изоглавяне са срещали решителен и болезнен отпор. Днес младите българи от много места емигрираха, изоставиха възрастните уж на държавата, всъщност на произвола. Днешната не е като вчерашната, не пази населението ни от вълци, ни от плъхове. В „позитивната дискриминация“ няма и помен от демокрация, тя не е нищо друго, освен даване на специални права на някои малцинства, но те неизбежно ги използват във вреда на мнозинството. Привилегиите за малцинствата неизбежно огледално предизвикват сред държавнотворческия народ отхвърляне, враждебност и други самозащитни реакции. Тези процеси напредват в страните от ЕС и в САЩ, чуждите тела се отхвърлят и от социалните организми. На запад вече се долавя тътен срещу мулти-култи-джендър властите, ще го последват и действия по-гневни от тези на „жълтите жилетки“. На крачка сме и тук от остри форми на самозащита на българите. М. г. в Пловдив д-р Иван Димитров, за да защити собствеността си, застреля рецидивиста Плъха. Ами ако колеги на пребития военнослужещ наминат по тъмно към махалата във Войводиново пеша или с бойна машина? Или полицаите един ден откажат да стоят с лице срещу потърпевшите и с гръб към брадвите и кирките? Ще защитаваме правата на българските граждани във Великобритания след Брекзит, обещава премиерът, за правата на тукашните не сподели. През 2019-а щели да надграждат с особено внимание към хората в неравностойно положение. В неравностойно положение спрямо циганите са мнозинството българи. За тях кога ще дойде особеното внимание? Как и какво ще надграждат над МВР? Надгражда се върху здрава постройка, над развалини се плаче. След това се започва наново върху здрави темели. Крайно време е ГЕРБ да премине от състоянието дясно-лява клиентела към реална национална партия. За това не е достатъчно да са представени с послушковци в парламента и администрацията, с протежета във всяко село. Да, свиреп ще е натискът отвън в обратната посока, но както все още са безалтернативни, така ще последват СДС. И не ляво-десните от БСП и „либералите“ от ДПС ще ги сменят, а едни с „кафяви“ и „червени“ жилетки и якета. Да минават в режим на оцеляване, иначе лошо! Къде ще се крие политолигархията, в Евразия ли нейде? Вижте какво става със „системните“ в Западна Европа. Не циганите ще ги ометат, а популото! Което не зачитат колониалните администрации, наричащи се правителства. Обявяваните надменно за „популисти“ само ще се възползват. Не го искаме, но това е на хоризонта. Забележете най-сетне какво става в Италия и Франция. Каква партия управлява в Китай и какво постигна, защо Западът трепери от Поднебесната! И защо либерализирана Русия й диша праха и отчаяно се бори за оцеляване. С непрестанно демонизираната Северна Корея тръгнахме през 1948 г. с почти еднакво на брой население, днес там вече са над 25 милиона, а ние? С тях се съобразяват заради мощната им армия и ядрено оръжие, с другаря Ким преговарят хегемоните. Нас не ни ихтибарят и македонците на Балканите, за по-западните да не говорим – „мон шер, диър френд, конграчулейшънс“ и туй то. Все по-тъпо и безизходно става, външната среда много бързо се променя и изпреварва политиците. „Притеснен съм. За съжаление, все повече излизам лош пророк. От няколко месеца казвам как ще се влошат отношенията, светът върви главоломно към конфликт“, заяви през май премиерът, повтори го и през ноември. Прав е, а „Труд“ го пише от три години насам. Трябват изпреварващи мерки и действия, системни обединителни мероприятия сред българите са остро необходими. Само на българите може да се опрат. Циганите няма да бранят България, но само покрай нас поминуват. На тях най-много е нужна българска България, други просто ще ги попилеят. Както я карат досега, повече не може, с правата и свободите вървят задълженията и ограниченията. Да им го обяснят достъпно от ДПС и още които ги ползват за електорат.                              ", "date": "2019.01.09", "title": " Надгражда се върху постройка, над развалини се плаче\t\t\t"}
{"url": "https://trud.bg/%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d0%b4%d0%b0%d0%b4%d0%b5-%d0%bd%d0%b0-%d0%ba%d1%81-%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%b2-%d0%b7%d0%b0%d0%ba/", "text": "Омбудсманът Мая Манолова атакува днес пред Конституционния съд промените в Закона за държавния служител, според които предстои да бъдат уволнени стотици, упражнили право на пенсия и се въвежда ограничение за постъпване на държавна служба на определени категории граждани, сред които и ранно пенсиониралите се, съобщават от пресцентъра на омбудсмана. Текстовете бяха прокарани през Закона за държавния бюджет за 2019 г. Според Манолова промените са в нарушение на конституционните социални права – на труд, трудово възнаграждение и обществено осигуряване, равенството на гражданите пред закона и принципите на правовата и социалната държава. В жалбата общественият защитник посочва, че „законодателят е създал  „законодателен акт”, с който разпорежда пряко и непосредствено масово  прекратяване на служебните правоотношения със стотици и хиляди държавни служители“. По думите й прекратяването на служебното правоотношение по този начин накърнява  правната  сигурност при добросъвестното упражняване от гражданите на правото им на пенсия. Така се отнемат вече придобити от гражданите права и по този начин не просто се разколебава, а направо се руши доверието на гражданите в държавата и закона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.09", "title": " Мая Манолова даде на КС промените в Закона за държавния служител, с които предстои да бъдат уволнени стотици, упражнили право на пенсия"}
{"url": "https://trud.bg/%d0%b5%d0%bd%d0%b5%d1%80%d0%b3%d0%be-%d0%bf%d1%80%d0%be-%d1%81%d1%8a%d1%81-%d1%81%d1%8a%d0%b2%d0%b5%d1%82%d0%b8-%d0%b7%d0%b0-%d0%bf%d0%b5%d1%81%d1%82%d0%b5%d0%bd%d0%b5-%d0%bd%d0%b0-%d0%b5%d0%bb%d0%b5/", "text": "По изчисления на експерти потребената електроенергия за осветление в дома и офис помещенията възлиза на над 10% от общо консумираното количество, съобщават от ЕНЕРГО-ПРО. Електроразпределителното дружество предлага на своите клиенти съвети за енергийна ефективност в домакинствата с цел намаляване на разходите. Ето и препоръките на компанията за пестене от осветление: Изгасяйте лампите при отсъствие от стаята за повече от 10 минути. Същото важи и за кътове от по-големи помещения, в които не извършвате дейност. Монтирането на няколко вида осветителни тела в едно помещение – полилеи, настолни и стенни лампи – позволява контролиране на точното количество осветление, което е нужно във всеки един момент според вида дейност. Оптималното е във всекидневната да имате най-малко три източника на светлина.  Използвайте енергоспестяващи осветителни тела. Те намаляват с до 80% разхода на електроенергия при сравнително същото ниво на осветление. Поставяйте димери за регулиране степента на осветеност, те могат да ви спестят годишно около 50 лв. от сметката за ток. Боядисвайте стените на помещенията в светли тонове, това ще намали необходимостта от силно осветление.  За повече светлина в стаите отваряйте максимално щорите и плътните завеси през деня и почиствайте редовно праха по крушките и абажурите. Подменете обикновените ключове със сензорни такива, които автоматично изключват осветлението няколко минути след като сте напуснали стаята. Такива ключове са особено подходящи за по-рядко използвани помещения като коридори, преддверия и килери. В двора или градината най-удачни са нисковолтовите LED лампи, комбинирани със сензорни осветителни тела, които отчитат светлина, време и движение. Това също е един сигурен начин за пестене на ток.  ЕНЕРГО-ПРО силно препоръчва използването на съвременно LED осветление, което има следните предимства: LED крушките са с лесен монтаж; започват да светят от първия момент, защото липсва период на загряване; разходът на електроенергия на една LED крушка, която излъчва 450 лумена, е едва 6-9 W; качеството и яркостта на светлинния поток остават непроменени с времето; много по-издръжливи са и на най-сурови условия; с нисък рисков показател, тъй като не съдържат живак и при тях липсва инфрачервено и ултравиолетово лъчение; притежават гаранция, която обичайно е 2 години, като реално имат живот около 5 години, по сертификат LED лампите са с 25 000 часа срок на работа. Модерните LED крушки щадят околната среда. Това води до намаляване на използваната електроенергия и на вредните емисии, както и до опазване на озоновия слой. LED продуктите напоследък се предлагат на по-достъпни цени и намират своето място във все повече домакинства. По-високата цена се компенсира с много по-дългия живот и значително по-малкият разход на електроенергия. Ако дадено домакинство премине изцяло към LED осветление, това ще намали използвана електроенергия за осветление от 8 до 10 пъти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " ЕНЕРГО-ПРО със съвети за пестене на електроенергия от осветление"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%80%d0%b5%d1%88%d0%b8-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81%d1%8a%d0%b2%d0%b5%d1%82-51/", "text": "Министерският съвет прие на днешното си заседание Национална програма за превенция и защита от домашно насилие за 2019 г. Документът е изготвен на основание на Закона за защита от домашното насилие, в който е заложено изискването всяка година до 31 март правителството да приема Национална програма за превенция и защита от домашно насилие. В програмата за 2019 г. са посочени дейности, които следва да се реализират през годината, отговорните структури, източниците на финансиране, съответните срокове за изпълнението на тези дейности, както и очакваните резултати. Документът съдържа институционални и организационни мерки, мерки за обучение и квалификация, за защита, възстановяване и реинтеграция на пострадали от домашно насилие, както и такива за контрол и оценка. Правителството прие Национална програма за подобряване на ваксинопрофилактиката на сезонния грип 2019-2022 г. Ежегодните грипни епидемии са признати като един от първостепенните проблеми пред общественото здравеопазване, както поради високата заболяемост и смъртност, така и поради големите разходи за домашно и болнично лечение и значителното натоварване на цялата здравна система. Грипът се проявява във всички възрастови групи, като рискът от усложнения е най-висок при старите хора, малките деца и лицата с определени хронични заболявания. Статистиката сочи, че около 40 000 души умират преждевременно от грип всяка година в страните от Европейския съюз. Най-висока е смъртността при хората пад 65 г., като достига до 90 % от смъртните случаи, предимно при лица с придружаващи заболявания. В България ежегодните грипни епидемии са сериозен здравен и финансов проблем. Само в областните градове всяка година възникват средно около 1 400 000 до 1 600 000 случая на остри респираторни заболявания и грип. Заболяванията от грип са съсредоточени основно в рамките на 3 – 4 седмици. През тези седмици, средната заболяемост за страната достига до над 300 на 10 000 население, което означава, че в периода на епидемичния подем са преболедували не по-малко от 250 000 – 300 000 души. Случаи на грип и свързаните с него тежки усложнения и смърт могат да бъдат предотвратени посредством употребата на съществуващите високоефективни ваксини, които се прилагат повече от 60 години. При здрави хора грипните ваксини може да предотвратят 70% до 90% от заболяванията от грип. При хората в напреднала възраст ваксината намалява тежкото протичане и усложнения до 60%, а смъртните случаи с 80%. Ваксинацията е особено важна за хората с по-висок риск от сериозни усложнения, вследствие на заболяване от грип, както и за хората, които живеят или се грижат за тях. В България имунизационният обхват с грипни ваксини е нисък, като за периода 2013-2017 г. средният обхват в страната е едва 2,4 на 100 души (2,17 – 2,61%). Тези изчисления са направени на базата на извършени продажби, а не на реално приложени дози, които вероятно са по-малко. Основна причина за това е, че грипните ваксини са включени в списъка на препоръчителните имунизации в Наредба № 15 от 2005 г. за имунизациите в Република България, закупуват се от пациента и се прилагат срещу заплащане. С приемане на Национална програма за подобряване на ваксинопрофилактиката на сезонния грип се цели да се намали заболяемостта, усложненията и смъртността от сезонен грип чрез повишаване на имунизационния обхват при възрастни на и над 65 г. възраст, както и да се повиши информираността на населението за риска от грип и свързаните с него усложнения и начините за предпазване. Основните дейности на програмата са насочени към осигуряване с публични средства на ваксини срещу сезонен грип за обхващане на лица от целевата група, разработване на механизми за изпълнение на имунизацията и отчет, повишаване нивото на информираност на населението за значимостта на заболяването и възможностите за профилактика чрез имунизация. Необходимите средства за изпълнението на Програмата са за сметка на утвърдения бюджет за съответната година на Министерството на здравеопазването. Финансирането на разходите за ваксини по програмата ще се извършва от Националната здравноосигурителна каса чрез трансфер на средства от Министерството на здравеопазването. „Пристанище Бургас“ ЕАД ще продаде недвижим имот в комплекс „Меден рудник“, Бургас. Апартаментът е с площ от 60,66 кв. м., а продажбата му ще се извърши на цена, не по-ниска от определената от независим оценител. Недвижимият имот не е необходим за изпълнение на основната дейност на дружеството. Правителството предложи на Народното събрание да вземе акт от Препоръка за заетост и достоен труд за мир и устойчивост (№ 205), която беше приета на 106-та сесия на Международната конференция на труда. Препоръката предоставя насоки на членовете на Международната организация на труда (МОТ) за мерките, които трябва да бъдат предприети за създаване на работни места и достоен труд за целите на предотвратяване и възстановяване при кризисни ситуации, следствие от конфликти и бедствия и обезпечаване на мира и устойчивостта. Препоръката има за цел да подпомогне органите на законодателната и изпълнителната власти, заинтересуваните ведомства и представителните синдикални и работодателски организации в процеса на актуализиране на действащото и създаване на ново модерно национално законодателство в областите, касаещи осигуряването на заетост и достоен труд за целите на обезпечаване на мир и устойчивост. Вземането на акт е задължителна уставна процедура на МОТ, съгласно която всяка държава-членка се задължава след закриването на сесията на Международната конференция на труда, на която са приети нови международни конвенции, протоколи или препоръки, да ги представи пред компетентния национален законодателен орган. Препоръката няма правнообвързваща сила и не е предмет на ратификация от държавите-членки на МОТ. Правителството предлага на Народното събрание да ратифицира Меморандум за разбирателство между министерствата на отбраната на България, Хърватия, Унгария и Словения относно създаването на Многонационална програма за подготовка на авиацията за специални операции в град Задар, Хърватия. Меморандумът е подписан на 4 октомври 2018 г. в Брюксел по време на срещата на министрите на отбраната на страните-членки на НАТО. Изграждането на център за обща подготовка на авиационните формирования за специални операции на четирите държави ще оптимизира разходите за обучение и подготовка на авиационните екипажи и ще унифицира подготовката съгласно стандартите на НАТО. Българските Военновъздушни сили ще участват с един военнослужещ в състава на центъра, а авиационни екипажи ще водят периодично специализирана подготовка. Правителството одобри изменение на Спогодбата между България и Русия за международни автомобилни превози. С изменението отпада необходимостта от използването на транзитни разрешителни за извършването на международни автомобилни превози на товари, през териториите на двете страни. Вземането на решение по подадено заявление за издаване на виза за дългосрочно пребиваване на граждани на трети страни, с цел пребиваване на територията на Република България като сезонни работници вече ще се извършва в срок до 15 календарни дни. Това реши правителството днес, като одобри проект на Постановление за изменение и допълнение на Наредбата за условията и реда за издаване на визи и определяне на визовия режим. Така максималният срок за вземане на решение по подадено заявление за издаване на виза за дългосрочно пребиваване на тази категория лица се съкращава от 35 работни дни на 15 календарни дни. Промяната ще създаде условия за по-бързо обработване на заявленията на лица, които желаят да извършват трудова дейност като сезонни работници у нас и ще спомогне за по-ефективното задоволяване на потребностите на българските работодатели от работна сила за целите на сезонна заетост. Правителството одобри Правилника за устройството и дейността на Националния институт по метеорология и хидрология (НИМХ). С влизане в сила на Закона за държавния бюджет на Република България за 2019 г., считано от 1 януари 2019 г. Националният институт по метеорология и хидрология от основно звено при Българската академия на науките (НИМХ-БАН) се преобразува в Национален институт по метеорология и хидрология като юридическо лице, чийто ръководител е разпоредител с бюджет по бюджета на Министерството на образованието и науката. Съгласно § 5 от Преходните и заключителни разпоредби на Закона за държавния бюджет на Република България за 2019 г., в срок до един месец от влизането в сила на закона, по предложение на министъра на образованието и науката Министерският съвет приема Правилник за устройството и дейността на Националния институт по метеорология и хидрология. С Правилника се регламентират националната и международната дейност, управлението и структурата, организацията на работа, начините на финансиране и необходимото имущество, числеността на персонала и други важни елементи за функционирането на Националния институт по метеорология и хидрология, като се отчита и фактът, че освен национална хидрометеорологична служба, НИМХ е и водеща научна организация в страната в областта на метеорологията и хидрологията. По този начин се осигурява изпълнението на националните и международни дейности, възложени на НИМХ със закони и подзаконови нормативни актове. Ръководните органи на Националния институт по метеорология и хидрология ще са: Общо събрание на учените, Научен съвет и генерален директор. Общото събрание на учените включва лицата, заемащи академична длъжност или притежаващи научна степен, които работят по трудово правоотношение в НИМХ. То определя броя на членовете и избира и допълва състава на Научния съвет, който е колективен орган за научно ръководство на НИМХ, а членовете му са хабилитирани лица, както и лица с научна степен „доктор на науките“, които работят по трудово правоотношение в института. Генерален директор на НИМХ може да бъде само хабилитирано лице или лице с научна степен „доктор на науките“, което ще се назначава от министъра на образованието и науката по предложение на Научния съвет на НИМХ. Като разпоредител с бюджет той организира, координира и контролира административната, оперативната и научната дейност на НИМХ. Генералният директор ще представлява НИМХ и държавата в международните организации съгласно решения на Министерския съвет или правилата за членство в тези организации. Той представлява НИМХ пред всички органи и организации и други физически и юридически лица в страната и в чужбина, като ще изпълнява и други функции, установени с нормативен акт, възложени от министъра на образованието и науката или произтичащи от договори. Дейността на Националния институт по метеорология и хидрология ще се финансира със средства от държавния бюджет, собствени приходи, проекти и програми, финансирани от Европейския съюз и други международни организации, както и безвъзмездно получени средства. Институтът ще разполага с имущество, което включва право на собственост и ограничени вещни права върху недвижими имоти и движими вещи, интелектуална собственост, както и други права и задължения. Недвижимите имоти, предоставени от държавата на института, са държавна публична собственост, съответно държавна частна собственост. Правителството прие промени в Устройствения правилник на Министерството на външните работи, съгласно които се увеличава щатната численост на Инспектората към ведомството от 8 на 11 щатни бройки. Увеличението на щатните бройки е в рамките на общата численост на министерството. То се извършва за сметка на намаляването на числеността на дирекция „Външнополитическо планиране, информация и координация“ с две щатни бройки и на общата численост на служителите на задграничните представителства на Република България с една щатна бройка. Съгласно друго правителствено Постановление числеността на Инспектората в Министерството на правосъдието от 7 щатни бройки към настоящия момент се увеличава с 3 щатни бройки, които са за сметка на числеността на персонала в Главна дирекция „Регистри“ на Агенция по вписванията. Промените в двете министерства имат за цел привеждането на числеността на звената в съответствие Наредбата за структурата и минималната численост на инспекторатите, приета на 1 юни 2018 г. В нея се предвижда органите на държавна власт, към които има създадени инспекторати по Закона за администрацията да разполагат с не по-малко от 10 инспектори, включително ръководител, при брой на служителите в проверяваните структури над 1200. Правителството прие промени в правилата за определяне на заплатите на заетите в бюджетните организации с изменение на Постановление № 67 на Министерския съвет от 2010 г. Въвежда се нов подход за определяне на заплатите в местните власти и на ръководителите на областните администрации, държавните комисии и агенциите като се цели да бъде изравнен съществуващият към момента дисбаланс между различните органите на власт. Дава се по-голяма свобода на общинските съвети да определят заплатите на кметовете на общини, райони и кметства като се фиксира единствено максималният размер – до заплатата на министър. Размерите на заплатите на ръководителите на държавните комисии, агенциите, на органите по чл. 10, ал. 1, т. 3, 4 и 5 от Закона за опазване на околната среда и на ръководителите на административни структури, създадени със закон или постановление, ще се одобряват от Съвета за административната реформа по предложение на ресорните министри, отчитайки числеността на съответната администрация, нейният бюджет и функции. С нова формула ще се определят заплатите на ръководителите на институциите, които имат сериозни отговорности към приоритетни политики и разходване на средства от националния бюджет и еврофондовете. С приетото Постановление се регламентира длъжността „експерт за връзки с обществеността“ в кабинетите на председателите на държавни агенции. Промените са в рамките на разходите за персонал, предвидени в бюджета за 2019 година. Правителството прие Постановление за изменение и допълнение на Наредбата за заплатите на служителите в държавната администрация (НЗСДА). С промяната се цели създаване на по-добри възможности за привличане и устойчиво развитие на квалифицирани и мотивирани служители, включително млади хора, в държавната администрация. С промените се укрепва принципът „заплащане според изпълнението“ в държавната администрация – всеки служител да получава възнаграждение, съответстващо на постигнатите от него резултати и на проявените знания, умения и качества в работата. Актуализирана е въведената през 2012 г. скала за определяне на заплащането поради близо два пъти нарасналата минималната работна заплата в последните шест години. Това дава възможност за коригиране на диспропорциите в размера на възнагражденията на служители от една и съща администрация. В почти всяка администрация има служители с висока квалификация, опит и устойчиво високи оценки на изпълнението, които се оказват с „изоставащи заплати” в сравнение със служители на аналогични длъжности, назначени след 2012 г. С приетото увеличение на разходите за персонал с 10% от началото на 2019 г. ще бъдат повишени индивидуалните основни месечни заплати на служителите при стриктно съобразяване със заеманата длъжност и оценките за изпълнението. Създава се възможност и за коригиране на неравнопоставеното положение при възнаграждението на служители, завръщащи се от отпуск по майчинство. Приетите промени в системата на заплащане са в рамките на разходите за персонал, предвидени в бюджета за 2019 година. Правителството одобри проект на Закон за изменение на Закона за административното регулиране на икономическите дейности, свързани с нефт и продукти от нефтен произход. Удължава се срокът на влизане в сила на закона, като се предвижда това да стане от 1 юли 2019 г. Също така с изменението ще се даде и яснота по отношение на срока за издаване на предвидената в него наредба, с която ще се определят редът и условията за водене на регистър на лицата, осъществяващи икономически дейности, свързани с нефт и продукти от нефтен произход. Предложеният проект на акт няма да окаже въздействие върху държавния бюджет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Вижте какво реши Министерският съвет днес, 9 януари 2019"}
{"url": "https://trud.bg/%d1%82%d0%be%d0%b2%d0%b0%d1%80%d0%bd%d0%b8-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8-%d0%bd%d0%b0%d0%b4-3-5-%d1%82-%d0%bd%d0%b5-%d1%81%d0%b5-%d0%bf%d1%80%d0%be%d0%bf%d1%83%d1%81/", "text": "За втори път тази седмица се спира движението на тирове към Гърция заради лошото време в съседната страна. В сряда ,в 12,30 часа, тежкотоварните автомобили бяха закотвени на ТКПП-Кулата в посока Промахон. Причината е пак усложнена метеорологична обстановка. От МВР съобщиха, че са предприети допълнителни мерки за спиране на товарните автомобили в района на Благоевград, с цел недопускане на струпване на изчакващи превозни средства на ГКПП-Кулата. Въпреки това пак се натрупа колона от тирове на пункта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Пак спряха тировете на ГКПП-Кулата –Промахон заради снеговете  в Гърция"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%ba%d0%b0%d0%bc%d0%b1%d0%b8%d1%82%d0%be%d0%b2-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0-%d0%b8%d0%bd%d1%84%d0%be%d1%80%d0%bc%d0%b0%d1%86/", "text": "Община Благоевград има удоволствието да покани всички граждани и заинтересовани страни за участие в информационна кампания за „Енергийна ефективност на многофамилни жилищни сгради“ по Инвестиционен приоритет „Енергийна ефективност в административни и жилищни сгради“ по Приоритетна ос 1 на Оперативна програма „Региони в растеж“ 2014-2020 г. Това се казва в съобщение от кмета д-р Атанас Камбитов. Кампанията има за цел да представи на широката общественост изискванията за подаване на Проектни фишове във връзка с актуализацията на Инвестиционната програма на Община Благоевград и стъпките и начините за подаване на Заявления за интерес и финансова помощ от сдруженията на собствениците на многофамилни жилищни сгради до 35 самостоятелни обекта (съгласно Приложение Н към Насоките за кандидатстване). Информационната кампания ще се проведе на 16 Януари 2019 г. от 17.00 часа в зала № 5 на общинска администрация-Благоевград на адрес: пл. Георги Измирлиев № 1.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Кметът Камбитов организира информационна кампания за „Енергийна ефективност на многофамилни жилищни сгради“ в Благоевград"}
{"url": "https://trud.bg/%d1%83%d1%87%d0%b8%d0%bb%d0%b8%d1%89%d0%b5-%d0%b2-%d1%81%d0%b2%d0%b8%d1%89%d0%be%d0%b2-%d1%81%d1%82%d0%b0%d1%80%d1%82%d0%b8%d1%80%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d0%ba/", "text": "СУ „Димитър Благоев“ в Свищов събира детска и тийнейджърска литература за обогатяване на школската библиотека. Учениците четат редовно и са в търсене на нови и вълнуващи заглавия. По тази причина от учебното заведение се стараят да покрият търсенето и стартират дарителска кампания „Книга дари – добро направи“. Обособени са сборни пунктове. „Поколението на интернет и високите технологии е възможно да бъде заинтересувано от четенето. Ключовата дума е „заинтересувано“, а не „накарано“. Затова молим всички, които имат детска и юношеска литература, която не използват вече, да я дарят на училищната ни библиотека. Тук тя ще бъде използвана по предназначение и многократно“, приканва Биляна Велинова, която е от инициаторите на кампанията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Училище в Свищов стартира кампания „Книга дари – добро направи”"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d1%81%d0%b0-%d0%bf%d0%b5%d1%82%d0%b8%d0%bc%d0%b0-%d0%b0%d0%bb%d0%be-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d0%bf%d1%80%d0%b8/", "text": "Петима участници в телефонни измами са установени при проведена спецоперация, съобщават от пресслужбата на МВР. В хода на специализирана полицейска операция, проведена на 3 януари от служители на ГДНП и областните дирекции на МВР във Велико Търново, Пазарджик и Благоевград са установени двама мъже /29 г. и 46 г./ и 44-годишна жена, съпричастни към извършена телефонна измама. Тяхната жертва – 38-годишна жителка на гр. Гоце Делчев, била заблудена по добре познатия вече сценарий – „оказване на съдействие на полицията за задържане на телефонни измамници“, тя предоставила сумата от 30 000 лв. Извършителите на престъплението са заловени на територията на ОДМВР-Пазарджик при среща на „дамата“ и 29-годишният й партньор, изпълняващи ролята на куриери, с 46-годишния мъж. Те са от София, криминално проявени. Установено е още, че жената и по-възрастният от мъжете са шофирали след употреба на наркотици, за което са образувани бързи производства. При последвалите обиски у двамата куриери са открити и иззети инкриминираната сума, телефонни апарати и СИМ-карти, включително и тези, имащи отношение към извършеното в Гоце Делчев престъпление. С прокурорско разпореждане те са привлечени като обвиняеми. В хода на продължаващото разследване е установена съпричастност на 46-годишния в друга измама, извършена през декември м.г. отново на територията на Южна България. В рамките на операцията са задържани и други двама мъже /34 г. и 40 г./ от гр. Левски, които според първоначалните данни са извършвали аналогични престъпления от територията на Румъния. На 6 януари, в хода на полицейските действия, осъществени от криминалисти на ОДМВР-В. Търново, е установена тяхната съпричастност към няколко измами на територията на Северна България в средата на месец декември миналата година. И двамата са криминално проявени, като единият е осъждан и за измама. 34-годишният е привлечен като обвиняем за извършена на 15 декември 2018 г. измама във В. Търново за сумата от 6780 лв. и с прокурорска заповед мярката му за задържане е удължена до 72 часа. Междувременно двамата мъже са възстановили взетите по престъпен начин пари. Действията по разследванията на случаите продължават под наблюдението на прокуратурата. Междувременно, само в рамките на месец, криминалисти на РУ – Попово задържаха втори участник в схема за телефонни измами. В резултат на предприети незабавни оперативно-издирвателни и процесуално-следствени действия, мъжът е заловен няколко часа след получаване на сигнала. На 8 януари, 86-годишна самотно живееща жена от града потърсила помощ в полицията, обяснявайки, че е била заблудена по същия сценарий и е оставила пред вратата на дома си сумата от 985 лева. Участващите в акцията екипи засекли 50-годишния мъж от Априлци в района на автогарата в града. Според първоначалните данни той бил нает предишния ден след публикувана от него обява, че си търси работа – мъж, представил се за лекар, го ангажирал да събира и доставя по предназначение документи от негови „пациенти“. Съгласно указанията на „работодателя“, той приспаднал 350 лева от взетата сума за свършената от него работа, а останалата трябвало да предаде в град в друга област. На задържания е наложена полицейска мярка за задържане до 24 часа, по случая е образувано досъдебно производство по чл. 209, ал. 1 от НК. Предстои днес да му бъде повдигнато обвинение. Действията по разследването се извършват под ръководството на прокурор от Районна прокуратура – Попово. Намерените у него пари ще бъдат върнати на потърпевшата. Преди по-малко от месец, на 18 декември м.г., криминалисти от РУ – Попово установиха и задържаха друг мъж, участвал като куриер при реализиране на две телефонни измами на обща стойност близо 4000 лева.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Задържани са петима ало измамници при спецакция в Търново, Пазарджик и Благоевград"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8-%d0%b2%d0%be%d0%b5%d0%bd%d0%bd%d0%b8-%d1%81%d0%b0-%d0%bd%d0%b0-%d0%bb%d0%b5%d1%82%d0%b8%d1%89%d0%b5-%d1%85%d0%b8%d0%b9%d1%82%d1%80%d0%be%d1%83/", "text": "Британски войски са изпратени на лондонското летище „Хийтроу“ след   Това съобщи днес правителството, предаде Франс прес. „По искане на лондонската полиция тази нощ наши въоръжени сили бяха изпратени в нейна помощ и подкрепа“, писа в туитър министърът на отбраната Гавин Уилямсън. Най-оживеното летище в Европа, преустанови снощи за един час полетите на излитащи самолети поради сигнал за забелязан дрон. Скотланд ярд съобщи, че са го видели и служители от полицията и че по случая е образувано наказателно дело. В околностите се издирват лица, които може да са виновни за станалото. Представител на полицията потвърди, че тя получава помощ от военните, подробности за използваните методи обаче няма да бъдат съобщени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.09", "title": " Британски военни са на летище „Хийтроу“ заради инцидента с дрон"}
{"url": "https://trud.bg/18-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%be%d0%b4%d0%b0%d0%bb-%d1%84%d0%b0%d0%bb%d1%88%d0%b8%d0%b2-%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%b4%d0%b2%d0%b0-%d1%82%d1%80/", "text": "18-годишен младеж е подал фалшив сигнал за убийство в село Беренде. Това съобщиха от ОДМВР – София. В края на миналата година 18-годишен младеж от драгоманското село Беренде сигнализирал в полицията, че майка му е намушкана с нож, а в барака в селото впоследствие е открил труп на мъж. Незабавно след получаването на зловещия сигнал на адреса били изпратени полицейски служители и екип на Спешна помощ. Те намерили майката на подателя на сигнала невредима и в добро здраве, не открили труп и на посоченото място. По данни на жената, синът й страдал от психично заболяване, но не е освидетелстван официално. Материалите по случая са докладвани в районната прокуратура с мнение за започване на процедура по чл. 155 от Закона за здравето спрямо младия мъж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " 18-годишен подал фалшив сигнал за два трупа в село Беренде\t\t\t"}
{"url": "https://trud.bg/%d0%b3%d0%b8%d0%bc%d0%bd%d0%b0%d0%b7%d0%b8%d1%8f%d1%82%d0%b0-%d0%bf%d0%be-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%b8%d0%ba%d0%b0-%d0%b2-%d1%82%d1%8a%d1%80%d0%bd%d0%be%d0%b2%d0%be-%d1%81/", "text": "Професионалната гимназия по електроника „А.С.Попов“ във Велико Търново се сдоби с високотехнологично оборудване за 19 000 лева.Средствата са осигурени от Министерството на образованието и науката. Доставените компютърни конфигурации са с SSD хардуер и са последна дума на техниката. „Закупуването на компютрите беше наложително, защото наличните в училището са от 2008 година и вече са морално и технически остарели. Новата техника ще подпомогне обучението на учениците ни.Имаме заявка от Международния съюз на превозвачите в Пловдив и от Българската стопанска камара във Велико Търново за подготовка на кадри по специалностите „Промишлена естетика и дизайн“ и „Логистик спедитор“, за каквито в момента има остър недостиг“, обясни пред „Труд“ директорът на училището Нели Николова. Тя допълни, че с новото оборудване ще се образоват и средношколците от специалностите „Компютърна техника и технологии“ и „Електрообзавеждане на транспортна техника“. В училището са изградени два нови кабинета, които са снабдени с модерна апаратура със съдействието на бизнеса. В двете зали са вложени общо 100 000 лева. Там учениците се обучават в реална работна среда като придобиват практически учения. „Като завършат обучението си, нашите възпитаници отиват на практика в гр. Франкфурт на Одер, Германия по проект и под ръководството на Уве Хопе, който е председател на Стопанската камара на Северна Германия“, информира Нели Николова. По думите и преди година с отпуснати от МОН 26 000 лева е бил закупен нов учебен автомобил от Германия за учениците от специалност „Електрообзавеждане на електронна техника“. По учебен план те придобиват и шофьорска книжка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Гимназията по електроника в Търново се сдоби с компютри за 19 000 лева\t\t\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d0%b4%d0%b2%d0%b5-%d0%ba%d0%be%d0%bb%d0%b8-%d0%b2-%d1%81%d0%be%d1%84%d0%b8%d1%8f-%d0%b2%d1%80%d1%8f%d0%b7/", "text": "Две коли се удариха в центъра на София на кръстовището на ул. Дунав“ и ул. „Екзарх Йосиф“, предава  Инцидентът е станал между Рено и Пежо, най-вероятната причина е отнето предимство. Няма пострадали. След удара и двете коли са се блъснали в магазин, намиращ се на ъгъла на кръстовището. На мястото пристигнаха линейка и полицейска кола. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Катастрофа между две коли в София, врязаха се в магазин"}
{"url": "https://trud.bg/%d1%88%d0%ba%d0%b0%d1%84-%d1%81%d1%87%d1%83%d0%bf%d0%b8%d0%bb-%d0%b4%d0%b2%d0%b5-%d1%80%d0%b5%d0%b1%d1%80%d0%b0-%d0%bd%d0%b0-%d0%bf%d0%be%d0%b4%d1%81%d1%8a%d0%b4%d0%b8%d0%bc-%d0%b7%d0%b0-%d1%81%d0%bc/", "text": "Шкаф се стоварил върху подсъдимия за смърт на пътя Владимир Колев, на 59 години. В сряда започна изслушването на свидетели по делото в Бургаския съд, по което той е обвиняем, че причинил смъртта на велосипедист от Приморско. След инцидента, Колев, който е от София, избягал, а след като бил заловен от полицаите, се оказало, че е бил зад волана много пиян. В кулоарите на съда в сряда, той се оплака, че го застигнала лоша съдба – на 24 декември върху него паднал шкаф и му счупил две ребра. Въпреки жалбата, че не е добре здравословно, съдията реши да започне изслушването на свидетелите и вещите лица по делото. На 3 години при строг режим пък, от Бургаския съд също в сряда, бе осъден Теодор Тончев, по прякор Тетката. Посред бял ден, миналото лято, той нападнал двама бургазлии и искал да им вземе мобилните телефони, като крещял, че ще ги заколи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Шкаф счупил две ребра на подсъдим за смърт на пътя\t\t\t"}
{"url": "https://trud.bg/81-%d0%b3%d0%be%d0%b4%d0%b8%d1%88%d0%bd%d0%b0-%d0%bf%d0%be%d0%b4%d0%b0%d0%bb%d0%b0-%d1%81%d0%b8%d0%b3%d0%bd%d0%b0%d0%bb-10-%d0%b4%d0%bd%d0%b8-%d1%81%d0%bb%d0%b5%d0%b4-%d0%b8%d0%b7%d0%bc%d0%b0%d0%bc/", "text": "10 дни, след като била измамена, възрастна жена от Кубрат се жалвала в Районното управление, че е станала жертва на престъпници, които я подвели уж да помага на полицията. 81-годишната жена съобщила във вторник, че в последния петък на миналата година получила обаждане на стационарния телефон. Мъж, който се представил за „полицай Иванов“ й заявил, че е необходимо да съдейства на полицията в акция за залавяне на телефонни измамници. Жената първо събрала и пуснала през терасата 650 лв., които сложила в найлонова торбичка. След като продължили да я тормозят по телефона, тя събрала още 2 700 лв., които също пуснала, но не видяла кой ги е прибрал, защото трябвало да се крие у дома. Защо на жената е отнело толкова време да разбере, че е станала жертва на измама, не се уточнява. Вероятно е чакала мнимите полицаи да й върнат парите, както й било обещано и не е споделила с близки и познати за ситуацията, в която е била изпаднала. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " 81-годишна подала сигнал 10 дни след измама, че дала пари на телефонни престъпници\t\t\t"}
{"url": "https://trud.bg/%d0%b4%d0%b5%d1%86%d0%b0-%d1%85%d0%b2%d1%8a%d1%80%d0%bb%d0%b8%d1%85%d0%b0-%d0%bf%d0%b8%d1%80%d0%b0%d1%82%d0%ba%d0%b0-%d0%b8-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0%d1%85%d0%b0/", "text": "Деца предизвикаха голям пожар, при който бяха причинени материални щети на два апартамента и на фирма за саниране, съобщиха от полицията в Сливен. Сигнал за инцидента е подаден в 16,16 ч. на 8 януари. Огънят лумнал в непосредствена близост до блок 26 в кв.“Сини камъни“ в областния град. На място са били изпратени два специализирани екипа. Произшествието е било ликвидирано в 16,50 часа. Спасени са  пет апартамента и един автомобил, паркиран в непосредствена близост до произшествието. Въпреки бързата реакция на пожарникарите, са изгорели 4 квадрата от складирана до блока топлоизолация на външната фасада. Унищожени са дограмите и три климатика, собственост на два апартамента в сградата. При проверката е установено, че пламъците били предизвикани от запалена пиратка, която деца хвърлили върху складираните материали за саниране. На същата дата служителите на „Пожарна безопасност и гражданска защита“ са реагирали на още два сигнала. В 13,14 ч. е получено съобщение за подпалени сухи треви и храсти в индустриалната зона на града. Три часа по-късно екипи са гасили пожар до бл. 36 на бул.“Хаджи Димитър“, при който били подпалени струпани отпадъци. Инцидентите са резултат от неправомерно запален огън на открито или хвърлена цигара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Деца хвърлиха пиратка и предизвикаха пожар\t\t\t"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%8f-%d1%80%d0%b0%d0%b9%d0%be%d0%bd%d0%b5%d0%bd-%d1%81%d1%8a%d0%b4-%d1%89%d0%b5-%d0%b3%d0%bb%d0%b5%d0%b4%d0%b0-%d0%bc%d1%8f%d1%80%d0%ba/", "text": "Районният съд ще гледа мярката на двамата цигани, пребили 33-годишния военнослужещ в село Войводиново. Това съобщиха от пресцентъра на Съдебната палата в Пловдив. Съдебното заседание ще се проведе в 14.45 часа в зала №12. Искането за вземане на мярка „Задържане под стража“ спрямо двамата задържани с инициали Б. П. (на 17 г.) и А. П. (на 21 г.). е от на Районната прокуратура. Те са привлечени като обвиняеми за това, че на 6 януари 2019 г. в село Войводиново, област Пловдив, са причинили на 33-годишен мъж средна телесна повреда по хулигански подбуди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.01.09", "title": " Пловдивския районен съд ще гледа мярката на двамата цигани, пребили 33-годишния военнослужещ в село Войводиново"}
{"url": "https://trud.bg/%d0%b1%d0%bc%d0%b2-%d0%b8%d0%b7%d0%bb%d0%b5%d1%82%d1%8f-%d0%be%d1%82-%d0%bf%d1%8a%d1%82%d0%bd%d0%be%d1%82%d0%be-%d0%bf%d0%bb%d0%b0%d1%82%d0%bd%d0%be-%d0%bd%d0%b0-%d0%bc%d0%b0%d0%b3%d0%b8%d1%81%d1%82/", "text": "Кола се е запалила след катастрофа на АМ „Тракия“, пътниците успели да се отдалечат от огъня. Това съобщиха от Областната дирекция на МВР – Ямбол. На 8 януари в 19. 45 часа в оперативна дежурна част при ОДМВР-Ямбол е получен сигнал за катастрофирал лек автомобил, на АМ „Тракия“, км. 274, в посока Бургас. На място е установено, че лек автомобил „БМВ“ е изскочил от пътното платно и е паднал в крайпътната канавка. Водачът и пътниците са успели да излязат и да се отдалечат преди автомобила да се самозапали. В следствие на настъпило произшествие в МБАЛ – Ямбол за лечение с различни фрактури и травми, без опасност за живота, са настанени водачът – 24 годишен мъж и 41-годишна жена, а 18-годишен пътник е прегледан и освободен. Пробите за употреба на алкохол и наркотични вещества на водача са отрицателни. На местопроизшествието е извършен оглед, образувано е досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " БМВ излетя от пътното платно на магистрала „Тракия“ и се запали\t\t\t"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b8%d1%85%d0%b0-%d0%bc%d0%be%d1%81%d1%82-%d0%bf%d1%80%d0%be%d0%bf%d0%b0%d0%b4%d0%bd%d0%b0%d0%bb-%d1%81%d0%bb%d0%b5%d0%b4-%d0%b4%d1%8a%d0%b6/", "text": "Община Шумен възстанови пасарелката за пешеходци на ул. „Марица“, която пропадна след обилни дъждове през пролетта на миналата година. Мостът беше затворен за преминаване заради слягане в южната част на съоръжението. При ремонта са излети нови стоманобетонови фундаменти, върху които е монтирано ново метално съоръжение за преминаване. Мостът е с по-олекотена конструкция и стъпва на двата бряга на река „Енчова“. Изградени са и нови подходи към пасарелката с тротоарни плочи и бордюри. Ремонтът е струвал малко над 24 000 лв. През лятото на миналата година бяха укрепени участъци от брега и коритото на река „Енчова“ и на река “Поройна” с подпорни стени. Те бяха силно компрометирани от поройните дъждове преди повече от 3 години, припомнят от кметството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Възстановиха мост, пропаднал след дъжд"}
{"url": "https://trud.bg/%d0%ba%d1%8a%d1%81%d0%bc%d0%b5%d1%82%d1%8a%d1%82-%d1%81%d1%80%d0%b0%d0%b1%d0%be%d1%82%d0%b2%d0%b0-%d0%bd%d0%b0-%d0%be%d0%b3%d0%bb%d0%b5%d0%b4%d0%b0%d0%bb%d0%bd%d0%b0%d1%82%d0%b0-%d0%b4%d0%b0%d1%82/", "text": "Носят ли скрита символика числата и искат ли да ни кажат нещо еднаквите или огледално разположени цифри? Едва ли има някой, който като дете не си е пожелавал нещо хубаво, когато види 10:10, 10:01, 11:11 или 12:21 на електронния часовник. Това не е никак случайно. Поверието гласи, че желанията, направени пред еднаквите или огледални числа на часовника, се сбъдват. Нумеролозите също са категорични, че има магия в повтарящите се и огледални цифри и те, наистина, носят късмет. Дали тук има намеса на Вселената или на друга сила, можем само да гадаем. Едно нещо е сигурно, тегленето на печелившите числа от 3-тия тираж на СПОРТ ТОТО ще се случи точно на 10.01. А джакпотът в играта „Тото 2 – 6 от 49“, който оцелява вече 22 поредни тегления, достигна до колосалната сума от 6 850 000 лв. Още в понеделник от Втория тото шанс на играта заваляха крупни печалби – 100 000 лв. спечели късметлия от красивия подбалкански град Сопот. Голямата печалба от 720 000 лв. в „Тото 2 – 6 от 42“ също не е за изпускане. В същата игра наградният фонд във Втори тото шанс – „Пари плюс“ вече е впечатляващите 65 000 лв., а за тази игра не е нужен дори допълнителен залог. Тази сума е първата по размер в историята на Втори тото шанс на „Тото 2 – 6 от 42, досега не е имало такова натрупване. Ето защо огледалното „десет“ в деня на тиража не е за пренебрегване, твърдят нумеролозите. Според тях, това е божествено число. Цифрата символизира Космоса и неограничените възможности. Числата от датата на тегленето, определено, вещаят космически късмет. Може да проверите силата му като си намислите желание, попълните цифрите на вашия фиш и го пуснете в най-близкия тото пункт или онлайн на  . Всеки, пуснал своя фиш за играта „Тото 2 – 6 от 49“, има реален шанс да спечели чисто нов автомобил „Форд Мондео“. Името му ще бъде определено чрез жребий, измежду всички участници, в деня на тегленето, което ще се излъчва на живо по БТВ. Печалби за близо 11 000 000 лева, в числовите игри на тотализатора, очакват своите късметлии на 10.01. Може да помогнете на късмета си и като се включите в някоя от 26-те моментните лотарийни игри на тотото.", "date": "2019.01.09", "title": " Късметът сработва на огледалната дата 10.01\t\t\t"}
{"url": "https://trud.bg/%d0%bc%d0%b0%d1%80%d0%b3%d0%be-%d1%80%d1%83%d0%b1%d0%b8-%d0%b2%d0%bb%d0%b8%d0%b7%d0%b0-%d0%b2-%d1%80%d0%be%d0%bb%d1%8f%d1%82%d0%b0-%d0%bd%d0%b0-%d0%b1%d0%b0%d1%80%d0%b1%d0%b8/", "text": "Холивудската актриса и модел Марго Роби ще изиграе главната роля във филма за куклата Барби. Това съобщава списание Върайати. Сюжетът ще се разгърне около куклата Барби, която е изгонена от нейната страна „Барбиленд“. Главната героиня попада в света на хората, където нейната красота е длъжна да бъде оценена по достойнство. Сценаристите ще се придържат към съвременните идеи за красота. „Барби“ ще напомня на зрителите такива филми като „Splash“, „Big“, „Enchanted“. Датата на премиерата на лентата не е оповестена. Първоначално основната роля във филма беше поверена на американската актриса Ан Хатауей („Дяволът носи Прада“). По-късно правата на филма преминаха от Сони към Уорнър Брос, която замени Ан с Роби. Талантливата 28-годишна актриса е известна с филмови проекти като „Отряд самоубийци“, „Аз, Тоня“, „Вълкът от Уолстрийт“, „Легендата за Тарзан“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Марго Руби влиза в ролята на Барби"}
{"url": "https://trud.bg/%d0%bf%d0%b5%d1%82%d0%bc%d0%b5%d1%82%d1%80%d0%be%d0%b2%d0%b0-%d0%bb%d0%b0%d0%b2%d0%b8%d0%bd%d0%b0-%d0%bf%d0%be%d0%bc%d0%b5%d1%82%d0%b5-%d1%83%d0%bb%d0%b8%d1%86%d0%b0-%d0%b2-%d0%b1%d0%b0%d0%b2%d0%b0/", "text": "Петметрова лавина помете улица в баварско градче в района на Марктшеленберг, съобщава германското списание Focus, като се позовава на медийни доклади. На място работят спасителни екипи, противопожарната служба и полицията. Към настоящия момент не се привеждат данни за пострадали, изчезнали или загинали. Припомня се, че в 27 общини в Бавария е издадена най-висока степен на предупреждение за опасност от лавина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Петметрова лавина помете улица в баварско градче"}
{"url": "https://trud.bg/286-%d0%bd%d0%be%d0%b2%d0%be%d1%80%d0%be%d0%b4%d0%b5%d0%bd%d0%b8-%d0%b2-%d0%bd%d0%b5%d1%81%d0%b5%d0%b1%d1%8a%d1%80/", "text": "8 двойки са получили общо 16000 лв. за инвитро процедури 268 са новородените в Община Несебър през изминалата 2018 година, а 536 хил. лева е размерът на еднократната помощ, която местната власт е изплатила от бюджета си на родителите. През 2018-а са се родили 2 двойки близначета. Общината е подкрепила финансово 8 двойки за инвитро процедури с общо 16000 лв. През 2017–та новородените в Община Несебър са 293, а 586 хил. лв. е размерът на отпуснатата еднократна помощ на родителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " 286 новородени в Несебър\t\t\t"}
{"url": "https://trud.bg/%d0%bc%d0%b5%d0%b3%d0%b7-%d1%81-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%b7%d0%b0-%d0%b7%d0%b0%d1%81%d1%82%d1%80%d0%b0%d1%85%d0%be%d0%b2%d0%b0%d1%82%d0%b5%d0%bb%d0%bd%d0%b0-%d0%b8/", "text": "Модната диктаторка Мегз се размина на косъм с участта на гаджето си – транспортния бос Румен Рончев, който снощи бе арестуван в Пловдив. Днес, в 10.30 Миглена Каканашева се появи увита като пашкул и с огромна качулка пред полицията на „Петко Д. Петков“ където я очакваше адвоката й. Срещу нея бе повдигнато обвинение за застрахователна измама, информира  . След разпита и привличането й като обвиняема, дизайнерката напусна сградата на полицията през задния вход и се качи в стар мерцедес със старозагорска регистрация. От Районна прокуратура потвърдиха, че на Каканашева е наложена мярка за неотклонение „парична гаранция“ в размер на 10 000 лева. Обвинението срещу нея е за подбудителство в обсебване в големи размери. Наказанието за това престъпление е от 3 до 10 години, като е възможна и конфискация на цялото имущество. Вчера белезниците щракнаха върху ръцете на приятеля на Каканашева – Румен Рончев. С постановление на Районна прокуратура той е задържан за 72 часа. Обвинение има и срещу 33-годишният братовчед на Каканашева – Антон Лесов, но той е освободен с по-лека мярка. Двамата са с обвинения по чл. 206 от НК. В края на септември 2018 година Каканашева обяви за откраднат джипа си марка „Мерцедес G350“. Жалбата в Първо районно е подадена от братовчедът Лесов. Той заявил, че на 27 септември е оставил луксозния автомобил пред бар „Графити“ в „Кючук Париж“, а на следващата сутрин от „кубчето“ нямало и следа. Джипът е лизингов и е собственост на „Софауто“. По време на разследването криминалистите са се натъкнали на доста противоречиви и подозрителни факти. Така вместо кражба на кола, се оказало че разследват застрахователна измама. В нея се оказали замесени както братовчедът Лесов, така и модната принцеса и новото й гадже. Връзката й с транспортния бос Румен Рончев е с давност няколко месеца. Той е собственик на транспортната фирма „Розова долина“. Преди броени дни Каканашева се появи в целия си блясък на конференция на превозвачите и коментира „плана Макрон“. За съжаление, в транспортния бранш Рончев не се ползва с добро име. Форумите за работа са пълни с предупреждения от бивши негови служители, които се оплакват от некоректно отношение. В транспортните среди дори го наричали Румен Измамата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.01.09", "title": " Мегз с обвинение за застрахователна измама"}
{"url": "https://trud.bg/%d1%86%d0%b8%d0%b3%d0%b0%d0%bd%d1%81%d0%ba%d0%b8-%d0%b0%d0%ba%d1%82%d0%b8%d0%b2%d0%b8%d1%81%d1%82-%d1%81-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b0-%d0%ba%d0%b0%d1%80%d0%b8/", "text": "Председател на сдружение „Единство“ – Хасково, което е   (КЗД) срещу вицепремиера Красимир Каракачанов за вчерашното му  , е Ачо Киров Йорданов. На местните избори през 2015 г. той беше кандидат за кмет на Симеоновград на партията „Солидарност“ с председател Христо Младенов, шеф на т.нар. мешере. Ачо Йорданов е получил 22 гласа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                  ", "date": "2019.01.09", "title": " Бивш кандидат-кмет на ромска партия е подал сигнала срещу Каракачанов в Комисията за защита от дискриминация\t\t\t"}
{"url": "https://trud.bg/%d0%b1%d0%b5%d0%b7%d1%80%d0%b0%d0%b1%d0%be%d1%82%d0%b5%d0%bd-%d1%81%d0%b5-%d1%85%d0%b2%d0%b0%d0%bd%d0%b0%d0%bb-%d0%b4%d0%b0-%d0%bf%d0%be%d0%bc%d0%b0%d0%b3%d0%b0-%d1%83%d0%b6-%d0%bd%d0%b0-%d0%bb%d0%b5/", "text": "50-годишен от поповското село Априлово, хванал се на добре платена работа след обява в интернет, уж като куриер на лекар, изгоря в схема на телефонни измамници и ще бъде подведен под отговорност. „Трудовият” стаж на куриера продължил по-малко от ден, а за ролята на „муле” той получил 350 лв., които са конфискувани веднага, след като бил задържан на автогарата в Попово. До разкриването на мъжа се стигнало след подаден сигнал от 86-годишна жена от града, която съобщила, че във вторник е била въвлечена в схема на измамници. По вече наложения сценарий първо се обадил мъж, който казал, че е полицай и я предупредил, че ще й звънят измамници. Убедил я да изпълнява разпорежданията на измамниците, за да не пострада. Последвало и второто позвъняване, за което била предупредена. Друг от измамниците я инструктирал да събере всички пари и да ги остави в торба пред къщата си. Тя преброила 985 лв. и ги оставил пред входната врата. После, както й било казано, жената се скрила, защото щяло да има стрелба. За късмет се обадила на близки, които веднага я пратили в полицията и така криминалистите тръгнали по следите на „мулето”. В това време обаче куриерът вече бил хванал автобус за Русе, където трябвало да остави взетия пакет. От него, както му казал работодателят му, взел 350 лв. Слизайки от автобуса на автогарата в Попово, след изпълнената мисия, бил закопчан. Взели му „заработката”, която ще бъде върната на жената. При разпитите 50-годишният казал, че пуснал обява, че си търси работа. Предния ден му се обадил мъж, който казал, че е лекар и го наема да събира документи на пациенти, които са възрастни и трудноподвижни. След като ги приберял от адресите, които щял да му посочва докторът, трябвало да ги доставя в Русе и да ги оставя до магазин от голяма верига, откъдето лекарят после щял да ги вземе в удобно за него време. Куриерът, който успял да участва само в една акция, от която останал и без пари, е задържан за едно денонощие и ще му бъдат повдигнати обвинения. Ще трябва да възстанови и цялата сума, която прибрал от жената. В средата на декември в Попово хванаха и друг куриер на измамници, който пък прибра парите от две жени. На негова сметка са 4 000 лв., които ще връща на жертвите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Безработен се хванал да помага уж на лекар, а станал куриер на измамници\t\t\t"}
{"url": "https://trud.bg/%d0%b2%d0%b5%d0%b7%d0%b5%d0%bd%d0%ba%d0%be%d0%b2-%d0%b8-%d0%b1%d0%be%d1%81%d1%82-%d1%81-%d0%bf%d0%be%d0%b1%d0%b5%d0%b4%d0%b8-%d0%b2-%d0%b5%d0%b2%d1%80%d0%be%d0%bb%d0%b8%d0%b3%d0%b0%d1%82%d0%b0/", "text": "Американецът с български паспорт Дий Бост и руският му тим „Химки“ прекъснаха победния ход на лидера „Фенербахче“ (Турция) в баскетболната Евролига. Националът отново изигра силен мач, като се отчете с 12 точки при домакинския успех с 84:78 след продължението. Бост бе на терена 27:05 минути, като отбеляза още 2 борби, 5 асистенции и една отнета топка. Съотборникът му от Сърбия Стефан Маркович бе най-резултатен с една точка повече – 13. За „Фенербахче“ това е първа загуба след 12 поредни успеха (15:2), а „Химки“ е 12-и с баланс 7:10. Победа постигна и Александър Везенков с „Олимпиакос“, които надиграха испанския „Баскония“ с 91:87 също в продължението. Българинът игра едва 6:29 минути, като спечели една борба, но не успя да се разпише. Топреализатор за гърците бе Зак Лъдей с 23 т.", "date": "2019.01.09", "title": " Везенков и Бост с победи в Евролигата"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d1%80%d0%b8%d0%bc%d0%b5%d0%b9%d0%ba-%d0%bd%d0%b0-%d0%bf%d1%8a%d1%80%d0%b2%d0%b0%d1%82%d0%b0-%d0%bb%d0%b5%d0%bd%d1%82%d0%b0-%d0%b1%d1%8a/", "text": "Младите фенове на седмото изкуство от кино школа „Братя Люмиер“ във Варна ще отбележат рождения ден на българското кино с прожекция на римейк на първата лента „Българан е галант”, съобщиха от пресцентъра на Общински детски комплекс. Неин режисьор е Юлиан Минков, а сценаристи са Тодор Николов и Деян Статулов. В тази версия Българан се играе от Тодор Николов, а младата дама от Таня Пенева. На 13 януари тези, които помнят биографията на българското кино, се сещат за първата родна прожекция, състояла се в салона на „Модерен театър” в София. Но преди „Българан е галант” (1915г.), комедия, режисирана от Васил Гендов и продуцирана от акционерно дружество „Модерен театър”, у нас попадат и други герои и обстоятелства, които заслужават внимание. През 1897 г . в Русе, а после и в други градове, гражданите започват да се събират около афиши със следни любопитни съобщения: „Ново! Кинематографът – чудо на ХХ век” и срещу левче зрителите се потапят в историйките, дело на Братя Люмиер. Така и нашенци присъстват на „Закуска на бебето”, „Полетият поливач” и досущ като парижани реагират, когато влакът пристига на гара Сиота, припомня кинокритикът и ръководител на школата Елица Матеева. Според нея идеята на подобен род уроци с прожекции е младите кинематографисти да се запознаят с историята на българското кино, защото в нея са вложени не само усилията и творческото мислене на първите кинодейци, но и стремежът към един нов и по-добър свят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Представят римейк на първата лента „Българан е галант“"}
{"url": "https://trud.bg/%d0%b1%d0%b0%d0%b3%d0%b0%d1%82%d0%b0-%d0%bf%d0%b0%d0%ba-%d0%b2-%d0%be%d0%ba%d1%82%d0%b0%d0%b3%d0%be%d0%bd%d0%b0-%d0%bd%d0%b0-9-%d0%bc%d0%b0%d1%80%d1%82/", "text": "Благой Иванов-Багата се връща в октагона на 9 март. Негов съперник ще бъде американецът Бен Ротуел, който изтърпява наказание на Антодипинговата агенция на САЩ. Санкцията изтича следващия месец. Битката за българина ще е втора за UFC, най-престижната верига за смесени бойни изкуства ММА. Съперникът му има 36 победи, като 20 са с нокаут. А в последния сблъсък загуби от Жуниор дос Сантош през 2016-а. От бразилеца падна и Багата през изминалото лято, но тогава той се би с травма. А след срещата бившият №1 в света по самбо се подложи на операция на коляното.", "date": "2019.01.09", "title": " Багата пак в октагона на 9 март"}
{"url": "https://trud.bg/%d1%81%d1%82%d1%80%d0%be%d0%b8%d0%bc-%d1%87%d0%b5%d1%82%d0%b8%d1%80%d0%b8-%d1%81%d1%82%d0%b0%d0%b4%d0%b8%d0%be%d0%bd%d0%b0-%d1%81-40-000-%d0%ba%d0%b0%d0%bf%d0%b0%d1%86%d0%b8%d1%82%d0%b5%d1%82-%d0%b7/", "text": "България ще кандидатства с цели четири стадиона за домакинство на Мондиал 2030. Това обяви министърът на младежта и спорта Красен Кралев. В края на декември той бе на посещение в Белград в компанията на премиера Бойко Борисов и президентът на БФС Борислав Михайлов за среща с лидерите на Сърбия, Гърция и Румъния.  „Поемаме огромен ангажимент, трябва да отговорим на всички условия за наличие на добра инфраструктура, за да може да кандидатстваме – обясни Кралев пред БиТиВи. – В България имаме добри магистрали и летища. Нашият ангажимент е да имаме четири стадиона с капацитет 40 000. Две от съоръженията, които трябва да изградим за кандидатурата, ще бъдат в София. Другите два стадиона вероятно ще са в Пловдив и във Варна.“  Следващата работна среща между четирите страни пък ще бъде у нас през февруари. Кралев обясни, че състоянието на Борислав Михайлов в Сърбия се дължи на остри болки в коляното и коментарите за „ишиаса му“ в социалните мрежи били неуместни.  Министърът не подмина и горещата тема с финансовото състояние на „Левски“ предвид делата, които се водят срещу клуба.  „Ние нямаме пряко отношение по този въпрос. Сумите, които се изискват от „Левски“, за да не изпаднат в положението на ЦСКА, не са много големи. Аз се надявам, че ръководството ще намери адекватно и бързо решение. Тези суми не са големи и могат да бъдат платени. При добра воля мисля, че няма да се стигне до драматична ситуация в „Левски“.  Според Кралев безредиците по време на баскетболния мач между „Левски Лукойл“ и „Балкан“ са показали, че има нужда от нов закон за спортното хулиганство.  „Стюардите нямат сили и възможности да се справят с хулиганските прояви нито на стадиона, нито в залите – смята министърът. – Най-важното е майките да могат да доведат спокойно децата си да гледат спортни състезания.“  Крален съобщи и че тенисист №1 в света Новак Джокович е обещал, че ще посети турнира „София оупън“ през февруари и ще даде открит урок на деца. „Не правим турнир за един човек, който и да е той – добави министърът. – Когато иска, Григор Димитров е добре дошъл да участва. Едни от най-големите световни звезид, които са пред него в ранглистата, са избрали да дойдат.“    ", "date": "2019.01.09", "title": " Строим четири стадиона с 40 000 капацитет за Мондиал 2030"}
{"url": "https://trud.bg/%d1%85%d0%be%d0%bb%d0%b0%d0%bd%d0%b4%d0%ba%d0%b0-%d0%b8-%d0%bd%d0%be%d0%b2%d0%be%d0%b7%d0%b5%d0%bb%d0%b0%d0%bd%d0%b4%d0%b5%d1%86-%d0%b2-%d0%be%d1%82%d0%b2%d0%be%d1%80%d0%b5%d0%bd%d0%b0-%d0%b2%d1%80/", "text": "Мият си косите с урина вместо шампоан Двойка с 30-годишна разлика във възрастта номадства по света от 12 години и живее в „отворена връзка“. 34-годишната Мириам от Холандия и 64-годишният Питър от Нова Зеландия разказват пред британския „Канал 5“ за запознанството си, докато пътешестват, как са се отказали от домовете си и почти всички притежания, за да живеят като номади, пише  . Телевизията ги е снимала в Югоизточна България, някъде в Родопите, където е била лятната им дестинация. Въпреки освободения им начин на живот сега, в миналото сa имали високи постижения, разказва таблоидът. Мириам изоставя спортна кариера в полза на пътуването по света. Среща Питър на 22 г., докато е на пътешествие в Индия. Той е бил университетски преподавател, преди да реши да напусне и да живее на улицата. „Едно от най-освобождаващите неща, които някога съм правил в живота си, е да напусна къщата си и да тръгна към летището с една торба. От този момент станах бежанец от съвременния живот“, разказва Питър. Двойката няма постоянен адрес, те пътуват от място на място с пълни раници на гърба. За да оцелеят, Питър се занимава с готвенето, докато Мириам осигурява прехраната, ловувайки с лък и стрела, въпреки че е отгледана като вегетарианка. Мириам споделя, че са й били нужни две години, за да се научи да ловува. Понякога двойката се отбива до някой магазин, за да си набави неща, които не може да намери в дивата природа. Двамата финансират с 40 хил. паунда от спестявания този начин на живот, като казват, че харчат около 3 хил. паунда годишно. Мириам разказва, че мие косата си на потоци и със собствената си урина вместо шампоан, накисвайки я 20 мин. преди да я изплакне. Освен тази странност, двойката споделя и че живее в „отворена връзка“. Питър и Мириам казват, че са коментирали и темата за деца, но не искат да имат, тъй като не искат да се връщат в нормалния свят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2019.01.09", "title": " Холандка и новозеландец в „отворена връзка“ номадстват из Родопите (СНИМКИ и ВИДЕО)\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0%d1%85%d0%b0-%d0%be%d0%b1%d1%80%d0%b0%d0%b1%d0%be%d1%82%d0%ba%d0%b8-%d1%81%d1%8a%d1%81-%d1%81%d0%bc%d0%b5%d1%81%d0%b8-%d1%81%d1%80%d0%b5%d1%89%d1%83-%d0%b7/", "text": "Започнаха обработки със смеси срещу заледяване на улици и булеварди в част от южните райони на столицата, където снеговалежът е по-силен. Това съобщиха от пресцентъра на Столична община. Информацията за обстановката в София е към 15.00 часа. Обработки се извършват по трасета, по които се движи общественият транспорт в район „Витоша“ – Владая, Мърчаево, Драгалевци, Бояна и Симеоново. В планината Витоша се извършва опесъчаване на пътищата Драгалевци – Алеко и Бояна – Златни мостове. Към момента градският транспорт се движи по обичайните си маршрути при зимни условия. Седем екипа на Дирекция „Аварийна помощ и превенция“ извършват огледи на място и заедно с екипите на Столичен инспекторат следят обстановката в различните райони на града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Започнаха обработки със смеси срещу заледяване на улици и булеварди в част от южните райони на столицата"}
{"url": "https://trud.bg/%d1%87%d0%b5%d1%80%d0%b2%d0%b5%d0%bd%d0%b8%d1%8f%d1%82-%d0%ba%d1%80%d1%8a%d1%81%d1%82-%d1%80%d0%b0%d0%b7%d0%b4%d0%b0%d0%b2%d0%b0-%d1%85%d1%80%d0%b0%d0%bd%d0%b8-%d0%bd%d0%b0-%d0%bd%d0%b0%d0%b9-%d0%b1/", "text": "Българският Червен кръст започна раздаването на хранителни продукти на социално слаби хора в област Монтана. Акцията е в изпълнение на Оперативната програма за подпомагане на най-нуждаещите се и е съфинансирана от Европейския съюз. По списък, изготвен от социалните служби по места, до 28 февруари всеки ще получи пакет с 24 кг храни, сред които боб, ориз, олио, леща, грах, захар, спагети, лютеница, риба и консерви с говеждо и пилешко месо. Раздаването на хранителните пакети вече е започнало в общините Лом, Медковец и Георги Дамяново, до края на януари продуктите ще стигнат и до най-бедните жители и на  останалите селища от региона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Червеният кръст раздава храни на най-бедните в област Монтана"}
{"url": "https://trud.bg/%d0%bc%d0%be%d1%80%d1%81%d0%ba%d0%b0%d1%82%d0%b0-%d0%b0%d0%bb%d0%bc%d0%b0-%d0%bc%d0%b0%d1%82%d0%b5%d1%80-%d1%89%d0%b5-%d0%be%d0%b1%d1%83%d1%87%d0%b0%d0%b2%d0%b0-%d0%ba%d0%b8%d0%b1%d0%b5%d1%80%d1%81/", "text": "Две нови специалности „Кибероперации“ и „Киберсигурност“ ще бъдат открити наесен във ВВМУ „Н.Й.Вапцаров“. В първата ще се обучават специалисти за всички видове въоръжени сили на Министерството на отбраната, а втората ще подготвя студенти за нуждите на бизнеса и администрацията, посочи началникът на морската Алма матер флотилен адмирал проф.Боян Медникаров. Най-старото техническо училище и лидер във военноморското образование отбеляза 138 години от създаването си с тържествен военен ритуал. Приемът за новата учебна 2019/2020 г. ще бъде за около 560 студенти и при ранните записвания има вече 100 повече в сравнение със същия период на м.г. ВВМУ ще подготви 52 нови курсанти, 20 от които за ВМС, 20 за службите на Военномедицинската академия и останалите като киберспециалисти за системата на отбраната. Очаква се увеличение и на чуждестранните студенти, които в момента са над 450. Ръководството на училището работи активно за привличане на младежи най-вече от Африка. ВВМУ е водещ партньор по проект за създаване на център за компетентност с интелигентни системи за подготовка на кадри в сферата на сигурността. Съвместно с областна управа във Варна се работи за изграждане на център за управление и овладяване на различни кризисни ситуации. Планира се и център за спасяване по море. В двора на училището се изгражда храм на името на Св.Николай, изцяло с дарения. След грубия строеж ще започне покриването на кубетата и изграждане на каменната облицовка. Целта е в храма да се правят венчавки и кръщенета на курсанти и възпитаници на училището. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Морската Алма матер ще обучава киберспециалисти за армията\t\t\t"}
{"url": "https://trud.bg/%d1%81%d0%bf%d0%b8%d1%80%d0%b0%d1%82-%d0%b1%d0%b8%d0%b3-%d0%b1%d1%80%d0%b0%d0%b4%d1%8a%d1%80-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Риалити форматът „Биг Брадър“ и производния „ВИП Брадър“ няма да вървят повече в българския телевизионенефир, пише . На негово място есента се готви ново шоу, напълно вероятно е това да бъде и „Денсинг старс“. Според информацията на „Шоу“ продуцентите на формата вече не виждат смисъл да влагат в реалити предаването, което в последните години не им носи особени печалби. Голям проблем е вече и намирането на популярни личности, които са готови да участват във „ВИП Брадър“ срещу сравнително малко пари. Миналата година „Биг Брадър“ и британският вариант на „Вип Брадър“ спряха да се излъчват във Великобритания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Спират „Биг Брадър“ в България?"}
{"url": "https://trud.bg/%d0%be%d0%b1%d0%bd%d0%be%d0%b2%d1%8f%d0%b2%d0%b0%d1%82-%d0%ba%d0%bb%d0%b0%d1%81%d0%bd%d0%b8%d1%82%d0%b5-%d1%81%d1%82%d0%b0%d0%b8-%d1%81-%d0%b0%d0%bd%d1%82%d0%b8%d0%b1%d0%b0%d0%ba%d1%82%d0%b5%d1%80/", "text": "Община Бургас ще обнови всички класни стаи за първокласниците в училищата. Те ще бъдат с нови антибактериални настилки, лед осветление, нови шкафчета, нови единични чинове, които могат да се конфигурират по различен начин, и нови интерактивни дъски с възможности за използване на електронни учебници и електронен дневник. Община Бургас е предвидила за целта 1 000 000 лева, от които 800 000 за ремонт на класните стаи и 200 000 за електронно съдържание и обучения. От кметството съобщиха още, че тази година се увеличават средствата за издръжка на едно дете в детските градини при 5 и 6-годишните – от 260 на 350 лева, и за 3 и 4-годишните – от 810 на 860 лева, за дете в яслена група – от 810 на 860, за дете със СОП – от 910 на 930 лв., като таксите, които ще плащат родителите, остават непроменени. С увеличаването на издръжката детските градини ще получат с 450 000 лева повече. Така ще могат да осигурят още по-качествено хранене, по-добри учебни помагала, повече занятия на открито, по-добра програма за работа с децата със СОП и повишаване квалификацията на учителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Обновяват класните стаи с антибактериални настилки"}
{"url": "https://trud.bg/%d0%b5%d1%82%d0%be-%d0%b3%d0%b8-%d1%86%d0%b8%d0%b3%d0%b0%d0%bd%d0%b8%d1%82%d0%b5-%d0%bf%d1%80%d0%b5%d0%b1%d0%b8%d0%bb%d0%b8-%d0%ba%d0%be%d0%bc%d0%b0%d0%bd%d0%b4%d0%be%d1%81%d0%b0-%d0%b2%d1%8a%d0%b2/", "text": "Районният съд в Пловдив гледа искането на Районна прокуратура за вземане на мярка „задържане под стража“ спрямо Б. П. /на 17 г./ и А. П. /на 21 г./. Те са привлечени като обвиняеми за това, че на 6 януари 2019 г. в пловдивското село Войводиново са причинили средна телесна повреда по хулигански подбуди на 33-годишен военен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                          ", "date": "2019.01.09", "title": " Ето ги циганите, пребили командоса във Войводиново"}
{"url": "https://trud.bg/%d1%8f%d0%bd%d0%ba%d0%be%d0%b2-%d1%81-%d0%bf%d1%8a%d1%80%d0%b2%d0%b8-%d1%82%d0%be%d1%87%d0%ba%d0%b8-%d0%b7%d0%b0-%d0%b7%d0%b8%d0%bc%d0%b0%d1%82%d0%b0/", "text": "Радослав Янков спечели първи точки за Световната купа по сноуборд алпийски дисциплини. Бившият носител на Големия кристален глобус зае 13-о място в паралелния слалом в Бад Гащайн (Австрия). Именно с 13-о време чепеларецът успя да преодолее квалификацията и си осигури място в директните елиминации. Там обаче негов съперник бе олимпийският шампион от Пьонгчанг 2018 Невин Галмарини (Швейцария), който го изпревари с 0,80 секунди от по-удобното трасе. Победата пък грабна Щефан Баумайстер (Германия), който на финала преодоля Дарио Кавийзел (Швейцария).  За класирането си Янков получи 200 точки за Световната купа, с които е 13-и в дисциплината и 24-и в генералното класиране. Следващият кръг от Световната купа е на 19 януари в Рогла (Словения).", "date": "2019.01.09", "title": " Янков с първи точки за зимата"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f-%d0%be%d1%82-%d1%87%d0%b5%d1%82%d0%b8%d1%80%d0%b8-%d0%b3%d1%80%d0%b0%d0%b4%d0%b0-%d0%be%d1%85%d1%80%d0%b0%d0%bd%d1%8f%d0%b2%d0%b0-%d0%b1%d0%b0%d1%81%d0%ba/", "text": "Полиция от четири града бе ангажирана за охраната на баскетболното дерби между „Балкан“ и „Левски Лукойл“ в Ботевград късно снощи. Освен местните органи на реда бяха привлечени служители от ОДМВР – София, Дирекция „Жандармерия“ и районните управления в Правец и Елин Пелин. Засилено полицейско присъствие ще има по автомагистрала „Хемус“ и пътя Мездра – Ботевград, а целта е да се избегнат сблъсъци между агитките на двата тима.  Срещата е от група „J“ на ФИБА Еврокъп и е само четири дни след сблъсъка за вътрешното първенство в столичната зала „Универсиада“, по време на който феновете на сините предизвикаха безредици. „Левски Лукойл“ бе глобен с 5000 лв. заради инцидентите, при които няколко зрители и оператор на БНТ бяха ударени от хвърлени бутилки.  „Има провинение, наказанието е възможно най-тежкото – заяви треньорът на „сините“ Константин Папазов. – За мен е важно ние по никакъв начин повече да не попадаме в хрониките. Това бие по имиджа на клуба и обезценява много положителни неща, които правим. Искаме залата да бъде пълна с деца и сме отправили призив към нашите фенове. Дано проявят разбиране и ни подкрепят така, както и досега в много важни мачове.“", "date": "2019.01.09", "title": " Полиция от четири града охранява баскет дербито"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d1%8a%d1%82-%d0%bd%d0%b0-%d0%b3%d1%80%d0%b8%d0%b3%d0%be%d1%80-%d1%85%d0%b2%d0%b0%d0%bb%d0%b8-%d0%b4%d0%be%d0%bc%d0%b0%d0%ba%d0%b8%d0%bd%d0%b8%d1%82%d0%b5/", "text": "Дани Валверду, треньор на Григор Димитров, похвали подобренията в тенис комплекса в Мелбърн, който ще приеме Аустрелиън оупън от понеделник. Домакините са изградили нова разширена зона за играчите с многобройни съоръжения за тренировки, възстановяване, хранене и почивка.  „Много съм впечатлен, това помага за подобряване на представянето ни – заяви венецуелецът. – Поздравления за директора Крейг Тили, вдигнахте много летвата за другите турнири.“  Пред това време Григор се подготвя на корта в компанията на „супертреньора“ си Андре Агаси.  Новата голяма надежда на родния тенис Адриан Андреев пък ще получи помощ от страна на Международната тенис федерация (ИТФ). 17-годишният софиянец ще е един от стипендиантите по програмата на Фондация за развитие на Големия шлем, а подкрепата е в размер на 25 000 долара. По същата програма първата ни ракета при жените Виктория Томова получи 100 000 долара в последните 3 години.", "date": "2019.01.09", "title": " Треньорът на Григор хвали домакините в Мелбърн"}
{"url": "https://trud.bg/%d0%bf%d0%b5%d1%82-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%82%d1%8a%d1%80%d0%bd%d0%be%d0%b2%d0%b5%d1%86-%d0%be%d0%b1%d0%b8%d0%b6%d0%b4%d0%b0%d0%bb/", "text": "Наказание от пет месеца лишаване от свобода при строг режим ще изтърпи търновец за извършено хулиганство. Наказанието е наложено след одобрено от съда споразумение, постигнато с Районна прокуратура – Велико Търново. Г.С. се призна за виновен за това, че на 26 октомври миналата година е извършил непристойни действия спрямо 26-годишна американска гражданка като я обиждал. Споразумението има последици на влязла в сила присъда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Пет месеца затвор за търновец, обиждал американка"}
{"url": "https://trud.bg/%d0%b0%d0%bd%d0%b3%d0%bb%d0%b8%d1%8f-%d0%bd%d0%b0%d1%81%d1%82%d1%80%d1%8a%d1%85%d0%bd%d0%b0-%d1%81%d1%80%d0%b5%d1%89%d1%83-%d0%b2%d0%b0%d1%80/", "text": "В Англия настръхнаха срещу системата ВАР. Причината бе голът на „Тотнъм“, с който бе победен „Челси“ (1:0) в първи полуфинал за Купата на лигата. Главният рефер Майкъл Оливър отсъди дузпа за „шпорите“, след като се консултира със своя видеоасистент. Ситуацията бе сложна, защото преди нарушението срещу Хари Кейн имаше съмнения на засада. В крайна сметка бе решено, че такава няма. Мениджърът на „Челси“ Маурицио Сари отправи директна критика към лайнсмена, който вдигна флага си, преди ситуацията да приключи защото така е повлиял на играчите му. „Не харесвам ВАР, а и не желая да печелим така“, каза пък Маурисио Почетино, треньор на „Тотнъм“.  ", "date": "2019.01.09", "title": " Англия настръхна срещу ВАР"}
{"url": "https://trud.bg/%d0%bc%d0%be%d1%85%d0%b0%d0%bc%d0%b5%d0%b4-%d1%81%d0%b0%d0%bb%d0%b0%d1%85-%e2%84%961-%d0%bd%d0%b0-%d0%b0%d1%84%d1%80%d0%b8%d0%ba%d0%b0/", "text": "Мохамед Салах от „Ливърпул“ спечели наградата за най-добър африкански футболист на 2018 година. Тържествената церемония се състоя в Дакар, а египтянинът остави след себе си в класирането своя съотборник Садио Мане и голмайстора на „Арсенал“ Пиер-Емерик Обамеянг. Салах стана голмайстор на Висшата лига през миналия сезон с 32 попадения в 36 мача. Той грабна приза за номер 1 в Африка за втора поредна година, а любопитното е, че през 2017-а челната тройка отново допълниха Мане и Обамеянг. Същото трио оформя и атаката в отбора на годината. Треньор на годината стана Ерве Ренар, който води националния тим на Мароко, а отбор на годината е Мавритания.", "date": "2019.01.09", "title": " Мохамед Салах №1 на Африка"}
{"url": "https://trud.bg/%d0%b8%d0%b7%d0%b2%d0%b0%d0%b4%d0%b8%d1%85%d0%b0-%d1%82%d0%b8%d0%b3%d1%8a%d1%80%d0%b0-%d0%be%d1%82-%d0%be%d1%81%d0%bd%d0%be%d0%b2%d0%bd%d0%b8%d1%8f-%d1%81%d1%8a%d1%81%d1%82%d0%b0%d0%b2/", "text": "„Астра“ извади от основния състав Пламен Илиев. Пацо Тигъра, както е известен българския страж, има предварителен договор с „Лудогорец“. Той влиза в сила от лятото. Тогава вратарят става свободен агент. Именно заради това той е отстранен от от първия отбор на „Астра“ и е пратен да тренира с резервите. Това наказание е именно заради факта, че пренебрегна офертите на клуба и предпочете да се завърне в България. Тигъра не беше качен и в чартъра на румънците за зимната им подготовка в Турция. Така, ако остане в Гюргево до края на сезона, едва ли ще запише и една игрова минута за първия отбор и ще се подготвя само за здраве. От „Лудогорец“ вече обявиха, че правят всичко възможно да привлекат футболиста още сега през януари и вече са в контакт с ръководството на „Астра“, но все още няма официална развръзка. „На този етап нямаме договорка – коментираха от Разград преди заминаването на тима за подготвителен лагер в Турция. – С румънските колеги поддържаме официален контакт. Опитваме се още от зимата те уредим Илив и Серкан Юсеин от „Ботев“ (Пд). Ако не успеем да се договорим, ще ги чакаме през лятото“. От щаба на „орлите“ признаха, че са готови да продадат титулярния си вратар Ренан, но при солидна оферта. „Ние продаваме скъпо“, лаконични бяха от лагера на шампионите. „Лудогорец“ ще изиграе шест контроли в Турция. Първият съперник е „Ботошани“, като спарингът с румънския отбор е на 15 януари. Играчите на Антони Здравков ще премерят сили още с унгарския „Хонвед“, „Клуж“, лидера в полското първенство „Легия“ (Гданск), руския „Ахмат“ и първенеца на Сърбия „Цървена звезда“.", "date": "2019.01.09", "title": " Извадиха Тигъра от основния състав"}
{"url": "https://trud.bg/%d1%81%d0%bb%d0%b0%d0%b2%d0%b8%d1%8f-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%b4%d0%b2%d0%b0%d0%bc%d0%b0-%d0%b7%d0%b0%d1%89%d0%b8%d1%82%d0%bd%d0%b8%d1%86%d0%b8/", "text": "Защитниците Ертан Томбак и Преслав Петров бяха представени като нови играчи на „Славия“. Освободени са Неманя Иванов, Милчо Ангелов, Сашо Александров и Момчил Цветанов. „Ще има още нови – обеща Златомир Загорчич, треньор на „Славия“. – Би било хубаво да взимаме български играчи. Чужденците, които идват не са по-добри. Да, Неймар и Лионел Меси са добри, но тях трудно ще ги вземем“. Наставникът заяви, че иска звездата на тима Галин Иванов да остане, но въпреки това призна, че е по-добре за него да направи трансфер. „Имаме нужда от него, но му пожелавам да отиде в чужбина и да изкара пари“, добави Загорчич. „Славия“ ще тренира в София до 15 януари. След това тимът заминава на лагер в Турция. Там ще остане до 5 февруари. Към този момент има договорени четири контроли, като почти сигурно ще бъдат организирани още две проверки.", "date": "2019.01.09", "title": " „Славия“ представи двама защитници"}
{"url": "https://trud.bg/11-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%bf%d0%be%d1%87%d0%b8%d0%bd%d0%b0-%d0%b2-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f-%d0%ba%d0%b2%d0%b0%d1%80%d1%82/", "text": "11-годишно дете почина в Ботунец, след като се задави с пионка от игра, съобщи  . Родителите го отвели в местната поликлиника, но там нямало лекар. По думите им – то починало докато чакало линейка, която закъсняла. От Спешна помощ обаче не потвърдиха тази информция. Пред спешния филиал в квартала се породи недоволство от страна на близките на семейството, което е приключило след намеса на органите на реда. По информация на близките 11-годишното момче си играело в дома, когато глътнало пионка от игра и започнало да се задушава. Майката веднага го завела в спешния център в поликлиниката в „Ботунец”, но там нямало лекар. Семейството твърди, че детето е починало, докато родителите чакали линейка над 40 минути. Катя Сунгарска, говорител на столичния Център за спешна медицинска помощ, отрече пред Дарик тази информация като се позова на документи. „В 14.02 получаваме сигнал за 11-годишно дете, което се задушава. Най-вероятно е погълнало чуждо тяло, повръща кръв. В 14.03 изваждаме екип от друг адрес и веднага го пренасочваме към детето. В 14.08 се обажда лелята на детето и казва – „ще го закараме в болнично заведение, отказваме сигнала“. В 14.16 минути нашето медицинско лице във филиала ни в Ботунец ни се обажда и ни казва, че дете в много тежко общо състояние, посиняващо, с много нисък пулс е закарано в нашия филиал там. До нас, доколкото разбирам, се намира входът на ДКЦ-то, но няма време да се викат лекари и специалисти, затова тя започва веднага реанимационни действия, но детето е било наистина в много тежко състояние и е починало. Междувременно, разбирайки каква е ситуацията, завеждащият на смяната се обажда в линейката, която беше така или иначе насочена към адреса на детето и я пренасочва към филиала в Ботунец, ако може да окаже помощ. Праща и втора линейка от града. За съжаление обаче детето вече е починало. Пристигат и двата екипа на място, но детето вече е починало, било е в много тежко състояние. Какво точно се е случило, как се е случило, каква е причината детето да загуби живота си вече може да установи единствено и само аутопсия.” Малко по-късно пред деня голяма група хора са се събрали пред местния филиал на Спешна помощ, откъдето пък сигнализирали полицията и до напрежение не се стигнало. От здравното министерство информираха Дарик, че по случая вече е назначена проверка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.09", "title": " 11-годишно дете почина в столичния квартал „Ботунец“, задавило се с пионка от игра"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d1%81-20-%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d0%bd%d0%b0-%d1%87%d0%b8%d0%bd%d0%be%d0%b2%d0%bd%d0%b8%d1%86%d0%b8-%d0%be%d1%82%d0%bb%d0%b8/", "text": "Кметовете ще могат да получават заплата колкото министър, реши правителството, като прие промени в правилата за определяне на заплатите на заетите в бюджетните организации. С тях се въвежда таван на парите на местната власт, които не могат да надхвърлят месечната на министър. В момента основната заплата на членовете на кабинета е 4574 лв. Заплатата на кметовете ще се определя от общинските съвети, гласи друга промяна. Министрите приеха и промени в Наредбата за заплатите на служителите в държавната администрация. Според тях заплатите на чиновниците, които получат отлична оценка за работата си ще се повишат с 20%, а не както досега – с 15 на сто. Повече ще взимат и тези, които получат оценка “Изпълнението надвишава изискванията”. Тяхната заплата ще расте с 15%, вместо досегашните 10 на сто. Чиновниците ще получават и по-висока месечна база на възнагражденията от тази година, като степените на основните заплати за всяко длъжностно ниво се намаляват от шест на четири. Така например висшите чиновници, които имаха най-високата степен 6 и досега получаваха максимално до 4000 лв. месечно, вече ще бъдат ниво 4 (най-високото), но ще получават до 4500 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Вдигат с 20% заплатите на чиновници – отличници\t\t\t"}
{"url": "https://trud.bg/%d0%bc%d0%b5%d0%b3%d0%b7-%d0%be%d0%b1%d0%b2%d0%b8%d0%bd%d0%b5%d0%bd%d0%b0-%d0%b7%d0%b0-%d0%b8%d0%b7%d0%bc%d0%b0%d0%bc%d0%b0-%d1%81-%d0%bb%d1%83%d0%ba%d1%81%d0%be%d0%b7%d0%b5%d0%bd-%d0%b4%d0%b6%d0%b8/", "text": "Районната прокуратура в Пловдив повдигна обвинения на 28-годишната дизайнерка Миглена Каканашева-Мегз, на приятеля й Румен Рончев и на братовчед й Антон Лесов по разследване за застрахователна измама. От днес сутринта Мегз е обвиняема за подбудителство към обсебване в големи размери. Тя остава на свобода с мярка “парична гаранция” от 10 000 лева. 40-годишният й приятел Румен, който е шеф на транспортна фирма, ще отговаря като извършител. Той остава зад решетките за 72 часа. 33-годишният братовчед Лесов има същото обвинение, но е пуснат от ареста срещу “подписка”. Според прокуратурата през септември м.г. в Пловдив Мегз склонила двамата мъже да задигнат джипа й “Мерцедес G350”, взет на лизинг от фирма за 98 560 лв. Причината – имала финансови проблеми и не можела вече да плаща месечните вноски за колата. Румен участвал в скрояването на плана, а братовчедът Антон бил убеден да отиде в полицията и заяви, че е оставил джипа пред заведение в квартала “Кючук Париж”, а на другата сутрин го нямало. Всъщност мерцедесът “кубче” на Мегз бил откаран в родния й град Раковски и паркиран в двора на роднина на Антон. Джипът си останал там през цялото време, докато жълтите сайтове се надпреварвали да съобщават “Автокрадци разплакаха Мегз”. Там го открили и опитните пловдивски полицаи, които разследвали кражбата. Оказало се обаче, че при престоя в Раковски оригиналният двигател на джипа е подменен. Срещу арестувания транспортен бос Румен Рондев има и обвинение за най-обикновена кражба, извършена навръх Новата 2018 г. Събрани били доказателства, че на 31 декември 2017 г. той задигнал два броя спойлера от влекач “Мерцедес” за 1800 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.09", "title": " Мегз обвинена за измама с луксозен джип (обзор)\t\t\t"}
{"url": "https://trud.bg/%d1%81%d0%b4%d0%b5%d0%bb%d0%ba%d0%b0%d1%82%d0%b0-%d0%b7%d0%b0-%d1%84-16-%d0%b2%d0%bb%d0%b8%d0%b7%d0%b0-%d0%b2-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d0%be%d0%b1%d0%b7%d0%be/", "text": "Загубихме година и половина в процедурни решения Министерският съвет реши да предложи на Народното събрание да възложи на кабинета да започне преговори със САЩ за закупуването на изтребители Ф-16. На заседание вчера министрите разгледаха доклада за придобиване на новия боен самолет, подготвен от междуведомствена работна група, който предлага изборът да е F-16. Кабинетът реши парламентът да задължи премиера да следи организацията на преговорите при изготвяне на проекта за международен договор. Причината за искането на МС, е че ще отнеме много повече време, ако процедурата бъде започната отново. До този момент страната ни загуби година и половина в процедурни решения, комисии и обсъждания. Задължително в преговорния екип ще участват министрите на отбраната, на икономиката, на външните работи и на финансите. “Аз много ясно заявих, че водим преговори със САЩ, което доведе до много спекулации – че едва ли не Министерски съвет е решил да сключи договор. Имаме уверение и от Белия дом, че цената ще бъде коригирана. Така че по този начин ние правим стъпка, с която да придобием новия изтребител”, коментира вицепремиерът и военен министър Красимир Каракачанов. По думите му преговорите тепърва предстоят и към момента не може да се дадат параметри за цена, начин и срок на плащане на самолетите. Припомняме, че проектът за 8 изтребителя за военно-въздушните ни сили е на стойност до 1,8 млрд. лева с ДДС. Часове преди правителственото заседание САЩ потвърдиха ангажимента си да отговорят на българските бюджетни и оперативни изисквания за придобиване на новите изтребители. Администрацията на президента Тръмп приветства плановете за модернизация на въоръжените сили на България и очаква нейния предстоящ избор на нов многоцелеви изтребител, се казва в изявление на Белия дом, разпространено от посолството на САЩ в България. “Ние сме убедени, че Ф-16, блок 70 г. предлага на България най-добрата възможна комбинация от цена, бойни способности и взаимна съвместимост с другите натовски военновъздушни сили”, се посочва още в изявлението.  ", "date": "2019.01.09", "title": " Сделката за Ф-16 влиза в парламента (обзор)\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%b2%d0%bc%d1%80%d0%be-%d0%b5-%d1%81%d1%8a%d1%83%d1%87%d0%b0%d1%81%d1%82%d0%bd%d0%b8%d0%ba-%d0%bd%d0%b0-%d1%86%d0%b8%d0%b3%d0%b0/", "text": "„Ние трябва да видим генезиса на процеса. Трябва да видим този кмет на селото. Ако не греша, е трети мандат. Допреди 5 години тъй наречените цигански къщи са били 5-6, с трийсетина живеещи в тях. Сега са повече от 30, с повече от 130 живеещи в тях.“ Това каза лидерът на АБВ Румен Петков в интервю за Би Ти Ви радио. „Този кмет къде дрема за тези незаконни постройки? Аз ползвам вашия авторитетен ефир да се обърна към прокуратурата. Да потърси сметка от кмета на селото, който по никакъв начин не е гарантирал спазването на закона“, призова Петков. „Ние видяхме един човечец, който живее в незаконна къща, но пък за сметка на това законно е електроснабден, което е абсурд. И се обръщам към всички политически председатели, голяма част от тях далеч не са лидери, разбира се. Искам да ме подкрепят в това настояване пред прокуратурата да вземе мерки към този кмет. На първо място към господин Красимир Каракачанов. Лидерът на ВМРО в община Марица живее в това село. Защо той не е направил нищо? И днес ВМРО да дере гърло и да обяснява колко са лоши циганите… Ами ВМРО им е съучастник“, заяви лидерът на АБВ. „Експертизата, която е публична, показва, че обслужването в годините нататък на F-16 е възможно най-скъпото от всички депозирани предложения в нашата страна и то загробва България с десетки милиони всяка година. Отмяната на тази процедура е повече от наложителна, ако иска това правителство да запази поне част от достойнството си пред нашите европейски партньори“, коментира още Румен Петков. По думите му поне до 2029 г. наличните между 60 и 80 въздухоплавателни средства – самолети и хеликоптери, могат да обслужват интереса на националната ни сигурност. На този етап се готвим за самостоятелно явяване, мобилизираме структурите си, каза Петков в отговор на въпрос как ще се яви АБВ на евровота. В началото на февруари партията ще има разширено заседание на националния си ръководен орган – политическия съвет. „Мобилизираме членовете и симпатизантите със съзнанието, че ще направим силна кампания. Тя трябва да бъде насочена за силна и отговорна Европа. Европа няма свое лице. Един Юнкер например, аз съм дълбоко притеснен кога той е по-нетрезвен – сутрин или вечер? Един човек, който ходи с две различни обувки, който не е в състояние да артикулира достатъчно солидно една мисъл. Той позори Европа“, каза още лидерът на АБВ. Той заяви още, че АБВ се готви много сериозно и за местните избори. „Но се готвим и за извънреден парламентарен вот“, добави Румен Петков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.01.09", "title": " Румен Петков: ВМРО е съучастник на циганите във Войводиново\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-317/", "text": "Милиарди изгоряха за циганската интеграция В декадата потънали 1,1 млрд. лв. Резултатът – малцинството живее в гета, 200 000 къщи са незаконни.           Дончо Атанасов поема поне временно АПИ  Депутат може да застане на поста на Светослав Глосов.           На съд отиват мерките срещу мръсния въздух Жалби са подали кметовете на Горна Оряховица и Русе. Двете общини не са одобрени за европейско финансиране, представят доказателства, че отговарят на изискванията.       Данъчно облекчение за плащане с карта Данъчен консулт на „Труд“.             Грънчари оценяват безценни картини Милиони потънаха в липсващите регистри на крадени художествени творби, казва колекционерът Игор Марковски в интервю за „Труд“.         Българската война срещу себе си Опашките на колко лъвове могат да бъдат издърпани от раз – коментар на Благовест Бенишев.           Климатът ще става все по-свиреп Системите за ранно предупреждение в България са начин да се защитите от опасни явления, казва Петери Талас, генерален секретар на Световната метеорологична организация, в интервю за „Труд“.     Професора Силует на националния отбор на България по волейбол Силвано Пранди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Вижте акцентите в броя на вестник „Труд“ в четвъртък, 10 януари 2019"}
{"url": "https://trud.bg/%d0%b7%d0%bb%d0%b0%d1%82%d0%be%d1%82%d0%be-%d0%b8-%d1%81%d1%80%d0%b5%d0%b1%d1%80%d0%be%d1%82%d0%be-%d1%89%d0%b5-%d0%bf%d0%be%d1%81%d0%ba%d1%8a%d0%bf%d0%b2%d0%b0%d1%82/", "text": "Ще повишат лихвите в САЩ  Златото и среброто може да се окажат печеливша инвестиция през 2019 г. За последния месец до 8 януари златото поскъпна с 2,5%, или с над 50 долара за тройунция и цената му се покачи малко под 1300 долара. Среброто поскъпна от 14,21 долара за тройунция в началото на декември до 15,87 долара в първите дни на 2019 г. Това потвърждава прогнозите, че 2019 г. може да е година на металите, коментират от представителството на Admiral Markets UK в България. Според експертите среброто може да поскъпне до 18 долара, а златото до 1365 долара за тройунция. Основните фактори, които влияят на цената на златото, са лихвените нива и доходността по облигациите, както и курса на долара. Тази година Федералният резерв на САЩ (Фед) вероятно ще продължи с покачването на лихвите, което може да доведе до отлив на капитали от фондовия пазара, а една от най-добрите алтернативи на акциите е златото. Относно долара, очакваните повишения на лихвите от Фед през 2019 г. вече за включени в курса му и те едва ли ще тласнат “зелените пари” нагоре, освен ако централните банкери не поднесат сериозна изненада за пазарите.", "date": "2019.01.09", "title": " Златото и среброто ще поскъпват"}
{"url": "https://trud.bg/%d0%bd%d0%b0%d0%b4-527-%d0%bc%d0%bb%d0%bd-%d0%bb%d0%b2-%d0%b5-%d0%bc%d0%b0%d0%ba%d1%80%d0%be%d1%80%d0%b0%d0%bc%d0%ba%d0%b0%d1%82%d0%b0-%d0%bd%d0%b0-%d0%b1%d1%8e%d0%b4%d0%b6%d0%b5%d1%82%d0%b0-%d0%bd/", "text": "52 745 000 лв. е макрорамката на бюджета на Общината в Търговище за тази година. Това стана ясно при публичното представяне и обсъждане на проекта за приходите и разходите на общинското кметство, в което учстваха кметът д-р Дарин Димитров, заместниците му, съветници, представители на бизнеса и неправителствения сектор, граждани. Общият размер на приходите по проектобюджета за 2019г. е 49,9 млн. лв.  В макрорамката, освен приходите, са включени и средства по оперативните програми. Увеличението спрямо 2018 г. е с 5,6 млн. лв. То се формира от завишаване на средствата за делегираните дейности от централния бюджет и на собствените приходи. Преходният остатък за 2019 г. е в размер на 5,3 млн. лв. Разходната част на проектобюджета е разчетена, спрямо очакваните приходи, като в по-голямата част има увеличение на предвидените средства за различните дейности. Най-голям дял от бюджета, 45 %, е предвиден за образование. Планираните разходи в капиталовата програма на Общината са за близо 6,6  млн. лв. Средствата са за рехабилитация на междуселищна и улична мрежа и тротоари, учебни, детски заведения и площадки, изграждане на спортни съоръжения и други. На обсъждането гражданите поставиха въпроси за ремонтите на здравните кабинети в населените места, които обаче са частна собственост или са предоставени за безвъзмездно ползване и Общината няма как да инвестира в тях, обясниха от администрацията. Жителите на града се интересуваха също за монтирането на станция за измерване чистотата на въздуха. Средства за изграждането на система за електронно измерване и наблюдение са заложени в капиталовата програма на Общината за 2019 г., разясниха от кметството Това е станало възможно, след като са били направени експертни проучвания за видовете станции, параметрите им и възможностите им. Сред поставените въпроси бяха и тези за обновяването на околоблоковите пространства и различни улици в града, като общинското ръководство обясни, че рехабилитацията и благоустрояването ще се случват поетапно и съобразно наличния финансов ресурс. Проектобюджетът ще бъде публикуван на сайта на Община Търговище през следващата седмица и ще бъде внесен за разглеждане в Общинския съвет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Над 52,7 млн. лв. е макрорамката на бюджета на Търговище\t\t\t"}
{"url": "https://trud.bg/%d1%88%d1%83%d0%bc%d0%b5%d0%bd-%d0%b2%d1%8a%d0%b7%d1%80%d0%b0%d0%b6%d0%b4%d0%b0-%d0%bb%d0%b5%d1%82%d0%bd%d0%b8%d1%8f-%d1%82%d0%b5%d0%b0%d1%82%d1%8a%d1%80/", "text": "Летният театър на Шумен в центъра на града, който се руши от години, а сега е обезопасен с огради, може да бъде възроден. Общината е изготвила технически проект и той е изпратен за одобрение в МРРБ. Обектът е включен в инвестиционната програма за културна инфраструктура на Шумен по ОП „Региони в растеж“. Изчислено е, че ще бъдат нужни около 1,6 млн.лв. за възстановяване. Според проекта на арх. Милен Мънков, Летният театър ще бъде с капацитет 900 места, разположени на 13 реда. Предвидено е сегашната козирка да се запази, но тя трябва да бъде основно санирана. Предвидени са съблекални, гримьорни, сервизни помещения, каси. Цялата северозападна част от двора ще бъде заета от кафе-сладкарница. Очаква се одобрение на проекта и в най-скоро време общината да получи нужните средства за да може още тази година да възроди културния обект. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Шумен възражда Летния театър"}
{"url": "https://trud.bg/%d1%84%d0%b8%d1%80%d0%bc%d0%b0%d1%82%d0%b0-%d0%b7%d0%b0-%d1%82%d0%be%d0%bb-%d1%81%d0%b8%d1%81%d1%82%d0%b5%d0%bc%d0%b0%d1%82%d0%b0-%d0%b8%d0%b7%d0%bf%d1%8a%d0%bb%d0%bd%d0%b8%d0%bb%d0%b8-%d1%81%d0%bc/", "text": "От консорциум „Капш Трафик Солюшънс“ разпространиха позиция, в която уверяват, че са изпълнили всички ангажименти към властите по отношение на договора за изграждане на системата за електронни винетки. Пътни експерти призоваха фирмата изпълнител на новата система за таксуване при движение по републиканските пътища да обясни откъде идва проблемът. На „Капш“ беше възложен договорът за изграждане на българската тол система за камиони над 3.5 тона и системата за електронни винетки за леки автомобили след обществена поръчка. В съобщението на консорциума се посочва, че „Капш“ е осигурил напълно работеща, тествана и одобрена система. На 14 декември Агенция „Пътна инфраструктура“ и „Капш“ са подписали приемо-предавателен протокол за предаване на системата за е-винетки. След подписването терминалите за самообслужване, центърът за данни, онлайн магазинът, автомобилите за контрол, правоприлагането и другите системни компоненти са изцяло под контрола на АПИ. „Капш“ отговаря за гаранционното обслужване на компонентите на системата. Конвертирането на хартиена винетка в е-винетка не е предмет на договора с „Капш“, консорциумът не е отговорени за уебсайта, свързан с конвертирането на винетки. Плащанията в брой за електронни винетки не попадат в обхвата на договора между „Капш“ и АПИ, уточняват още от компанията. „Въпреки че не е част от договорното споразумение, „Капш“ оказва съдействие на властите и приветства проверката на министерството“. България е шестата европейска държава, в която на „Капш“ е възложена отговорността за изграждане на национална система за таксуване на пътната инфраструктура след Австрия, Швейцария, Полша, Чехия и Беларус. Заради неуредиците с електронните винетки и инсталирането на терминали премиерът Бойко Борисов поиска оставката на шефа на Пътната агенция. Регионалният министър увери, че всички проблеми със системата по пътищата са отстранени. Към настоящия момент водачите могат да си купят е-винетка от апаратите за самотаксуване, от сайта www.bgtoll.bg, през мобилното приложение, от областните пътни управления и от мобилния оператор А1. Поетапно ще започне продаването им и в някои големи вериги бензиностанции, а до месец ще започне и продажбата през банкоматите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.09", "title": " Фирмата за тол системата: Изпълнили сме ангажимента си по договора за е-винетките"}
