{"url": "https://trud.bg/%d0%ba%d0%be%d0%bb%d0%b0-%d0%b2-%d0%bc%d0%b0%d0%b3%d0%b0%d0%b7%d0%b8%d0%bd-%d0%b7%d0%b0-%d0%bf%d0%bb%d0%be%d0%b4%d0%be%d0%b2%d0%b5-%d0%b8-%d0%b7%d0%b5%d0%bb%d0%b5%d0%bd%d1%87%d1%83%d1%86%d0%b8-%d0%b2/", "text": "37-годишен мъж влезе с автомобила си  в магазин за плодове и зеленчуци в Пловдив. По чудо няма пострадали. Инцидентът е станал малко след 18:30 ч. За щастие, пораженията са само материални – счупена е панорамната витрина на търговския обект в жилищния комплекс „Оазис-4” в район „Южен”. По това време в магазина не е имало клиенти. Според полицията най-вероятно водачът на автомобила е пуснал прекалено рязко педала на съединителя. Пред   обаче мъжът заяви, че колата е имала техническа неизправност. Шофьорът на автомобила е тестван дрегер, който не е отрил наличието на алкохол в кръвта.", "date": "2017.12.11", "title": " Кола в магазин за плодове и зеленчуци в Пловдив"}
{"url": "https://trud.bg/%d0%b5%d0%ba%d0%be%d0%bb%d0%be%d0%b3-%d0%b2%d0%b5%d1%87%d0%b5-%d0%b5-%d0%bc%d1%80%d1%8a%d1%81%d0%bd%d0%b0-%d0%b4%d1%83%d0%bc%d0%b0/", "text": "Еколог вече е мръсна дума в България, благодарение на група родоотстъпници, маскирани зад благородната кауза на природозащитници. Грам екология няма в делата им. Единствено политически и икономически напъни. Същите тези „защитници на природата“ всъщност всеки ден се  . Те нямат свян и публично прокарват чуждестранни интереси, като срещу това пълнят собствените си джобове, а те очевидно са доста дълбоки. Да предадеш собствената си държава за няколко сребърника – това е долно, позорно и гнусно от морална гледна точка. А от държавна е престъпление и трябва да бъде разследвано от българските служби за сигурност.", "date": "2017.12.11", "title": " „Еколог“ вече е мръсна дума"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%ba%d0%be%d0%bd%d1%81%d1%83%d0%bb%d1%82%d0%b0%d1%82%d0%b8%d0%b2%d0%bd%d0%b8-%d0%b8-%d0%ba%d1%80%d0%b8%d0%b7%d0%b8/", "text": "  Откриването на консултативни и кризисни центрове поне във всеки областен град поискаха  жените социалистките от Пловдивския регион по време на кръгла маса под надслов „Чуй ме! Виж ме!”, която се проведе днес в зала „Дружба” на парк-хотел „Санкт Петербург” в града под тепетата.  Липсват  последователни политики и ангажираност на националните  и местни власти за  финансиране на дейности по превенция и защита на жените и децата от насилие, пък бе нелицеприятният извод, около който  се обединиха мненията на участниците във форума, организиран от Обединението на жените социалистки област Пловдив. „Няма  последователна и целенасочена подкрепа дори за съществуващите услуги, предлагани от  неправителствени организации и местна власт. И затова  такива липсват в много населени места, а където ги има, са с недостатъчно финансиране”, заяви при откриването на дискусията Александра Берданкова,  координатор на Обединението на жените социалистки в Пловдивска област. Според нея именно по тази причина и поради липсата  на възможности за получаване на дългосрочна подкрепа жертвите на насилие се затварят, страхувайки се да споделят и да говорят открито. Превенцията и защитата е  в основата на дейността на местната  комисия  за борба с противообществените прояви в Община Асеновград. Работата и визията за това, как местната власт може да е от помощ, представи заместник-кметицата Мария Вълканова. Според нея с редица дейности, като провеждането на съвместни срещи с училищните комисии,  работа с родителите, организиране на многобройни прояви и реализирането на инициативи, които запознават деца и родители с основни права и задължения са в основата на превенцията. „ Вече пета година провеждаме Национална научно- практическа конференция, чиято цел е дебатирането и обмяната на опит между институции и организиции, чиито  основен приоритет  е превенцията. Освен това  издадохме  „Помагало за родители”,  ежегодно правим календар за всеки клас,  с основна информация за  институциите, които  работят за защита на децата” , така Мария Вълканов представи дейността на Община Асеновград. Според общинския съветник от БСП в Пловдив Петя Манева темата е от изключителна важност. „ Освен насилието над жени и деца трябва да обърнем внимание и на проблема с насилието над възрастни хора. Търсенето на решение чрез местната власт е ангажимент, който аз съм поела и чието развитие ще търся при  обсъждането на бюджета на община Пловдив за 2018 г.”, заяви Петя Манева. Пловдивският депутат от „БСП за България” Георги Търновалийски се  ангажира всички направени предложения за законодателни инициативи да бъдат внесени в Народното събрание, да се търсят  възможности за финансиране на създаването на консултативни  и кризисни центрове, национални телефонни линии за помощ на пострадалите от насилие. „Липсата на политики  по отношение на доходи, заетост, образование, демографска криза водят до ескалиране на проблема в последните години. А  фактът, че въпреки всички дискусии и изследвания на проблема насилието над жени и деца се увеличава,  е доказателство, че липсват ефективни политически и законодателни мерки в това направление.” категоричен е Георги Търновалийски. В края на дискусията участниците се обединиха около няколко искания за законови мерки, сред които промени в Наказателния кодекс за най-строго преследване и наказване на насилниците. Социалистките поискаха и отпускане на средства за подпомагане откриването на консултативни и кризисни центрове поне във всеки областен град. На 13 декември (сряда) Обединението на  жените социалистки от област Пловдив ще внесе в Народното събрание и подписка за ратификация на Истанбулската конвенция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Откриването на консултативни и кризисни центрове поне във всеки областен град поискаха жените социалистките от Пловдивско"}
{"url": "https://trud.bg/%d0%bf%d1%8a%d0%bb%d0%bd%d0%be-%d1%81%d1%8a%d0%b3%d0%bb%d0%b0%d1%81%d0%b8%d0%b5-%d0%b7%d0%b0-%d1%81%d0%ba%d0%b8-%d0%b7%d0%be%d0%bd%d0%b0%d1%82%d0%b0-%d0%bd%d0%b0%d0%b4-%d0%b1%d0%b0%d0%bd%d1%81%d0%ba/", "text": "Необходима е промяна на концесионния договор на ски зоната над Банско – около това се обединиха министри, експерти, представителите на бизнеса и граждански екорганизации по време на кръгла маса, провела се в Министерството на околната среда и водите. Дискусията бе организирана след нареждане на премиера Бойко Борисов, след като на последното правителствено заседание кабинетът оттегли точката за промяна на коценсионния договор. Аргументите на Борисов бяха, че трябва да се проведат разговори с организациите от “За да остане природа в България” и да се чуе защо те са против. Но вчера зелените не се появиха. За сметка на това на кръглата маса присъстваха ресорният министър Нено Димов, министърът на туризма Николина Ангелкова, министърът на спорта Красен Кралев. Там бяха и бившите началнички на МОСВ Нона Караджова и Евдокия Манева, експерти от Камарата на строителите в България, депутати, хора от неправителствени организации, специалисти от МОСВ. Всички те не видяха пречка за промяна на концесионния договор, за да бъде синхронизиран със съвременното законодателство. По-рано през деня зелените бяха отправили 100 въпроса до вицепремиера Валери Симеонов по темата за концесията. Евдокия Манева отбеляза, че в питанията има само едно на екологична тематика и то е притеснението от увеличаване на сечите в НП “Пирин”. Бившата екоминистърка предупреди, че зелените са протестирали под прозорците на всички министри на околната среда през годините и така са подлагани на натиск по темата за зимния туризъм. “Призовавам ви за смелост”, обърна се тя към настоящия шеф на МОСВ Нено Димов. Нона Карджова обори шест зелени манипулации точка по точка – от изказването й се разбра, че няма увеличаване на концесионната площ. На твърденията на зелените, че и сега може да се внесе проект за втори лифт, тя отговори, че това е невъзможно, тъй като сега действащият план забранява каквото и да е било изграждане на спортни съоръжения дори в самата ски зона. Министърът на туризма Николина Ангелкова обяви, че нейното ведомство подкрепя развитието на зимния туризъм у нас и вече има конкретни предложния за законови промени, които ще бъдат дадени на обществено обсъждане. “Със сигурност подкрепям изграждането на втори лифт в Банско”, обяви Ангелкова. Министърът на спорта Красен Кралев обяви, че “Нено Димов има пълната му подкрепа” по случая “Банско” и развитието на ски спорта. В края на срещата всички се обединиха около тезата, че промени трябва да има, а след нея пред медиите това бе потвърдено. Мирослав Мазнев от Камарата на строителите в България съобщи, че според изчисления на браншовата организация, заради съдебни дела и протести има забавяне на изграждането на инфраструктурни обекти от национално значение, като това закъснение е 35 години. Мазнев също така обяви и подкрепата на Камарата за промяна на коцесионния договор. Министър Нено Димов, предшественичките му Евдокия Манева и Нона Караджова, както и началникът на Националната служба за защита на природата Мирослав Калугеров заявиха, че на публикуваните на сайта на екокоалицията сто въпроса е отговаряно неведнъж в последните десет години по време на водените десетки подобни дискусии. Димов заяви, че предложенията за промяната на концесионния договор и на плана за управление на парка „Пирин“ са били изпратени на природозащитниците веднага след срещата на 20 ноември и МОСВ е било отворено да отговаря на въпроси. Такива обаче не са били получени. „Аз не приемам този отказ от присъствие. Всички бяха поканени и всеки, който е искал да зададе своите въпроси или да изкаже становище, е присъствал. За мен те не присъстват или защото нямат допълнителни въпроси, или нямат допълнителни аргументи. Нещо, което е естествено. След като толкова години се е дискутирал един въпрос, е нормално да се изчерпи“, каза Нено Димов пред журналисти. От сдружение „Бъдеще за Община Банско“ съобщиха, че вдругиден от 18.30 ч, на моста в Симитли, на разклона за Банско, организират протест срещу „зелената мафия, която за пореден път спира развитието на Югозападна България“. От сдружението обявиха, че са подкрепени от още 13 неправителствени организации. „Еколозите саботират развитието не само на зимния туризъм, изграждането на автомагистрала „Струма“, но и стотици проекти в цялата страна. Тази атака срещу България прави така наречените ‘зелени“ обикновени родоотстъпници и предатели на националната кауза в полза на други държави. Ние хората от Югозападна България апелираме към всички институции и българи за подкрепа, най-накрая държавата да се справи с лицата и организациите, които в услуга на чужди интереси злепоставят страната ни и работят срещу нейното развитие“, се казва в съобщението. Липсата на представител на зелените на кръглата маса бе предшествана от събитие в сградата на Министерския съвет, където имало петима души от „За да остане природа в България“. Начело на групичката саботьори и родоотстъпници бяха Тома Белев и Катерина Раковска, видя „Труд“. Тъй като срещата бе затворена за медиите и не бе обявена предварително от пресцентъра на кабинета, фоторепортер на вестника снима влизането на Белев в сградата. Той и останалите четирима негови партизани, участвали активно в консултациите за „за избор на представители на граждански организации за участието им в работна група за разработване на Правилник за организацията и дейността на Съвета за развитие на гражданското общество“. Работната група била избрана, но имало спор, защото в нея влезли Белев и шефката на WWF-България Веселина Кавръкова. От други НПО-та бил повдигнат въпросът – след като двамата делят едно легло, не ли конфликт на интереси да са и в едно звено. Тази работна група се състои от общо 22 души на организации от неправителствения сектор. Тя ще вкара в нови рамки работата на Съвета за развитие на гражданското общество. Тези рамки ще отговарят на новия Закон за юридическите лица с нестопанска цел, който влиза в сила на 1 януари. Въпросният съвет бе създаден преди няколко години и основната му дейност е да изготвя план за действие, включително и финансов, за изпълнение на Стратегията за подкрепа на развитието на гражданските организации. Така любовниците Белев и Кавръкова ще редят гражданското общество у нас и ще имат думата за финансирането на НПО-тата в България.", "date": "2017.12.11", "title": " Пълно съгласие за ски зоната над Банско\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2%d1%8a%d0%b2-%d0%b2%d1%82-4/", "text": "Увеличават се респираторните заболявания в страната, отчитат Регионалните здравни инспекции. От началото на есенно-зимния сезон са регистрирани седем случая на грип – 1 вирус тип A (H1N1) и 6 от тип В (Yamagata), сочи справка в информационната система на Националната референтна лаборатория. Имаме повишена респираторна заболеваемост, като в момента върлуват аденовируси и коронавируси, обясни пред „Труд”, проф. д-р Тодор Кантарджиев, директор на Националния център по заразни и паразитни болести (НЦЗПБ). Правата на българите във Великобритания след Брекзит са били сред основните теми на разговор между премиера Бойко Борисов и британския министър-председател Тереза Мей. Това стана ясно от изявлението на Борисов пред българските медии непосредствено след срещата му с мей на “Даунинг стрийт” 10. Брекзит не трябва да повлияе на нашите сънародници във Великобритания, отбеляза Бойко Борисов.   Необходима е промяна на концесионния договор на ски зоната над Банско – около това се обединиха министри, експерти, представителите на бизнеса и граждански екорганизации по време на кръгла маса, провела се в Министерството на околната среда и водите. Дискусията бе организирана след нареждане на премиера Бойко Борисов, след като на последното правителствено заседание кабинетът оттегли точката за промяна на коценсионния договор.   София ще е домакин на най-значимото в Европа за 2018 събитие за технологии, иновации и политики, свързани с дигитализацията. Става дума за Европейската седмица на цифровизацията и иновациите, която ще се проведе в столицата от 25 – 29 юни догодина. Основните събития, които са предвидени, са Европейската дигитална асамблея и фестивалът “Уебит”. Очакват се над 1500 гости от политическия елит на Европа, и 5000 души от целия глобален бизнес. Извършеният обмен на населението след 1923 година граничи с религиозния фанатизъм – анализ на  Спас Ташев       Интервю с Николай Дойнов, председател на Съюза на народните читалища          ", "date": "2017.12.11", "title": " Вижте акцентите от броя на „Труд“ във вторник, 12 декември 2017"}
{"url": "https://trud.bg/%d0%bd%d0%b0%d0%b4-25-%d0%ba%d0%b3-%d1%85%d0%b5%d1%80%d0%be%d0%b8%d0%bd-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d0%bd%d0%b0/", "text": "Над 25 кг хероин задържаха митнически служители при проверка на товарен автомобил на ГКПП Лесово, съобщават от Агенция „Митници“. Те са подложили товарният автомобил на щателна проверка и са открили наркотичното вещество, което било съхранявано в добре опаковани пакети, поставени в специално приготвено двойно дъно на превозното средство. Окръжна прокуратура – Ямбол задържа за 72 часа турският гражданин Юсуф А. (на 40 г.). Той е обвинен за това, че на 10.12.2017 г. през ГКПП – Лесово, обл. Ямбол, с товарен автомобил – влекач и полуремарке, без надлежно разрешително, пренесъл през границата на страната от Република Турция в Република България, 50 пакета с високорисково наркотично вещество – хероин (с общо тегло 25,666 кг.), като предметът на престъпление е в особено големи размери и е особено тежък  – престъпление по чл. 242, ал. 4, предл. 1, вр.ал. 2, предл. 1 от НК. Предстои (в следващите дни) Окръжна прокуратура – Ямбол да внесе в съда искане за определяне на постоянна мярка за неотклонение „задържане под стража“ спрямо обвиняемия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Над 25 кг хероин задържаха митничари на ГКПП Лесово"}
{"url": "https://trud.bg/%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%b7%d0%b0%d0%b1%d1%80%d0%b0%d0%bd%d0%b0%d1%82%d0%b0-%d0%b7%d0%b0-%d0%ba%d0%b8%d0%bd%d0%be%d1%81%d0%b0%d0%bb%d0%be%d0%bd%d0%b8-%d0%b2-%d1%81%d0%b0/", "text": "Властите в Саудитска Арабия вдигнаха 35-годишната забрана за киносалони на територията на Кралството, предизвиквайки радост сред киноманите, режисьорите и големите кино-компании, които ще се възползват от последния неразработен пазар в Близкия Изток, предава  Първите салони могат да започнат да излъчват филми най-рано през март, заявиха от правителството, като това е част от реформите за либерализация на обществото в Саудитска Арабия, която вече допусна провеждането на концерти, комедийни програми, както и позволи на жените да управляват МПС. Кинопрожекциите бяха забранени в началото на 80-те заради натиск от радикалните ислямски слоеве на обществото, които изповядват изключително консервативна форма на религията и се противопоставят на публичните развлечения и смесването между мъжете и жените. Но реформите на 32-годишния престолонаследник принц Мохамед бин Салман сложиха край на голям брой от забраните. В момента правителството се опитва да диверсифицира икономиката от зависимостта й към доходите от продажбата на петрол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Вдигнаха забраната за киносалони в Саудитска Арабия"}
{"url": "https://trud.bg/%d0%b7%d0%b0%d0%b4%d0%b0%d0%b2%d0%b0-%d1%81%d0%b5-%d0%b2%d1%8a%d0%bb%d0%bd%d0%b0-%d0%be%d1%82-%d1%80%d0%b5%d1%81%d0%bf%d0%b8%d1%80%d0%b0%d1%82%d0%be%d1%80%d0%bd%d0%b8-%d0%b2%d0%b8%d1%80%d1%83%d1%81/", "text": "Увеличават се респираторните заболявания в страната, отчитат Регионалните здравни инспекции. От началото на есенно-зимния сезон са регистрирани седем случая на грип – 1 вирус тип A (H1N1) и 6 от тип В (Yamagata), сочи справка в информационната система на Националната референтна лаборатория. Имаме повишена респираторна заболеваемост, като в момента върлуват аденовируси и коронавируси, обясни пред „Труд”, проф. д-р Тодор Кантарджиев, директор на Националния център по заразни и паразитни болести (НЦЗПБ). В периода 27 ноември – 03 декември нараства интензивността на разпространение на грип и остри респираторни заболявания (ОРЗ) като тя е обхващала общо  381  659 души от всички възрастови групи, сочат данните на НЦЗПБ. Най-висока заболяемост се отчита във възрастовата група 0-4 г.,   следвана от тази на възраст между 5 и 14 г. „Предстоящото повишаване на температурите не означава предпоставка за епидемии. Тогава помещенията могат да се проветряват, а децата могат да излязат от моловете и от затворените помещения с кихащи и подсмърчащи хора, и да се разхождат или играят на чист въздух”, коментира проф. Кантарджиев във връзка с прогнозите за затопляне на времето, което ще продължи до края на седмицата. По отношение на грипа проф. Кантарджиев коментира, че у нас единствено Националната референтна лаборатория е сертифицирана да поставя такава диагноза. Все още не е късно за противогрипна ваксина, но количествата са изчерпани от около три седмици. Причината за това е, че заявените бройки са колкото всяка друга година, само че този сезон два пъти повече българи са пожелали да се имунизират. Количествата зависят от фирмите, регистрирани като вносители на тези препарати и не са обвързани с държавна политика, нито към тях има отношение Министерството на здравеопазването. Рискови групи през есенно-зимния сезон са възрастните хора и по-малките деца, които са често боледуващи, склонни да карат по няколко вирусни инфекции през зимата, явно със засегнат имунитет по различни причини, подчертават специалистите. Хората над 65 години, особено тези с различни хронични заболявания, също са сред най-застрашените от грипа. При тях най-често усложненията протичат по-тежко и водят до изостряне на основното заболяване. 82 случая на остри заразни заболявания са регистрирани през ноември във Великотърновска област, отчитат експертите от Регионалната здравна инспекция. През октомври болните са били 95, така че се бележи лек спад. Най-често жителите на областта през ноември са били измъчвани от гастроентероколитите – те заемат дял от 50 % от общата заболеваемост. Регистрираните въздушно-капкови инфекции през ноември са 27, казват експертите и припомнят, че през ноември 2016 г. въздушно-капковите  инфекции в област Велико Търново са били 209.  Чревните инфекции през ноември 2017 г. са 47, което е в границите на нормалното, като най-висока е била заболеваемостта при бебетата и децата до 4-годишна възраст. 1134 изследвания са извършени през ноември в лаборатория „Паразитология” на РЗИ, 320 са във „Вирусология” и 1406 в „Микробиология”. Грипът все още не е настъпил в Старата столица и региона, но в първите дни на декември се забелязват оплаквания от ентероколити.  Затова специалистите от РЗИ-Велико Търново съветват за завишена лична хигиена, често миене на ръцете и поддържане на дистанция при контакт, което е особено важно за разпространението на въздушно-капковите инфекции. Най-уязвими ставаме, разбира се, в градския транспорт, затова слагайте шал или маска на носа и устата. За спиране разпространението на вируси сред децата е важна и отговорността на родителите. Здравните експерти препоръчват да не пускате кашлящото и подсмърчащо дете в детската градина или училище, а да изчакате възстановяването му. 1445 случая на ОРЗ и грип са били регистрирани в столицата през изминалта седмица (4-11 декември). Във връзка с настъпването на зимния сезон и предстоящите климатични условия, Регионалната здравна инспекция в София е изпратила разписания до забавачките и училищата с цел осигуряване на здравословни условия. „В помещенията на детските градини температурата на въздуха трябва да е не по-ниска от 18°С, а в детските ясли – не по-ниска от 21°С. В класните стаи и кабинети стойностите на температурата на въздуха не трябва да е по-ниска от 18°С. В случаите, когато не могат да се постигнат оптималните допустими гранични стойности на температура на въздуха, директорите на детските и учебно-възпитателнте заведения да предприемат необходимите действия по ограничаване престоя на децата и учениците в тях”, посочват от столичната РЗИ. Три парагрипни вируса повалят на легло стотици варненци. Само през последните две седмици са се разболели 748 души. Повече от половината са деца от забавачките и ученици до 14 г., сочи справка от РЗИ. Първоначално заразата се проявява като банална хрема, но ако не се вземат мерки, може да прерастне в бактериална инфекция и да предизвика сериозни усложнения, обясниха лични лекари. Според тях има и случаи на заразени от грипния щам „Ямагата“ от тип В. Той започва с висока температура и болки в ставите и бързо може да предизвика пневмония, ако човек няма добър имунитет. Според РЗИ миналата седмица диагноза грип е поставена на четирима варненци – две деца и двама възрастни. Други 22 са били настанени в болница с бронхити, а шестима – с пневмония. В Бургас пък интерес към ваксините няма. „Заболеваемостта миналата седмица беше 236 на 100 000, а през тази е 202 на 100 000”, съобщиха за „Труд“ от РЗИ. В същото време, аптеките в морския град са пълни с хора, които купуват лекарства превантивно.  Има отсъстващи ученици, но това не е масово.", "date": "2017.12.11", "title": " Задава се вълна  от респираторни вируси\t\t\t"}
{"url": "https://trud.bg/%d1%82%d0%b0%d0%ba%d1%81%d0%b8%d0%bc%d0%b5%d1%82%d1%80%d0%be%d0%b2-%d1%88%d0%be%d1%84%d1%8c%d0%be%d1%80-%d0%b2%d1%8a%d1%80%d0%bd%d0%b0-%d1%87%d0%b0%d0%bd%d1%82%d0%b0-%d1%81-%d0%bf%d0%b0%d1%80%d0%b8/", "text": "„Разсеяни пътници в таксито ми ме направиха редовен посетител в полицията. За седмица връщам втори портфейл, иначе поне 20 телефона съм спасил. Похвали обаче, не искам. Смятам, че всеки мой колега би постъпил така“, казва за себе си съвестният таксиметров шофьор Константин Панов/59г./ от Шумен. През уикенда отнесъл поредната находка от жълтата си кола – торбичка, в която имало скъпи подаръци и портфейл с 220 лв. Щастливката, която ги е забравила, е шуменката Ивелина Йорданова. Случката изгубено-върнато се разиграла в нощта срещу неделя, когато дамата и съпругът й се прибирали след празненство по случай нейния рожден ден. Качили се от заведение, а в ръцете си носели букети и две торбички. В едната били подаръците /гривна, парфюм и други б.а./ и портфейла. За лош късмет при слизането точно този плик останал в жълтата кола.  Фамилията усетила липсата у дома. Започнали да въртят на телефоните на различни таксиметрови компании, но безрезултатно. Позвънили и в полицията за загубената вещ. Към 03 часа през нощта ги събудил дежурният в ОДМВР-Шумен с добра новина. При него таксиджията, редовен посетител, донесъл изгубената вещ. Доблестният шофьор е от фирма „Елфи такси“ и от там казват, че всичките им водачи са честни. Странното при Панов е, че е и твърде скромен и не иска никаква популярност, чрез медиите. В понеделник благодарната дама напразно издирваше шофьорът, за да му изкаже искрени благодарности и да го почерпи, че не е помрачил празника й. „Няма нужда“, категоричен бе Панов пред „Труд“. Обяснява, че нарицателното „бакшиши“ за шофьорите изобщо не отговаря на истината и не може да се лепи на всеки. Той е в бранша от 11 г. и вече е разбрал, че има хора, които уважават техния труд, има и дразнители. Но работиш за всички и свикваш с всичко, особено вечер, когато има доста пътници в „специално настроение“.  През април т.г. друг шофьор от фирма „Тико такси“ в Шумен, баща на четири деца, намери мъжки портфейл в колата си с 370 лв. и също го предаде в полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Таксиметров шофьор върна чанта с пари и подаръци"}
{"url": "https://trud.bg/%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80-%d1%83%d0%b1%d0%b8%d1%82-%d0%b8-%d0%b7%d0%b0%d1%80%d0%be%d0%b2%d0%b5%d0%bd-%d0%ba%d1%80%d0%b0%d0%b9-%d0%bf%d0%bb%d0%b5%d0%b2%d0%b5%d0%bd%d1%81/", "text": "Труп на пенсионер бе открит заровен в местност край плевенското село Пелишат. За случая има заподозрян мъж, който е арестуван, съобщиха от полицията. Сигналът за зловещата находка бил получен в районото управление на полицията в Пордим към 10,40 ч в петък. Криминалисти изяснили самоличността на жертвата – 72-годишен местен жител. По време на огледа били открити по тялото му следи от наранявания. Заради това трупът е откаран за аутопсия в Клиниката по съдебна медицина в Плевен. За случая е уведомен дежурен прокурор, казаха от полицията. Оттам допълниха, че по случая е образувано досъдебно производство за убийство и се изясняват мотивите за престъплението.", "date": "2017.12.11", "title": " Пенсионер убит и заровен край плевенско село"}
{"url": "https://trud.bg/%d0%bb%d0%b5%d1%82%d0%b8%d1%89%d0%b5%d1%82%d0%be-%d0%b2-%d0%b1%d1%80%d1%8e%d0%ba%d1%81%d0%b5%d0%bb-%d0%b7%d0%b0%d0%b2%d0%b5%d0%bd%d1%82%d0%b5%d0%bc-%d1%81%d0%bf%d1%80%d1%8f-%d1%80%d0%b0%d0%b1/", "text": "Летището в Брюксел „Завентем“ спря работа заради обилния снеговалеж. Ръководството на аерогарата призова пътниците да не се отправят към летището „до второ нареждане“. Над сто полета са отменени, а няколко десетки са били пренасочени към Лиеж и Дюселдорф. В ранните следобедни часове бе съобщено, че едната от трите писти е почистена и няколко самолета са успели да излетят. Поне до 19.00 часа българско време летището няма да приема пристигащи самолети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Летището в Брюксел „Завентем“ спря работа"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b3%d0%b0%d1%81%d0%b8-%d0%bf%d0%be%d0%b6%d0%b0%d1%80-%d1%81-%d0%b1%d0%be%d0%bc%d0%b1%d0%b0/", "text": "В някои страни гасят пожари с мирни бомби. „Боинг“ с „хартиени“, другаде с прахови. Политическият пожар на главата на американския президент не угасва, явно е решил да го потуши като взриви Близкия Изток (БИ), че и пожар да избухне наоколо. Онзи ден хвърли бомбата, че ще премести американското посолство  в Йерусалим – свещено място за юдаизма, християнството и исляма. Ако се осъществи, това би означавало фактическо признаване на този ключов за юдеи и мюсюлмани град за столица на  Израел. Следователно там неизбежно възниква пожар с вероятно разпространяване наоколо. Тръмп не прави нищо по-различно от предшествениците си, само ги поставя в неудобно положение, че не са изпълнили решението  на конгреса от 1995 г. за пренасянето на посолството. За да не влезе в сила законът, налагаха вето на всеки шест месеца с оглед да се даде време на израелци и палестинци да се споразумеят по тази тема. Оттогава минаха цели 22 години, ще изпълня закона, както много искаше и еврейското лоби в САЩ, казва Тръмп. На чия страна ще застане то сега, пита той, след като официален Израел се радва. Доскоро лобито твърдо играеше срещу него, трудно би взело завоя, но още по-трудно би било да не го подкрепи. Преломен момент настъпи, време е за ясни позиции. Същевременно Тръмп по този начин остро поставя въпроса остават ли САЩ в БИ след краха на ИДИЛ и оцеляването Сирия с Асади като какъв фактор. Така дебело се подчертава, че тежък провал е претърпяла цялостната досегашна политика на „Вашингтонското политическо блато“ в този регион, но е спечелила линията на външните им противници. Фокусира се вниманието на американските граждани върху резултатите за тях от агресивната външна политика на „блатните“ демократи и някои републиканци, водена близо 40 години. Да я продължаваме или да пресушим блатото, пита американците президентът, досега непрестанно нападан от онези. Тези дни Euro Pacific Capital сподели, че от Федералната резервна система е надут пореден гигантски балон и последвията няма да се хареса на никого. Неговият шеф Петър Шиф,правилно предсказал първата вълна на суперкризата през 2008 г., предвижда: „Доларът ще се срине, както и покупателната способност на населението ще рухне.“  От интервенциите на Буш и „миротворчеството“ на Обама в ислямския свят САЩ трайно загубиха много повече, отколкото спечелиха.  Мнозинството американци обаче не го разбират, след Йерусалимския ход на Тръмп ще им просветне. Той е и тест за страните от региона, уточняване кои са съюзниците на Вашингтон и доколко може да разчита на тях. Само оръжия за радост на военно-промишления комплекс  на Щатите ли ще купуват или са готови да воюват с него за американските интереси. Най-верният с оглед своите жизнени интереси съюзник Израел е принуден да подрепя САЩ и дори да воюва, но никак не би искал да се стане нужда за това. С оцеляването на Сирия се очерта т. нар. Шиитска дъга от Иран до Ливан, а да се водят военни действия с много силен противник на съседна територия крие големи рискове. Най-вероятно задкулисно ще поискат Тръмп да отложи мероприятието, той пък ще го направи възмездно. Какъв съюзник е Саудитска Арабия (СА) – големият губещ в региона при сегашното развитие на войната с ИДИЛ? Препълнени са с най-модерни оръжия, с които обаче няма кой да влезе в реални бойни действия. Тъй като дори повечето войници са милионери, да не говорим за офицерите. Около и дори сред кралското семейство ври и кипи от разногласия, оцеляването на режима е под въпрос. С това семейство от доста години са тясно свързани икономически и политически повечето противници на Тръмп, особено фамилиите Буш и Клинтън. Сега да ви видим! Рияд побърза да прикани САЩ да се откажат от преместването на посолството си в Йерусалим. Защото иначе със сигурност саудитите щяха да изпаднат в опасна изолация от другите ислямски държави. Пари ще даваме, но вие американците и израелците се бийте за нашите интереси! Това ли искате вие от „блатото“ и лобито, пита Тръмп. Та саудитите вече активно контактуват с Москва. САЩ не могат да разчитат дори на натовска Турция. Дори напротив, след като ЦРУ не успя с преврата срещу президента ислямист Ердоган, Анкара е все по-недоброжелателно настроена. Нещо повече, открито завива към стратегическите противници на Вашингтон Русия и Иран. Ако САЩ признаят Йерусалим за столица на Израел, Турция ще скъса дипломатическите си отношения с еврейската държава, заяви Ердоган. Забива вдигнатата му топка като се обозначава за водач на ислямския свят. Йерусалим е червената линия за мюсюлманите, Турция е острието срещу неверниците. Значи тойе реалният кандидат за халиф, а не от векове претендиращите за ролята кралски семейства в СА, Йордания и Мароко! Врагът на моя враг е мой приятел, както казват арабите. Към този крехък засега съюз на трите бивши империи завиват също Катар и Ирак, по-отдалеч и Египет. С това надеждите на „Вашингтонското блато“, Израел и оредяващите европриятели за въоръжен сблъсък между сунити и шиити в БИ се стопяват. Йерусалимският ход на Тръмп го вади на светло по присъщия му фойерверков начин. Москва посрещна Тръмповата пожарна инициатива спокойно, както се полага на победител в близкоизточния геополитически сблъсък. С оглед дипломатическите совалки между Тел Авив и няколко арабски страниот БИ, ръководени от президентския зет  Кушнер за регулиране на израелско-палестинския проблем, външният министър Лавров се поинтересува има ли план и как да му съдействат. Срещу известни услуги в Украйна, евентуално.  Едва ли има план. А защо в този случай Русия и лично Путин да не излязат с такава инициатива, вероятно ще срещнат много по-голяма подкрепа от страните в БИ. Дори може да се осъществи, ако САЩ и Великобритания не успеят някак да попречат. Британците могат изненадващо да приложат старата си поговорка „Ако не можеш да ги победиш, присъедини се към тях“ и да спечелят едно-друго. ЕС нищо не може там, никому не е нужен, затънал в санкции и разправии с Иран, Русия и Турция, охладнял към участие в „мироналагащите“ военни операции  на Вашингтон. А САЩ как да продължат раздухването на хаос, някъде управляем, в повечето случаи не?  Дори Северна Корея не се плаши от Седми американски флот и в Персийския залив ги гледат с нарастващо недоверие. То къде ли ги гледат с някогашното възхищение, респект или поне с надежда? Болезнена е привързаността към ролята на световния хегемон.Финансовият, военният и либералният елити не си представят САЩ катосамо една от няколкото велики държави на планетата. Тръмп и стоящите зад него опитват да завъртят кормилото, промените в света налагат отказ от диктата, от сритването на непослушните, шамаросването на несъгласните, ограбването на слабите „за доброто“ на изброените. Не защото хегемонията и произволът не се харесват и на тях, а защото цената им е прекалено висока и май вече непосилна. Тръмп при очакваното развитие на започналата дандания около Йерусалим по-скоро ще излезе с вътрешнополитически печалби. Няма истински мераклии да се бият помежду си в размирния регион, номерът с ИДИЛ не може да се повтори. Остава Вашингтон да увеличи военния си контингент, за да пази Израел и лицемерните си арабски съюзници, но е доста неизгодно и липсва политическа перспектива. Сляпа улица е тази.Опитът радикално да променят ситуацията в БИ е зареден с катастрофа. При това много по-важни за САЩ процеси протичат в Европа, Украйна, Латинска Америка и особено в Далечния Изток. У дома също бързо расте напрежението. По-изгодно е да се съобразят с новите реалности, да се откажат от месианските си и богоизбрански претенции, за да се върнат към величието си в променената среда. Все още имат ресурс, другите големи ще им съдействат, по-малките ще ги приветстват. Иначе предстои война, която никой няма да спечели.Обаче готови на всичко мераклии в „блатото“ има. Обезумели от липсата на друго, освен да налитат.", "date": "2017.12.11", "title": " Тръмп гаси  пожар с бомба\t\t\t"}
{"url": "https://trud.bg/%d0%bc%d0%b8%d1%80%d0%be%d1%81%d0%bb%d0%b0%d0%b2-%d0%bf%d0%be%d0%bf%d0%be%d0%b2-%d1%8e%d1%80%d0%b8%d1%81%d1%82-%d0%b8-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b8-%d0%b0%d0%bd/", "text": " – Ясно е, че не може. Хората разбират, че има нещо несправедливо, но не го дефинират прецизно. Не са българските политици тези, които повярваха в икономическото всемогъщество на процеса на приватизация. Това е философията на т.нар. „Вашингтонски консенсус“ от 1989 г. – приватизация на всичко и на всяка цена. У нас тя стана философско-правна база на грабежа и разрухата. Неолибералният икономически догматизъм се оказа пределно користолюбив и лицемерен. Не бе необходимо всичко да се приватизира и определено – не на всяка цена. Така просто не се създава конкурентна икономика. Не е чудно, че преобладаващата част от приватизираните индустриални мощности просто бяха ликвидирани. Само че, изнесени от България поточни линии и днес работят в други страни, включително и в съседни.  – Разбира се, експлоатацията на собствеността е отговорна социална мисия. Собствеността не е само имане. Тя задължава. Ако искаш да си капиталист, трябва да докажеш, че можеш ефективно да управляваш собствеността, която си придобил чрез приватизация. У нас се даде шанс не толкова  на  стопанската предприемчивост, колкото на един архаичен собственически консуматизъм и паразитизъм. Най-успешната сделка на някои нови капиталисти – собственици, се оказа самия акт на придобиване на предприятието. От там насетне – то върви все надолу. Затова хората обвиняват приватизацията, която ги лиши от работни места.  – Възмездието е не само морална категория, но и теологична. Християни и мюсюлмани вярват в Съдния ден. Малко смешни изглеждат някои днешни  политици, като искат лично някак да заместят Върховното същество, при изпълнение на неговите задачи. Има неща, които могат да се случат в реалния свят, и други, за които това е невъзможно. Преходът не може да бъде „преигран“. Законите, от които сега се нуждаем, трябва да направят собствеността по-добре работеща. Те не са лозунгарски. Те са експертни и ще срещат съпротива.  – Миналата година Конституционният съд се произнесе по проектираната тогава нова т. 2 на чл. 79, ал. 2 от НК, с която се въвеждаше обратно действие във времето на наказателния закон. Написано е, обяснено е. Правната логика е следната: с изтичането на законоустановените давностни срокове за наказателно преследване, не само държавата губи възможността да го осъществи, но и за наказателно отговорното лице, възниква защитното право да не бъде наказателно преследвано. Гражданите съобразяват поведението си с действащия закон. Конкретно, приватизационните сделки следва да се оценяват съобразно действалия при сключването им закон. Ако законът се промени, занапред, пак ще се съобразяват, при следващите си действия с новата уредба. Въвеждането на обратно действие във времето на наказателния закон е категорично отрицание на принципите на правовата държава. Лансираната проектопромяна на Основния закон всъщност цели някак да изиграе Конституцията, като я измени в дух, обратен на фундаменталния й смисъл. Тя е лош пример за това, как наказателното право може да се третира като клон  на политическата пропаганда, на пиара.  – Да, ГЕРБ трябва да разберат, че грешат. В следприватизационния период могат да се направят много конкретни смислени неща. Например, да се възложи аналитична оценка на известен брой – 50, 100 или 200 приватизационни договори. Кой и как е гарантирал, че в сделката е защитен обществения интерес. Могат да се анализират предхождащите ги правни анализи – мисля, че ще излязат много любопитни неща. Кой какви активи е „забравил“ да включи и оцени. Ще излязат странни пропуски. За всички ни е важно да се проучи, как и доколко приватизаторите са изпълнили поетите от тях ангажименти – инвестиционни и социални. Сроковете по някои приватизационни сделки още не са изтекли. Рецептата за постприватизацията – „всичко на масата“ трябва да се подкрепи. Изследователската задача ще подскаже и някои други по-конкретни полезни решения. Полезно би било – най-малкото, като поука за парламента и за обществото. Законът за концесиите вече е обнародван. Като общество пак проспахме важното. Ще минат няколко години и пак ще се възправят оратори – „кой допусна?“…  – БСП следва да се противопоставя на блъфьорските политически трикове. Но медийното й влияние е целенасочено ограничавано. Част от проблема е и у самата нея. Ако теб те поставят, образно казано, под стъклен буркан, за да не се чува какво казваш, просто трябва да го счупиш.  – Да се опитаме да изясним фактите. Радват ни с приятни числа за ниска безработица, но тя е сред останалите в България. Коректно е да изчисляваме загубените работни места в България. Днес те са наполовина на онези, които имахме преди четвърт век. Два пъти по-малко работещи – това е другото име на катастрофата, която като общество крием от себе си. Да вземем инфлационните индекси. Какви са те след хиперинфлацията? Нека ги проследим – година по година и съпоставим с официалната статистика. Ще се изненадаме колко по-различни са нещата, ако приложим социално-икономически подход към българските реалности. Важни процеси остават на сянка. Прекалено много станаха привидностите в българското общество. Не станахме част от привилегированите общества. Как се отразява върху българското общество, например, ръстът на наркоманите? Като деградиране на работна сила, като здравен статус, като гражданска деморализация и т.н.  – И хората вече справедливо се дразнят от игрите с тези критериите за бедност. Медийният свръхконтрол всъщност прикрива националната деградация. Съгласен съм, че в цяла Европа текат противоречиви процеси на тиха, пълзяща декласация и лумпенизация, на социално смазване на средните класи, но то говори, че Старият ни континент също се нуждае от по-друг цялостен поглед към себе си, от по-достоверна картина, от повече социален реализъм.  – Според мен, г-н Сакскобургготски греши с този си начин на заявени претенции за собствеността върху дворците. Като бивш български монарх, г-н Симеон Сакскобургготски бе посрещнат с уважение в Републиката. Тогава през 2001 г. мнозина мислеха за някакъв български модел на пакта „Монклоа“ – испанско-католическия модел на помирение между воювалите  в Гражданската война, респективно между техните наследници. Хубаво звучи, но не се случи. Особено след 2009 г., в страната избуя конфронтационно-реваншистката реторика. Участието на НДСВ и на г-н Сакскобургготски във властта бе позитивно, от гледна точка на приемането на България в Европейския съюз, но не придвижи страната напред към националното съгласие. Г-н Сакскобургготски има определен политически дълг към страната.  – Републиканизацията на няколко европейските държави след Първата и особено след Втората световна война произведе сходни спорове. Няма монархическа поземлена собственост в Германия, в Австрия, в Италия, в  Сърбия и в Румъния. В някои случаи се стигна до известно частично компенсиране на династиите.Въпросът е, че преобладаващата част от  собствеността, за която се спори, не е частна собственост. Да припомня, че съгласно чл. 51 от Търновската конституция, „държавните имоти принадлежат на българското княжество и с тях не могат да се ползват нито княза, нито неговите роднини“. В мои публикации от януари и февруари 2003 година във вашия вестник, след като доказах публично-правния характер на интендантската собственост в условията на конституционна монархия, допуснах възможността българската република и бившия монарх един ден да сключат споразумение за някакво частично компенсиране, при безусловното признаване на публичния характер на имотите, схващани като „монархическа собственост“.  -Да, но то не би могло да бъде резултат на инициатива на уважавания министър Николай Нанков. Политическият смисъл на един подобен, задължително парламентарен акт,  следва да се разположи на плоскостта на „край на войната с историята“ в България, като част от една нова национално обединителна  политика и само след като се дадат ясни гаранции, че тя ще се следва консенсусно. Давам си сметка, че звучи малко утопично, но кой знае…  – Две десетилетия равнищата на заплащане на труда в България, формално при функционираща пазарна икономика, значително отстъпват на средноевропейските. Същите тези българи, които работели с ниска производителност на труда у нас и били лениви, са оценени доста по-високо в недалечни страни. Тази е основната причина за ужасното човешкото изпразване на България, това е българския ЕКЗИТ. Примерно, половината от младото и средното поколение просто отказа да живее и работи при тези условия. Нашата демографска катастрофа е функция не само на снижената раждаемост и високата смъртност, но особено на занижените равнища на заплащане на труда. София и още 3-4 големи града не са България. На много места у нас е истинска пустош! Например, не е въпросът, че сме имали много университети, а че катастрофално намалява физически броя на абитуриентите, които искат да учат в тях.  – Абсолютно неприемлива бе репликата на проф. Иво Христов и той се извини за нея. Проблемът за интелектуалната деградация на българския публичен дебат, обаче, е реален. Смазва ни радикалния примитивизъм.  Обществото трябва да си даде сметка, че той е по-голяма заплаха да речем, от радикалния ислямизъм.  – Грях на прехода бе, че поради криво разбирани външни приоритети, последния четвърт век проблемите около Македония не стояха във фокуса на обществото ни. Уважаваме Вардарската република, искаме да имаме братски отношения с нея, но от другата страна се демонстрираше  неприемане на основополагащи факти. Като например този, че македонският въпрос е продукт на Берлинския договор, разцепил родове, села, градове и общини. Там остава турско, тук е българско. Колкото и да сме си близки, 130 години живеем разделени. Уважаваме Република Македония, зачитаме идентичността й, както я разбират, но последното от което Македония се нуждае е антибългаризъм.  –  Република Турция е мощна съседна държава и е разумно с нея да се поддържат коректни отношения. Но Европа трябва да осъзнае феномена „османски иредентизъм“, т.е., представата, че навсякъде, където е било османско, пак трябвало да стане такова. Отказът на Турция от иредентистки стремежи е ключов момент в бъдещите отношения между ЕС и Турция. Някои в Брюксел още не са го разбрали…", "date": "2017.12.11", "title": " Мирослав Попов – юрист и политически анализатор, пред „Труд“: Преходът не може да бъде “преигран”"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b8-%d1%86%d0%b5%d0%bd%d1%82%d1%8a%d1%80-%d0%bf%d0%be-%d0%bd%d0%b0%d1%80%d0%ba%d0%be%d1%82%d0%b8%d1%87%d0%bd%d0%b8-%d0%b2%d0%b5%d1%89%d0%b5%d1%81%d1%82/", "text": "„Заедно за едно ново начало” е мотото на коледната инициатива на Общинския център по наркотични вещества (ОЦНВ) в Пловдив. Тя ще се проведе този вторник в базата на Общински детски комплекс (ОДК) и е във връзка с изпълнение на общинската политика в областта на наркоманиите и приключване на годишната кампания „Имаш ли цел, ще намериш пътя!”. Участници ще бъдат директор, педагогически съветник, класен ръководител и ученици от пловдивските училища, прогимназиален и гимназиален курс, както и представители на младежки организации и доброволчески структури от града под тепетата. Като приключване на годишната кампания ще бъдат връчени награди на пловдивските училища с най-много доброволци към ОЦНВ, както и на тези, проявили системна активност в различни дейности и мероприятия и подали най-много заявки за посещение и изнасяне на лекции в техните учебни заведения. По време на коледната инициатива „Заедно за едно ново начало” под формата на викторина ще бъдат тествани познанията на участниците в областта на превенцията на психоактивни вещества. При правилно даден отговор ще има индивидуални стимулиращи награди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Общински център по наркотични вещества-Пловдив организира коледна инициатива „Заедно за едно ново начало”"}
{"url": "https://trud.bg/%d1%81%d0%be%d1%84%d0%b8%d1%8f-%d0%b5-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d0%bd%d0%b0%d0%b9-%d0%b7%d0%bd%d0%b0%d1%87%d0%b8%d0%bc%d0%be%d1%82%d0%be-%d1%81%d1%8a%d0%b1%d0%b8%d1%82/", "text": "София ще е домакин на най-значимото в Европа за 2018 събитие за технологии, иновации и политики, свързани с дигитализацията. Става дума за Европейската седмица на цифровизацията и иновациите, която ще се проведе в столицата от 25 – 29 юни догодина. Основните събития, които са предвидени, са Европейската дигитална асамблея и фестивалът “Уебит”. Очакват се над 1500 гости от политическия елит на Европа, и 5000 души от целия глобален бизнес. Асамблеята се организира от Европейската Комисия и е годишната среща на най-високо ниво на ЕС относно политики в дигиталната сфера. Тя ще даде възможност на ангажираните в IT сектора и в цифровата икономика да очертаят икономическите перспективи, които са предоставени на цифровия пазар. Ще бъдат обсъдени теми като “Цифрови промени и знания”, киберсигурност и цифровото бъдеще на Европа. Това разясниха по време на пресконференция еврокомисарят Мария Габриел и кметът на София Йорданка Фандъкова. Кметът съобщи, че София е в топ 3 на европейските градове по стартиращи компании в IT сектора. Делът на IT сектора на информационните технологии в столичната икономика се увеличава от 3,8% през 2011 г. на 5,7%  през 2015 г. Градоначалникът посочи, че в средното образование в София се обучават 1000 ученици в 24 училища със специален профил “Информационни технологии” София се превърна в цифровата столица на Европа и утвърждава тази своя позиция, смята комисар Мария Габриел. Тя съобщи, че България е първа в Европа по брой жени работещи в IT сектора. У нас те са 27% при 16% средно за ЕС. Габриел посочи, че след 2020 г. 90% от работните места ще изискват цифрови умения.", "date": "2017.12.11", "title": " София е домакин на  най-значимото събитие за технологии\t\t\t"}
{"url": "https://trud.bg/%d1%81-%d0%b8%d0%b7%d0%bd%d0%b5%d0%bd%d0%b0%d0%b4%d0%b8-%d0%b8-%d1%83%d1%81%d0%bc%d0%b8%d0%b2%d0%ba%d0%b8-%d0%b7%d0%b0%d0%bf%d0%be%d1%87%d0%bd%d0%b0-%d1%87%d0%b0%d1%81%d1%8a%d1%82-%d0%bd/", "text": "„Новите дрехи на царя“ бе първата приказка от най- обичаната инициатива в Коледен фестивал 2017 на Община Благоевград- „Часът на приказния разказвач“. Началото на поредицата от приказни вечери постави заместник- кметът по култура и хуманитарни дейности на Община Благоевград Христина Шопова. „Скъпи родители, скъпи деца, за мен е чест за пета поредна година да Ви посрещна в нашия приказен кът. Тази година имаме юбилей на Приказния разказвач и открито ще кажа, че някои деца ги виждам вече пораснали. Скъпи родители, благодаря ви , че сте тук и че ни подкрепяте в тази наша инициатива, с която решихме да запознаем децата с приказките, да ги мотивираме, да искат повече да им четете, а и те самите да четат приказки. Няма да скрия, че този месец е най- приятният за Община Благоевград, защото непрекъснато има детски смях и глъч. Пожелавам успех на тази инициатива. В пет поредни дни ще имате възможност да се насладите на прекрасни приказки, с прекрасни разказвачи. На добър час и благодаря още веднъж, че сте тук.“, каза в приветствието си заместник- кметът Христина Шопова. Тя призова малките гости, във фоайето на Общината, да напишат своите писма до Дядо Коледа и да ги пуснат в кутията, която се намира пред елхата в центъра на града и допълни, че в Благоевград са най- умните, най-прекрасните, най- талантливите деца в цяла България.  Фоайето на Община Благоевград се превърна в декор от приказката по Ханс Кристиан Андерсен – „Новите дрехи на царя“. С помощта на актьорите от Драматичен театър „Проф. Енчо Халачев“, децата от публиката станаха главни действащи лица в един различен и нестандартен прочит на произведението. Смях, емоции, настроение, гарнирани с вкусен чай и бисквитки, озариха нестандартното пространство около коледната елха и камина в Общината. Поредицата „Часът на приказния разказвач“ продължава и утре, когато една футболна звезда взима книжката с приказки. Светослав Дяков ще чете „Коледна приказка за най- малките“. Отново се очаква да валят изненади за най- малките жители и гости на Благоевград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " С изненади и усмивки започна „Часът на приказния разказвач“ в Благоевград"}
{"url": "https://trud.bg/291-%d1%81%d0%bb%d1%83%d1%87%d0%b0%d1%8f-%d0%bd%d0%b0-%d1%80%d0%b5%d1%81%d0%bf%d0%b8%d1%80%d0%b0%d1%82%d0%be%d1%80%d0%bd%d0%b8-%d0%b7%d0%b0%d0%b1%d0%be%d0%bb%d1%8f%d0%b2%d0%b0%d0%bd%d0%b8%d1%8f-%d1%80/", "text": "На територията на Пловдивска област не може и дума да става за грипна епидемия, макар че за последната отчетена седмица се забелязва увеличение на случаите на остри респираторни заболявания (ОРЗ) в сравнение с предходната, съобщиха от РЗИ (Регионалната здравна инспекция) в града под тепетата. От 246 броят на респираторните заболявания се е увеличил на 291 случая за последната седмица, а първите случаи от грип в Пловдив и региона се очакват не по-рано от средата на месец декември. В последните дни пред кабинетите на общопрактикуващите лекари в областния град и 17-те общини от Пловдивския регион има леко увеличение на чакащите за прием малчугани с хрема, дихателни инфекции и болки в гтърлото, като в някои от случаите те са свързани и с висока температура и се стига и до прием на антибиотици. Според медиците обаче е нормално да има увеличение на респираторните заболявания, тъй като месецът е декември, а и времето в Пловдив е доста променливо – от слънчево в обедните часове до минусови температури през нощта, късно вечер и рано сутрин. Най-добрата защита от грип според лекарите си остава ваксинацията, но тя трябва да бъде направена още през октомври или най-късно през ноември. Ако се направи сега, няма да има особена полза и ефект, тъй като организмът има период от три седмици, в които се изгражда имунитет, а в навечерието на грипна епидемия не може да се гарантира, че ще има такъв срок. Затова като предпазна мярка е добре да се ограничат контактите, доколкото е възможно. Също така трябва да се поддържа добър режим – и на хранене, и на почивка. Балансираното хранене е много важно, да има достатъчно протеини, витамини и микроелементи. Никак не е подходящ този период за тежки диети, които лишават организма от много храни, категорични са медиците. Поддържането на добро хигиенно ниво вкъщи и в офиса също е важно, особено вкъщи, когато има малки деца или хора над 65 години, които са сред най-застрашените възрастови групи. При тях понякога заразяването става не само по въздушно-капков път, а и с прахови частици, които са натоварени с вируса и попадат на повърхности или на играчки. А малчуганите нямат защитен механизъм – те пипат всичко, пипат си очите, устната кухина, лапат играчките. Така че дезинфекцията и с най-обикновени дезинфектанти помага. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " 291 случая на респираторни заболявания регистрирани в Пловдивско за седмица"}
{"url": "https://trud.bg/%d0%b2%d0%b7%d1%80%d0%b8%d0%b2-%d0%b5-%d0%b8%d0%b7%d0%b1%d1%83%d1%85%d0%bd%d0%b0%d0%bb-%d0%bd%d0%b0-%d1%86%d0%b5%d0%bd%d1%82%d1%80%d0%b0%d0%bb%d0%bd%d0%b0%d1%82%d0%b0-%d0%b0%d0%b2%d1%82%d0%be%d0%b3/", "text": "Взрив е избухнал на централната автогара в Манхатън, съобщават световните медии. Инцидентът е станал на най-големия автобусен терминал в САЩ – Port Authority, който се намира близо до „Таймс Скуеър“. Все още не е ясно дали има пострадали хора. Полицейски екипи са на мястото на инцидента. Някои от спирките на метрото са евакуирани. ABC News цитира полицейски източници, според които е избухнала самоделна бомба, поставена в пешеходна зона под терминала. Очаквайте подробности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Взрив е избухнал на централната автогара в Манхатън"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%be%d0%b1%d1%81%d1%8a%d0%b4%d0%b8-%d1%81-%d0%bf%d1%80%d0%b5%d0%b7/", "text": "Кметът на Велико Търново и председател на Националното сдружение на общините в България Даниел Панов се срещна с президента на УЕФА Александър Чеферин, с президента на БФС Борислав Михайлов и спортния министър Красен Кралев. Темите на разговора бяха свързани със сътрудничеството между УЕФА, БФС и местната власт в България. Обхванати бяха въпроси за подобряването на спортната инфраструктура на детско-юношеските школи в страната и възможностите за подпомагане от футболните организации, прилагането на новата програма на УЕФА за училище футбол и успешното продължаване на програмата „Грасрутс“. В срещата участваха и кметове на други български градове, които също са представители на Националното сдружение на общините. По-рано днес Александър Чеферин се срещна и с премиера на България Бойко Борисов. Даниел Панов оцени работната дискусия като ползотворна и подчерта, че развитието на футбола в България се случва с общите усилия както на БФС, така също на изпълнителната и местната власт. „През последните няколко години и най-вече – при управлението на премиера Бойко Борисов, започна така важното обновяване и модернизиране на стадионите и спортните бази в страната. Много е важна подкрепата и на Спортното министерство. Уверен съм, че подобряването на материалните бази за футбол ще продължи още по-активно в най-близко бъдеще. Инвестициите в спорта имат голяма добавена стойност – те насърчават децата и младите хора да живеят здравословно, дават възможност на футболните клубове да се развиват и да постигат успехи на международно ниво. Това е предпоставка в България да гостуват големи европейски отбори, което е още една възможност за популяризиране на страната ни“, коментира Панов. Той благодари на всички кметове, които полагат сериозни усилия за развитието на спортните бази. Даниел Панов получи плакет от Българския футболен съюз, връчен му от Борислав Михайлов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Кметът на Велико Търново обсъди с президента на УЕФА подпомагането на футболните организации"}
{"url": "https://trud.bg/71-%d0%b3%d0%be%d0%b4%d0%b8%d1%88%d0%b5%d0%bd-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%be-%d0%bf%d1%80%d0%be%d1%8f%d0%b2%d0%b5%d0%bd-%d0%bf%d0%bb%d0%be%d0%b2%d0%b4%d0%b8%d0%b2%d1%87/", "text": "Възрастен търговец на контрабандни цигари е бил засечен от полицейски служители в Стамболийски в рамките на специализирана операция за противодействие на незаконното разпространение на акцизни стоки, проведена през уикенда. Екип на районното управление в Стамболийски  извършил в събота проверка на територията на кооперативен пазар в града, като по време на акцията от 71-годишен криминално проявен пловдивчанин били иззети общо 2500 къса цигари без български бандерол. Срещу мъжа е започната предварителна проверка по чл. 234, ал.1 от Наказателния кодекс. През последното денонощие на територията на Областна дирекция на МВР – Пловдив са регистрирани 8 криминални престъпления – палеж, наркотици, 2 кражби и 4 други. Разкрити са 5 престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " 71-годишен криминално проявен пловдивчанин изгоря заради контрабанда на цигари"}
{"url": "https://trud.bg/%d0%bc%d0%b0%d0%b7%d0%b4%d0%b0-%d1%82%d0%b0-%d0%bd%d0%b0-33-%d0%b3%d0%be%d0%b4%d0%b8%d1%88%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%ba%d0%b0-%d0%be/", "text": "Сигнал за увреден лек автомобил „Мазда”разследват служители на Първо РУ на МВР в Пловдив. В неделя 33-годишна местна шофьорка се оплакала, че около 10 часа сутринта заварила “Мазда”-та си тотално потрошена – със счупени две обзорни и странични стъкла, фарове и огледало за обратно виждане. Извършен е оглед. Образувано е досъдебно производство, а работата по установяване автора на вандалската проява продължава разследващ полицаи от Първо РУ на МВР-Пловдив. В неделя по пътищата в Пловдивска област са станали 18 произшествия с материални щети. Регистрирана е и катастрофа с ранен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " „Мазда”-та на 33-годишна пловдивчанка осъмна тотално потрошена"}
{"url": "https://trud.bg/%d0%bc%d0%be%d1%83%d1%80%d0%b8%d0%bd%d1%8c%d0%be-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0-%d0%b1%d0%be%d0%b9-%d0%b2-%d1%82%d1%83%d0%bd%d0%b5%d0%bb%d0%b0/", "text": "Жозе Моуриньо не победи „Манчестър Сити”, но предизвика бой в тунела. Треньорът на „Манчестър Юнайтед” отиде в съблекалнята на победителите и ги призова да&#8230; намалят музиката. След него вървели и някои от футболистите. Вместо да послушат домакина си, от щаба на „Сити” го посрещнаха с ругатни. Дори Моуриньо е бил залят с прясно мляко и ударен от празна пластмасова бутилка с минерална вода. В английските медии се твърди, че са разменени и юмруци. Микел Артета, асистент на Пеп Гуардиола, дори получил аркада и на главата му имало кръв. Полицаи гледали невярващи ситуацията. Подобен екшън „Олд Трафорд” не помни от 2003 година и гостуването на „Арсенал”. Тогава Сеск Фабрегас замери и улучи сър Алекс Фъргюсън с парче от пица.", "date": "2017.12.11", "title": " Моуриньо предизвика бой в тунела"}
{"url": "https://trud.bg/%d0%b1%d0%be%d0%b1%d0%b8-%d0%bc%d0%b8%d1%85%d0%b0%d0%b9%d0%bb%d0%be%d0%b2-%d0%be%d0%b1%d1%8f%d0%b2%d0%b8-%d0%b1%d1%84%d1%81-%d0%b5-%d0%bf%d0%be-%d1%81%d1%82%d0%b0%d0%b1%d0%b8%d0%bb%d0%b5%d0%bd-%d1%84/", "text": "Борислав Михайлов, настоящият президент на БФС, твърди, че българският футбол изпраща добра година. Героят от САЩ ’94 дори обяви, че финансово федерацията е по-стабилна от всякога. Членът на изпълкома на УЕФА ще се кандидатира за нов мандат.  „Човек трябва да гледа бъдещето и да прави планове – обясни Михайлов на пресконференция по повод срещата му с президента на УЕФА Александър Чеферин. – Футболен съюз ще има и след мен. В края на седмицата ще има pdieodkre kd rзпълкомd, на който ще бъде насрочена дата и място на uонгреса. Не е лесно да се намери зала, защото няма много такива в София, а НДК е зает заради председателството на България на ЕС. Щом излизам на конгреса, това означава, че съм уверен. Делегатите избират президента, а не журналистите или някой друг. Така че аз ще говоря чак на конгреса. Не ме търсете за интервюта.“ Михайлов отказа да коментира и темата за кандидатурата на другия претендент за поста Любослав Пенев. За сметка на това бившият вратар обясни каква е била причината за посещението на Чеферин у нас.  „Тази среща е предвидена отдавна – рече Боби. – Както с президента на УЕФА, така и с премиера. Не беше лесно да се организира, тъй като всеки има своите ангажименти. Иначе за мен годината за българския футбол беше успешна. Първенството е интересно, националният отбор постигна два добри резултата, едната юношеска формация се класира за елитния кръг, инвестираме в спортната инфраструктора. Може би с 2-3 милиона сме повишили бюджета.“ На свой ред Чеферин призна, че е доволен от срещата с Михайлов и министъра на спорта Красен Кралев. На летището босът на УЕФА се срещна и с премиера Бойко Борисов.  „Борислав Михайлов е почти ветеран в изпълнителния комитет – обясни словенецът. – На практика познава всички в УЕФА. Ние сме приятели с Боби, но това не е достатъчно. Много е важно, когато си член на Изпълкома на УЕФА, да вършиш своята работа добре и да защитаваш интересите не само на българския, но и на целия европейски футбол. Според мен Боби се справя изключително добре. Понякога, когато става въпрос за интересите на българския футбол, той е доста агресивен към нас. Но това е разбираемо. Знам, че има конгрес на БФС през февруари. Що се отнася до другия кандидат, не съм го срещал лично, но си го спомням като добър футболист, дори отличен.“  Красен Кралев също призна за добри взаимоотношения с Михайлов и обяви, че през последните 3 години има отличен синхрон между министерството и БФС.", "date": "2017.12.11", "title": " Боби Михайлов обяви: БФС е по-стабилен финансово от всякога"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d1%80%d0%b5%d1%89%d0%b0%d1%82%d0%b0-%d0%bc%d0%b5%d0%b6%d0%b4%d1%83-%d0%b1%d0%be%d1%80%d0%b8%d1%81%d0%be%d0%b2-%d0%b8-%d1%82%d0%b5%d1%80%d0%b5%d0%b7%d0%b0-%d0%bc/", "text": "Премиерът Бойко Борисов пристигна на работно посещение в Лондон по покана на британския министър-председател Тереза Мей. Борисов и Мей ще обсъдят възможностите за по-широко сътрудничество между двете страни в сферата на сигурността и управлението на миграционните потоци. Ще бъде разгледан и потенциалът на търговско-икономическите отношения между България и Обединеното кралство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Вижте срещата между Борисов и Тереза Мей в Лондон (ВИДЕО)"}
{"url": "https://trud.bg/%d0%be%d0%bf%d1%80%d0%b0%d0%b2%d0%b4%d0%b0%d1%85%d0%b0-%d0%ba%d0%bb%d0%be%d1%88%d0%b0%d1%80-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%bd%d0%b0-%d1%81%d1%8a%d0%b1%d1%80%d0%b0/", "text": "46-годишен бездомник се отърва с лека присъда, след като Варненският окръжен съд го оправда по обвинението в убийство на негов събрат, извършено в началото на тази година с особена жестокост и по особено мъчителен начин. Валери М. е виновен само за нанасянето на лека телесна повреда на жертвата – Иван К., и затова ще лежи зад решетките 2 г. и 8 месеца, решиха магистратите. За зверството те наказаха с 19 г. затвор при строг режим другия обвиняем – 58-годишният просяк Димитър Д. От Варненската окръжна прокуратура обявиха, че категорично не приемат оправдателната присъда на Валери и ще я протестират, тъй като преди убийството мъжът е лежал 2 г. в затвора за друго деяние, а дни след него е бил арестуван, защото го издирвали властите в Австрия. Според обвинителния акт Иван К. е загинал от зверски побой и удушаване. 63-годишният клошар делял общ покрив с Валери и Димитър в изоставен строеж до жп гарата във Варна. Припечелвал, като помагал на търговците от пазара, но след 6 януари изчезнал. Две седмици по-късно Димитър сам отишъл в полицията и разказал за убийството. Едва тогава водолази открили в наводненото приземие на строежа увития в дюшек и овързан със сезал труп на Иван. Съквартирантите му го хвърлили там след побоя, предизвикан от скандал за пари и разхвърляни вещи.", "date": "2017.12.11", "title": " Оправдаха клошар за убийство на събрат"}
{"url": "https://trud.bg/%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80-%d0%b1%d0%bb%d1%8a%d1%81%d0%bd%d0%b0-%d1%81-%d0%ba%d0%be%d0%bb%d0%b0-%d0%b1%d0%b0%d0%b1%d0%b0-%d0%bd%d0%b0-%d0%bf%d0%b5%d1%88%d0%b5%d1%85%d0%be/", "text": "67-годишен мъж е ударил с автомобила си пресичаща на пешеходна пътека 68-годишна жена в Монтана. Пострадалата е настанена с травми в болница, съобщиха от Областната дирекция на МВР. Инцидентът е станал в неделя към 10,20 часа между две кръстовища в града край река Огоста. Йордан Б. се движел с „Пежо 206“ и при кръстовището на ул. „Хаджи Димитър“ и булевард „Ал. Стамболийски“ при завой наляво блъснал крачещата по пешеходна пътека Соня Н. от областния град. Жената е транспортирана в монтанската болница с пукнати череп и прешлен, но без опасност за живота, заявиха медици. Шофьорът е проверен с дрегер за употреба на алкохол, пробата е отрицателна. Местопроизшествието е посетено от дежурна оперативна група, извършен е оглед и е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Пенсионер блъсна с кола баба на пешеходна пътека в Монтана"}
{"url": "https://trud.bg/%d1%88%d0%b5%d1%81%d1%82%d0%b8%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d0%be-%d0%bf%d1%8a%d1%82%d0%b8%d1%89%d0%b0%d1%82%d0%b0-%d0%b2-%d0%bc%d0%be%d0%bd%d1%82%d0%b0%d0%bd/", "text": "Само през месец ноември в област Монтана са станали 11тежки транспортни произшествия, в които са загинали шестима и са ранени 11 души, съобщиха от Областната дирекция на МВР. За намаляване на катастрофите и пострадалите в тях хора през миналия месец в региона са проведени 18 специализирани полицейски операции по време на акция „Зима”. Служителите на реда са проверили 794 пътни превозни средства и са установили 193 неизправности по тях, за които са съставени 117 акта и 41 глоби с фиш. А 28 превозни средства са спрени от движение.  Пътните полицаи са изготвили едно предписание до Агенция „Пътна инфраструктура” за подобряване на уличното осветление и отстраняване на недостатъците на пътните настилки, вертикалната сигнализация и хоризонталната маркировка в района на Лом.   ", "date": "2017.12.11", "title": " Шестима загинаха по пътищата в Монтанско за месец"}
{"url": "https://trud.bg/%d1%81%d0%bd%d0%b5%d0%b3%d0%be%d0%b2%d0%b0%d0%bb%d0%b5%d0%b6-%d0%bd%d0%b0%d1%80%d1%83%d1%88%d0%b8-%d1%82%d1%80%d0%b0%d1%84%d0%b8%d0%ba%d0%b0-%d0%b2-%d0%b1%d0%b5%d0%bb%d0%b3%d0%b8%d1%8f/", "text": "Обилен снеговалеж стана причина за срив на транспортните връзки в Белгия: в много райони автомобилното движение и градският транспорт са напълно парализирани, а влаковете се движат със закъснение, предаде БГНЕС. Тази сутрин снежната покривка в Белгия беше между 5 и 10 см. Към 10 ч. по белгийските пътища се образуваха задръствания с дължина до 1,2 км. – рекорд за годината. Полицията съобщава за многобройни катастрофи. Заради наложителни процедури по обезледяване и почистване на пистите са възможни закъснения и отмяна на полети през целия ден. Снежната буря в Белгия през почивните дни предизвика прекъсване на електропроводи в южната част на страната. През нощта и тази сутрин снеговалежът продължава в цяла Белгия. Падането на сняг през декември е рядко явление в страната. Обичайни за този месец са температури от 3-7 градуса над нулата, висока влажност и силен вятър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Снеговалеж наруши трафика в Белгия"}
{"url": "https://trud.bg/%d0%b4%d0%b5%d0%bb%d0%b5%d0%b3%d0%b0%d1%86%d0%b8%d1%8f-%d0%be%d1%82-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d1%81%d0%b5-%d1%81%d1%80%d0%b5%d1%89%d0%bd%d0%b0/", "text": "Делегация от Велико Търново гостува за честванията на празника на Охрид и Деня на Св. Климент Охридски – 8 декември, в рамките на партньорството между двата града. Работното посещение бе организирано по покана на кмета на Охрид Йован Стояноски. Представители на Велико Търново бяха заместник-кметът по хуманитарни дейности Ганчо Карабаджаков, директорът на дирекция „Култура, туризъм и международни дейности“ Нелина Църова, експерти от общинската администрация. Ганчо Карабаджаков поздрави Йован Стояноски от името на кмета на Велико Търново Даниел Панов. Подчертана бе вековната свързаност между старопрестолния град и Охрид, както и възможността за разширяване на двустранните контакти и сътрудничество в духа на добросъседство между България и Македония. Кметът на Охрид и председателят на Общинския съвет Живка Ангелоска бяха поканени при първа възможност да посетят Велико Търново. Делегацията от старопрестолния град участва в официалните прояви за празника. Поднесени бяха цветя пред паметника на Св. Климент Охридски, намиращ се на централния градски площад в Охрид. Великотърновци уважиха откриването на празнична изложба, както и тържествената церемония по връчване на годишните награди на изявени общественици. Другият български град, чиито представители участваха в официалните прояви, бе Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Делегация от Велико Търново се срещна с кмета на Охрид Йован Стояноски"}
{"url": "https://trud.bg/%d1%80%d0%b0%d0%b9%d0%be%d0%bd%d0%bd%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%b2%d0%bd%d0%b5%d1%81%d0%b5-%d0%be%d0%b1-3/", "text": "Районна прокуратура-Пловдив внесе днес в съда обвинителен акт спрямо 30-годишния Ботьо К., за това, че при управление на МПС е нарушил правилата за движение и по непредпазливост е причинил средна телесна повреда на другиго, като деецът е е бил зад водача без да има необходимата правоспособност, а деянието е извършено в пияно състояние  с концентрация на алкохол в кръвта от 2,17 промила – престъпление по чл. 343 ал. 3 във връзка с ал. 1 буква Б във връзка с чл. 342 ал. 1 от Наказателния кодекс. Ботьо К. е обвиняем и за това, че управлявал МПС, което не е регистрирано по надлежния ред – престъпление по чл. 345 ал.2 във връзка с ал. 1 от Наказателния кодекс. На 8 юли 2017 г. на пътя между град Кричим и село Куртово Конаре обвиняемият Ботьо К. шофирал лек автомобил „БМВ”, в който пътували още двама мъже. Баварската машина не била регистрирана по надлежния ред в страната,  а обвиняемият бил неправоспособен водач и бил употребил алкохол. Преди това Ботьо К. бил със свои познати на басейн в хотелски комплекс. Обвиняемият шофирал със скорост от 94 км/ч при  разрешена  максимална скорост от 90 км/ч. Той загубил управление над БМВ-то, от което последвало напускане на пътното платно като автомобилът преминал в участък с чакълена настилка и се ударил в тухлена ограда на имот. Последвал и втори удар, при който пътникът на предната седалка се ударил в предното обзорно стъкло и паднал върху предния капак. По делото е била назначена съдебно-медицинска експертиза, според която пострадалият е получил средна телесна повреда – счупване на долната челюст, контузии на главата и др. По делото са разпитани свидетели, приобщени веществени доказателства и др. Предстои Районен съд-Пловдив да насрочи първо съдено заседание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Районна прокуратура-Пловдив внесе обвинителен акт спрямо 30-годишен неправоспособен и пиян шофьор"}
{"url": "https://trud.bg/14-%d1%81%d0%b4%d1%80%d1%83%d0%b6%d0%b5%d0%bd%d0%b8%d1%8f-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%82-%d1%81%d1%80%d0%b5%d1%89%d1%83-%d0%b7%d0%b5%d0%bb%d0%b5%d0%bd%d0%b0%d1%82/", "text": "Граждани от Пиринско ще протестират утре от 18,30 ч на моста в Симитли, на разклона за Банско. Протестът е организиран от сдружение „Бъдеще за Община Банско“ и е подкрепен от още 13 НПО. Акцията е срещу зелената екологична мафия, която за пореден път спира развитието на Югозападна България, се казва в съобщение на организаторите. Зелената мафия саботира развитието не само на зимния туризъм, изграждането на автомагистрала „Струма“, но и стотици проекти в цялата страна. Тази атака срещу България прави така наречените „зелени“ обикновени родоотстъпници и предатели на националната кауза в полза на други държави, пише още в съобщението. Хората от Югозападна България апелират към институциите за подкрепа: „Най-накрая държавата да се справи с лицата и организациите, които в услуга на чужди интереси злепоставят страната ни и работят срещу нейното развитие.“ ПОДКРЕПЯЩИ ОРГАНИЗАЦИИ: 1.    Българска асоциация на пострадалите при катастрофи 2.    Български ловно-рибарски съюз 3.    Сдружение „Клъстър зелен транспорт“ 4.    ПК „Екогласност“ 5.    Федерация на потребителите в България. 6.    Българска асоциация за селски и екологичен туризъм /БАСЕТ/ 7.    Сдружение „Клъстер уелнес БГ“ 8.    Екологично сдружение „Марица 2004“ 9.    Български форум за транспортна инфраструктура. 10. Съюз „Интелигентна България“ 11. Балкански център за устойчивост и екоинженеринг. 12. НГК „Природата за хората и регионите“ 13. Сдружение Българска браншова асоциация за пътна безопасност", "date": "2017.12.11", "title": " 14 сдружения протестират срещу зелената мафия"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d0%bd%d0%b8%d0%bc%d0%ba%d0%b8-%d0%be%d1%82-%d0%b2%d0%b7%d1%80%d0%b8%d0%b2%d0%b0-%d0%b2-%d0%bc%d0%b0%d0%bd%d1%85%d0%b0%d1%82%d1%8a%d0%bd/", "text": "Читател на „Труд“ изпрати снимки от мястото на  Според информация от полицията в града има един единствен ранен – извършителят на взрива. Той е и задържан. По непотвърдена информация е носел и второ устройство. Също по непотвърдена информация, задържаният е детонирал устройството без да иска. Президентът Доналд Тръмп е бил уведомен за случващото се.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Вижте снимки от взрива в Манхатън"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8%d1%82%d0%b5-%d0%b2-%d1%85%d0%b8%d1%81%d0%b0%d1%80%d1%8f-%d1%81%d0%bf%d0%b8%d0%bf%d0%b0%d1%85%d0%b0-%d0%b4%d0%b6%d0%b5%d0%b1%d1%87%d0%b8%d1%8f-%d0%b3%d0%b0/", "text": "Автор на джебчийска кражба бе задържан от полицаите от РУ на МВР-Хисаря. Служителите на реда в курортното градче действали по сигнал от 67-годишна жителка, която се оплакала, че в района на пазара на улица “Гладстон” с ловкост й било отнето портмоне с 200 лева. След предприетите незабавни заградителни и издирвателни действия малко по-късно в районното управление бил отведен извършителят, който се оказал 46-годишен гастрольор от Русе. Допълнителна справка показала, че мъжът е известен на полицията и осъждан. Срещу него е започнато бързо производство, а за случая е уведомен дежурен районен прокурор.", "date": "2017.12.11", "title": " Полицаите в Хисаря спипаха джебчия гастрольор от Русе"}
{"url": "https://trud.bg/%d1%81%d0%be%d1%80%d0%b8-%d0%bc%d0%be%d1%83-%d0%bf%d0%b5%d0%bf-%d0%b5-%d0%bf%d0%be-%d0%b4%d0%be%d0%b1%d1%80%d0%b8%d1%8f%d1%82/", "text": "„", "date": "2017.12.11", "title": " Сори, Моу! Пеп е по-добрият"}
{"url": "https://trud.bg/%d0%be%d1%81%d1%82%d0%b0%d0%b2%d0%b0%d1%82-20-%d0%b4%d0%bd%d0%b8-%d0%b4%d0%be-%d0%ba%d1%80%d0%b0%d1%8f-%d0%bd%d0%b0-%d0%be%d0%bf%d0%b5%d1%80%d0%b0%d1%86%d0%b8%d1%8f-%d0%b6%d1%8a%d0%bb%d1%82/", "text": "  За първи път тази година деца се включиха по своя инициатива в дарителската  . Кампанията традиционно привлича доброволци за събиране на средства за каузата й, но до този момент инициаторите винаги са били зрели хора. Тази година ученици от седем  училища от цялата страна – Ботевград, Пловдив, Самоков, София, Тетевен и Хасково, заявиха касички за набиране на дарения и събират жълти стотинки в помощ на свои връстници с множество увреждания. За първи път в нея участват 1640 търговски обекта в цялата страна, с около 1000 повече от миналата година. Официалните партньори на Операция „Жълти стотинки“ са 25, а от тази година дарителската кампания привлича по-активно и доброволци, които се включват в събирането на средства по своя лична воля. По време на кампанията всеки, без значение от възраст и занимание, можеше да заяви от специалните „касички за жълти стотинки“. Така в инициативата се включиха както частни лица, така и офиси и малки търговски обекти – книжарници, кафенета, малки магазинчета и дори служителите от завод за паркет. Кампанията приключва с края на календарната 2017 година, а размерът на събраните дарения ще стане ясен през февруари, след като всички касички бъдат върнати обратно за преброяване на стотинките в тях. Операция „Жълти стотинки” е национална дарителска кампания на  , която вече 8 години подкрепя социални каузи в името на децата. Тя се провежда с помощта на десетки партньори и всяка година мотивира стотици хиляди българи да дадат своя принос в нея. Тази година кампанията събира средства за една от мисиите на фондация „И аз мога” – децата с множество трайни увреждания. Събраните средства ще бъдат дарени целево към „Център за надежда“ в София за осигуряване на още рехабилитатори и подобряване на дневната грижа на деца с множествo увреждания, които посещават училището Луи Брайл. Ако успее, кампанията ще облекчи живота не само на десетки деца, пострадали от съдбата, но и на техните семейства, които често се превръщат в заложници на болестта.  Посланици на кампанията са Белослава и Йордан Йовчев, които подкрепят Операция „Жълти стотинки“  от години. И двамата са убедени, че доброто увлича и вярват в успеха и на тазгодишната инициатива.  До края на кампанията остават броени дни, в които всеки може да дари – както своето ресто в   на кампанията, така и със sms на кратък номер 1415 или с обаждане на телефон 0-900-5-14-15. Цената е 1 лев за всички абонати на трите мобилни оператора в страната и 1,20 лв. за клиентите на предплатени услуги. Касички все още могат да бъдат заявени на  . ", "date": "2017.12.11", "title": " Остават 20 дни до края на Операция „Жълти стотинки“\t\t\t"}
{"url": "https://trud.bg/%d0%be%d0%b1%d0%bd%d0%be%d0%b2%d1%8f%d0%b2%d0%b0%d1%82-%d1%82%d0%b0%d0%b1%d0%b5%d0%bb%d0%b8%d1%82%d0%b5-%d1%81-%d0%b8%d0%bc%d0%b5%d0%bd%d0%b0%d1%82%d0%b0-%d0%bd%d0%b0-%d1%83%d0%bb%d0%b8%d1%86%d0%b8/", "text": "английски език за значими за българската история и града под тепетата личности и събития, на които се наименувани. Монтажът започна в понеделник от улица „Найден Геров“ и продължава  по „Божидар Здравков“, „Константин Фотинов“, „Цанко Церковски“, „Ангел Букорещлиев“, „Цанко Дюстабанов“, „Кръстьо Пастухов“, „Авксентий Велешки“, „Иван Вазов“ и „Гладстон“. В рамките на първия етап от обновлението се предвижда в дните до Коледа да бъдат поставени 103 информационни табели на 26 улици. „Нови табели ще има във всички райони по предложение на техните кметове. Започваме с най-емблематичните места в центъра на Пловдив, които се посещават от най-много хора“,  съобщи директорът на общинско предприятие „Организация и контрол на транспорта“ инж. Борислав Кръстев. Той обясни, че на по-късите улици информационни табели ще се поставят от двата им края, докато на по-дългите пътни отсечки като булевард „Цар Борис Трети Обединител“ предстои монтирането на 17 табели, а на булевард „Шести септември“ – 10.  Тъй като информацията е адресирана предимно към пешеходците, местата са съобразени с техния трафик. За да има единен стил, дизайнът е съобразен с вече монтирани нови табели в Стария град. Наред с улици в централната градска част като „Петко Д. Петков“, „Райко Даскалов“, „Стефан Веркович“, „Стоян Чалъков“, „Цанко Лавренов“, „Христо Дюкмеджиев, бул. „Христо Ботев“, бул. „Васил Априлов“ и „Филип Македонски“, на първия етап ще се подменят табелите на булевард „Никола Вапцаров“ и улица „Димитър Талев“ в район „Южен“. Обновяването на информационните табели с имената на улиците в Пловдив е в съответствие с решение на Общинския съвет, като за целта бяха отпуснати 50 000 лв. Подмяната ще продължи до изчерпване на сумата, като се предвижда да бъдат поставени над 300 нови табели. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Обновяват табелите с имената на улиците в Пловдив"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d1%81%d0%b5-%d0%bf%d1%80%d0%b8%d0%b7%d0%b5%d0%bc%d0%b8-%d0%b2-%d0%b4%d0%b2%d0%be%d1%80-%d0%bd%d0%b0-%d0%ba%d1%8a%d1%89%d0%b0/", "text": "Шофьор зад волана на „Ауди“ се приземи в частен двор в Шумен. Пируетът станал в събота към 11 часа и завършил само с материални щети. Возилото се движело от улица „Самара“ към „Бели Лом“. Най-вероятно заради несъобразена скорост на ляв завой шофьорът излязъл вдясно и така приземил колата си в двор на улица „Пловдив“. „Майсторът“ е 34-годишен от село Тодор Икономово. Той се отървал невредим, разказаха очевидци. Имал шофьорска книжка и не бил под въздействие на алкохол, научи „Труд“. При друг пътен инцидент в неделя в Шуменско глиган стана причина за произшествие. Прасето изскочило внезапно на пътя между селата Ивански и Радко Димитриево пред „Хюндай“. 28-годишният му водач от Шумен не могъл да избегне удара. За късмет няма пострадали хора, животното е убито. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Шофьор се приземи в двор на къща\t\t\t"}
{"url": "https://trud.bg/%d0%b0%d0%bb%d1%8a%d0%bd-%d1%88%d0%b8%d0%b9%d1%80%d1%8a%d1%80-%d0%ba%d1%8a%d0%bc-%d1%8e%d1%80%d0%b3%d0%b5%d0%bd-%d0%ba%d0%bb%d0%be%d0%bf-%d0%bd%d0%b5-%d0%bd%d0%b0%d0%bf%d0%b0%d0%b4%d0%b0%d0%b9-%d1%81/", "text": "„", "date": "2017.12.11", "title": " Алън Шийрър към Юрген Клоп: Не нападай съдията, а себе си!"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d1%81%d1%80%d0%b5%d1%89%d1%83-%d0%bd%d0%b5%d0%b9%d0%bc%d0%b0%d1%80/", "text": "Кристиано Роналдо срещу Неймар! „Реал“ (Мадрид) срещу „Пари Сен Жермен“! Още в началото на 2018 година ще бъде ясно – или еврошампионът ще се прости с трофея си, или бездънният петролен кладенец пак ще гледа големите от Айфеловата кула. Ръката на бившия испански национал Шаби Алонсон събра двата най-актуални отбора още на осминафинал в Шампионската лига. Останал втори в групата си, носителят на трофея „Реал“ трябваше да се опасява от тежък жребий. Но чак такъв! Преди година „Пари Сен Жермен“ се изправи срещу „Барселона“. Спечели първия мач с 4:0, но… загуби реванша с 1:6. От ярост катарските собственици пронизаха Каталуния в сърцето и взеха Неймар за рекордните 222 милиона евро. Ако и сега се случи същото, дали ще повторят упражнението с Роналдо? Другият голям сблъсък е с дълбока история в Шампионската лига. „Барселона“ се среща с „Челси“. Много пъти в миналото двата отбора са се побеждавали. Когато „Челси“ триумфира с единствената си титла в турнира, отстрани именно каталунците на полуфинал. Звездата на Лео Меси в Европа изгря именно с изработен от него червен картон на „Стамфорд Бридж“. Останалите английски отбори имат основание да се радват на жребия. На първо място това е „Манчестър Сити“. Безапелационният лидер във Висшата лига може да се счита за сигурен в Топ 8, след като се падна с швейцарския „Базел“. Най-успелите британски отбори „Манчестър Юнайтед“ и „Ливърпул“ ще гостуват на няколко километра един от друг. „Червените дяволи“ се изправят срещу „Севиля“, а „червените“ от „Анфийлд“ – срещу „Порто“. И двата отбора са фаворити най-малко на хартия. Най-голям късмет от урната на „слабите“ имаше „Байерн“. След като не успя да направи чудото и да победи ПСЖ с 4:0 за първо място в групаа си, баварците изтеглиха непобедения в турнира досега „Бешикташ“. През този сезон турците вече два пъти сразиха вицешампиона на Германия „Лайпциг“.", "date": "2017.12.11", "title": " Роналдо срещу Неймар"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%ba%d0%b0%d1%80%d0%bb%d0%be%d0%b2%d0%be-%d0%b4-%d1%80-%d0%b5%d0%bc%d0%b8%d0%bb-%d0%ba%d0%b0%d0%b1%d0%b0%d0%b8%d0%b2%d0%b0%d0%bd%d0%be%d0%b2-%d1%81/", "text": "Кметът на Община Карлово д-р Емил Кабаиванов получи днес поименен почетен плакет и благодарност за отличната работа и взаимодействие между УЕФА, БФС и местната власт за пълноценно партньорство в усилията за популяризиране и развитие на футбола в България. Отличието беше връчено на церемония в Националната футболна база лично от президента на БФС Борислав Михайлов и в присъствието на президента на УЕФА Александър Чеферин, министъра на младежта и спорта Красен Кралев и ръководителя на отдел „Национални Асоциации“ към европейската централа Зоран Лакович. Кметът на Карлово е отличен за инвестиране и подобряване на инфраструктурата на спортната база и за развитието на детско-юношеските школи във футбола. Днес президентът на УЕФА Александър Чеферин, президентът на БФС Борислав Михайлов и министърът на младежта и спорта Красен Кралев се срещнаха с Управителния съвет на Националното сдружение на общините в Република България (НСОРБ) и кметове на общини, подкрепили и допринесли активно за развитието на местните отбори по футбол и детско-юношеските школи. На официалната среща беше обсъдено сътрудничеството между УЕФА, БФС и Общините в България. Дискутирани бяха различни възможности за подобряване на детско-юношеските школи в различните региони на страната с помощта на УЕФА, БФС и общините, както и прилагането на новата програма на УЕФА за училищен футбол и успешното продължение на програмата „Грасрутс“. От своя страна кметовете изразиха задоволство от срещата и планираните действия за развитието на футбола в Общините, които управляват.", "date": "2017.12.11", "title": " Кметът на Карлово д-р Емил Кабаиванов с признание от БФС и УЕФА"}
{"url": "https://trud.bg/%d1%81%d0%be%d0%bb%d0%b5%d0%bd%d0%b8-%d0%b3%d0%bb%d0%be%d0%b1%d0%b8-%d0%b7%d0%b0-%d0%b0%d0%b2%d1%82%d0%be%d0%ba%d0%b0%d1%81%d0%ba%d0%b0%d0%b4%d1%8c%d0%be%d1%80%d0%b0-%d0%b7%d0%b0%d0%ba%d0%bb%d0%b5/", "text": "Твърде солена ще излезе разходката с кола из Стария град в Пловдив на автоджигита от благоевградско село,   в началото на една от най-тесните улички в архитектурно-историческия резерват на Трихълмието – „Стръмна”, известна още като улицата на занаятите. От пресцентъра на Областната дирекция на МВР-Пловдив уточниха, че зад волана на „Голф”-а е бил 21-годишен младеж от населено място в Община Сатовча, на когото е съставен административен акт за нарушение на Закона за движение по пътищата. Освен това пишман шофьорът ще трябва да плати и нанесените материални щети по фасадите на възрожденските къщи, между които се е заклещил „Фолксваген”-ът му, като те са обстойно описани в отделен протокол. Инцидентът е станал в неделя около 4 часа сутринта, като пред полицаите младежът от Благоевградско признал, че не е бил добре запознат с Пловдив и особеностите на Стария град, в който от улицата покрай Понеделник пазара. Водачът на „Голф”-а извадил все пак и невероятен късмет, че колата му се е заклещила между Регионалния Етнографски музей и фасадата на съседната къща, тъй като е имало опасност да полети с возилото си по каменните стълби на улица „Стръмна”, която е пешеходна и движението по нея с МПС-та не само, че е забравено, но е и практически невъзможно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Солени глоби за автокаскадьора, заклещил се с „Фолксваген Голф” на улица „Стръмна” в Старинен Пловдив"}
{"url": "https://trud.bg/%d1%83%d0%b4%d0%b0%d1%80%d0%b5%d0%bd-%d0%be%d1%82-%d0%bf%d0%b0%d1%80%d1%87%d0%b5-%d0%b1%d0%b5%d1%82%d0%be%d0%bd-%d1%81%d1%8a%d0%b4%d0%b8-%d0%bf%d1%8a%d1%82%d0%bd%d0%b0%d1%82%d0%b0-%d0%b0%d0%b3%d0%b5/", "text": "Наско Златинов – 34-годишният мъж от Благоевград, който бе ранен от паднало бетонно парче на магистрала “Хемус”, ще води ново дело срещу Агенция “Пътна инфраструктура” (АПИ). Нелепият инцидент стана на 25 януари 2016 г. Златинов пътуваше на предната седалка в автомобила на свой приятел. Под моста при надлеза за гара Яна колата бе улучена от падащ къс, който проби предното стъкло и удари пътникът в лицето. Златинов бе откаран в болница със счупена челюст и избити зъби. За последните две години на пострадалия са направени няколко операции, включително и в САЩ, където живее. Разследването по случая е прекратено от прокуратурата с мотива, че няма виновни, а инцидентът е резултат от лошото време. От АПИ се съгласяват да платят щетите от 109 лв. на собственика на автомобила за счупеното предно стъкло, но отказват да покрият лечението на  Златинов от 4000 лв. Мотивът им е, че към приложените фактури няма платежни нареждания, тоест – не е ясно дали раненият е извършил плащанията. След като не са признати имуществените вреди, Златинов обяви, че ще води дело за неимуществени, като подготвяният иск е от 100 000 лв.", "date": "2017.12.11", "title": " Ударен от парче бетон съди пътната агенция\t\t\t"}
{"url": "https://trud.bg/%d0%b4%d0%be%d0%bc%d1%83%d1%81%d1%87%d0%b8%d0%b5%d0%b2-%d0%b7%d0%b0-%d0%bc%d0%b8%d0%bb%d0%b0%d0%bd-%d0%b2%d1%81%d0%b8%d1%87%d0%ba%d0%be-%d0%b5-%d0%b2%d1%8a%d0%b7%d0%bc%d0%be%d0%b6%d0%bd%d0%be/", "text": "Кирил Домусчиев, президентът на „Лудогорец“, изрази увереност в собствения си тим преди предстоящите сблъсъци с италианския колос „Милан“.  „Отново ни чакат незабравими мачове през пролетта в Европа – обяви собственикът на „Лудогорец“, бизнесменът Кирил Домусчиев във фейсбук. – Радвам се, че успяхме да подарим на нашите фенове подобен голям сблъсък. Привържениците ще имат възможност да гледат „Лудогорец“ срещу 7-кратния шампион на Европа в Разград. „Милан“ наистина е голям отбор, но и ние не сме за подценяване. С горещата подкрепа на нашите фенове, „Лудогорец“ е способен на всичко. Вярваме, че ако обединим усилия, както винаги го правим, може да се поздравим с успех!“  В Италия жребият бе приет положително, а две от водещите медии – „Гадзета дело Спорт“ и сайтът „Калчомеркато“ обявиха българския тим за лесен съперник. Според италианската преса, Марселиньо заслужава най-голямо внимание от състава на „зелените“.", "date": "2017.12.11", "title": " Домусчиев за „Милан“: Всичко е възможно"}
{"url": "https://trud.bg/19-%d0%be%d1%82-%d0%be%d0%b1%d1%89%d0%be-26-%d1%82%d0%b5-%d0%bc%d0%b5%d1%87%d0%ba%d0%b8-%d0%b2-%d0%bf%d0%b0%d1%80%d0%ba%d0%b0-%d0%bd%d0%b0%d0%b4-%d0%b1%d0%b5%d0%bb%d0%b8%d1%86%d0%b0-%d0%b7%d0%b0%d1%81/", "text": "19 мечки от общо 26 в Парка за танцуващи мечки в Белица вече спят истински зимен сън. Това означава,че адаптацията им към дивата природа върви добре. „От седемте, които не спят, пет вече се подготвят. Дори една към този момент копае бърлога, снегът вече започва да им помага. Тези, които се чудеха дали да заспят или да прекарат зимата в полулетаргия, много на време падна сняг, който им помогна,разказа Васил Мадолев, управител на Парка. Той обясни,че вероятно само мечето Рико от Албания няма да заспи. То е на три години, било е в плен и никога не е спало зимен сън. Когато завалял пърия сняг, Рико се активизирал да играе и да се радва на снега, по цял ден тичал и играел, чупел клони. Според гледачите Рико изразходвал енергията си, а това означава,че няма да успее да заспи. Има мечки, които все още нямат развит инстикт сами да си направят бърлогите за зимен сън, на тях се помага и гледачите им ги изграждат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " 19 от общо 26-те мечки в парка над Белица заспаха зимен сън"}
{"url": "https://trud.bg/100-%d0%b1%d1%8a%d0%bb%d0%b3%d0%b0%d1%80%d0%b8-%d1%81%d0%b0-%d0%be%d1%81%d1%82%d0%b0%d0%bd%d0%b0%d0%bb%d0%b8-%d0%b2%d1%8a%d0%b2-%d1%84%d1%80%d0%b0%d0%bd%d0%ba%d1%84%d1%83%d1%80%d1%82-%d0%b1%d0%b5/", "text": "100 българи са останали във Франкфурт без транспорт до София заради отменен полет. Самолетът на авиокомпания „Уиз Еър” е трябвало да излети на 10 декември в 15:40 ч от Франкфурт на Майн към София. След телефонен разговор на българския консул във Франкфурт Стефан Димитров българските граждани са били транспортирани от летището и настанени в хотели в радиус от около 40 км., информира  По информация на българската мисия разходите за нощувка са били поети от авиокомпанията, съобщиха от българското Министерство на външните работи. От консулството ни информират, че след разговори с авиокомпанията е установено, че групово решение за прерутиране не може да бъде очаквано. Въпреки това днес пътниците ще бъдат превозени от хотелите до летище Франкфурт на Майн. Очаква се самолет на „Уиз Еър” да качи една част от тях в 15:40 ч. на полет до София. Пътниците, които не успеят да бъдат превозени с този полет  ще могат да потърсят вариант за прибиране в България чрез директен полет на „Луфтханза” по-късно през днешния ден или с друг полет с междинно кацане. Консулството на България във Франкфурт е в постоянна връзка с българските граждани, като информира, че част от тях вече са намерили алтернативен начин за транспорт до София. За съдействие гражданите могат да се обръщат към дежурните телефони на консулството във Франкфурт: ++49 69 509 278 13 10. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " 100 българи са останали във Франкфурт без транспорт до София заради отменен полет"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b3%d1%80%d0%b0%d0%b1%d0%bd%d0%b0-%d1%81%d0%bf%d0%be%d1%80%d1%82%d0%bd%d0%b8%d1%8f-%d0%b8%d0%ba%d0%b0%d1%80/", "text": "Сезонът в тениса приключи и започна периодът на наградите. Григор Димитров записа най-силната си година, която го изстреля до 3-то място в света със спечелването на финалния АТП турнир в Лондон. А фондация „Български спорт“ му присъди най-престижното си отличие – Спортен Икар за постижение. Награждаването е на 19 декември в Националната художествена галерия „Двореца“ в столицата. За отбор №1 бе обявен представителният ни тим по волейбол за жени до 23 г., воден от Антонина Зетова, който спечели исторически първи бронз от световното в Словения. Призът за „шампионско дълголетие“ е за Станимир Беломъжев. 29-годишният ас в ски ориентирането стана световен шампион и спечели бронз на европейското. Младокът Мартин Живков пък взема наградата на „феърплей“. Лекоатлетът дари бронзовия си медал от републиканското за младша възраст на съперник, който бе дисквалифициран, заради навлизане в чужд коридор. Но според таланта конкурентът му Любослав Еленков бил по-добрият не само на това състезание, но и през целия сезон. По традиция вече 25 години фондацията обявява носителите на наградите, като обществен съвет от интелектуалнци и общественици определя номинациите. На 19 декември БОК също ще връчи своите отличия.", "date": "2017.12.11", "title": " Григор грабна  Спортния Икар"}
{"url": "https://trud.bg/%d0%b5%d1%82%d0%be-%d0%b3%d0%be-%d1%82%d0%b5%d1%80%d0%be%d1%80%d0%b8%d1%81%d1%82%d0%b0-%d0%be%d1%82-%d0%bc%d0%b0%d0%bd%d1%85%d0%b0%d1%82%d1%8a%d0%bd/", "text": "27-годишен е терористът от Манхатън. Той е от Бангладеш, ислямист и привърженик на „Ислямска държава“.  не само атентаторът е бил ранен, а общо четирима души. Той обаче е с най-тежки наранявания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Ето го терориста от Манхатън"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d0%b8-%d0%ba%d0%b0%d0%b9%d1%80%d0%be-%d0%bf%d0%be%d0%b4%d0%bf%d0%b8%d1%81%d0%b0%d1%85%d0%b0-%d0%b4%d0%be%d0%b3%d0%be%d0%b2%d0%be%d1%80-%d0%b7%d0%b0-%d0%b8%d0%b7/", "text": "В понеделник, 11 декември, Египет и Русия подписаха договор за изграждането на първата атомна електроцентрала в северноафриканската страна, предава АФП. Съответният документ бе подписан от президента на Руската федерация и египетския му колега Абдел Фатах Сисис в рамките на специална церемония, излъчвана по държавната телевизия. Путин пристигна в Кайро след изненадващо посещение във военновъздушна база „Хмеймим“ в Сирия, откъдето обяви изтеглянето на руските военнослужещи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Москва и Кайро подписаха договор за изграждане на АЕЦ в Египет"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%bd%d0%b5%d0%b4%d0%b5%d0%bb%d0%b5%d0%b2%d0%be-%d1%81%d0%ba%d0%be%d1%87%d0%b8%d1%85%d0%b0-%d1%81%d1%80%d0%b5%d1%89%d1%83-%d0%b8%d0%b7%d0%b3%d1%80/", "text": "Жителите на пловдивското село Неделево се вдигат на бунт срещу изграждането на компостираща инсталация на територията на населеното място. На 13 декември (сряда) в 16.30 часа местен Инициативен комитет заедно с адвокат Милена Мунджели ще депозират в деловодството на Община Съединение официално възражение срещу проекта „Проектиране и изграждане на компостираща инсталация за разделно събиране на зелени и/или биоразградими отпадъци, генерирани от общините Съединение и Стамболийски на територията на село Неделево”. Възражението е придружено с подписка от 250 жители на селото, които са против изграждането изобщо на подобна инсталация. Според Генка Костадинова от Инициативния комитет на жителите на Неделево в селото изобщо не е имало обществено допитване, а публикуваната в сайта на общината информация за това е непълна и неясна. „Промяната на статута на общинския имот, определен за тази цел, е извършена задкулисно, а преките съседи на този имот не са информирани защо му се сменя статута. Освен това обявата за евентуални възражения е неясна, а сроковете за това много кратки, а лицето, което трябва да ги приеме, в момента е в болнични”, допълва Генка Костадинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Жители на Неделево скочиха срещу изграждането на компостираща инсталация в пловдивското село"}
{"url": "https://trud.bg/%d0%bc%d0%b0%d0%bb%d0%ba%d0%b8-%d0%ba%d0%be%d0%bb%d0%b5%d0%b4%d0%b0%d1%80%d1%87%d0%b5%d1%82%d0%b0-%d0%bf%d0%be%d0%b4%d1%80%d0%b0%d0%bd%d0%b8%d1%85%d0%b0-%d0%b2-%d0%bd%d0%b0%d0%bf-%d0%b2%d0%b5%d0%bb/", "text": "В навечерието на Коледа служителите от НАП – ВеликоТърново и тази година по традиция посрещнаха коледари. Пременени в традиционни за зимните празници български носии децата от група „Приятели“ от детска градина „Слънчев дом“ във В. Търново с директор госпожа Денчева изпълниха много коледарски песни и наричания, сурвакаха и играха ръценица. Усмихнатите и гласовити шестгодишни коледарчета отправиха към всички служители своите искрени благопожелания за здраве, щастие, късмет и берекет. Потропването на украсените геги и възгласи „Да бъде!“ огласиха фоайето на втория етаж в приходната агенция, внaсяйки у присъстващите духа на светлите християнски празници. И както традицията повелява, в знак на благодарност децата получиха като дар лакомства с пожелание да бъдат здрави, щастливи, да са отличници и все така да носят добро настроение на всички хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Малки коледарчета подраниха в НАП – Велико Търново"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0-%d1%81%d1%82%d0%be%d0%bb%d0%b8%d1%86%d0%b0-%d0%bd%d0%b0-%d0%ba%d1%83%d0%bb-2/", "text": "Новата визуална идентичност на проекта „Пловдив – Европейска столица на културата 2019” бе представена в понеделник в града под тепетата от създателите й от местното дизайнерско студио „Пункт”. Античният театър, Римският стадион, кирилицата и символите на Пловдив са основно вдъхновение на новия знак и на визуалната идентичност, която представя най-динамичния и важен етап в реализацията на мащабния проект. Мотото „Заедно“ също е неизменна част и вдъхновение за създаването на новата идентичност на проекта, като символ и ключово послание за всеки от проектите. „Беше предизвикателство за нас да създадем знак, който да обединява всичко, с което се гордеем в Пловдив и същевременно да е конкретен и изчистен“, споделиха дизайнерите на визията Красимир Ставрев и Георги Лазаров от студио “Пункт“. В основния графичен знак те са вложили емблематични символи на града, така че формата му да бъде припозната навсякъде в градското пространство. Седем графични линии нарастват, за да преминат през каменните сводове, къщите, реката, хълмовете, калдъръма на Стария град, хилядолетните исторически пластове до Античния театър, Римския стадион, Хисар капия и съвременната архитектура. Силуетът на логото обобщава характерните за града култури и религии, които Пловдив е подслонил през своята история. Специално място заема и символиката с буквата П, която се асоциира освен с името на града – Пловдив, и с един от основните проекти в програмата, посветен на кирилицата. Логото е и своеобразен портал, който преди всичко кани жителите и гостите на града да преминат на следващо ниво. Избраният шрифт е с модерна българска кирилица. Той следва заоблените форми на логото и е адаптиран към всички европейски азбуки. Създаден е от водещата българска компания за разработка на шрифтове „Фонтфабрика“ през 2017 г. С него ще се изписва „Пловдив – Европейска столица на културата“ във всички комуникационни материали на фондацията и нейните партньори. Представянето на новата визия започва с дигитална кампания, изцяло обновен сайт и външна реклама от тази седмица. Кампанията включва поредица от видеа, снимки, илюстрации и символи, пресъздаващи трансформацията, динамиката, растежа и развитието на проекта. Трите рекламни видеа са дело на студио „Кламер“, което прегърна и мотото „Заедно“ за свое вдъхновение. Видеата са дело на режисьора Георги Манов и ползват музиката, рисуването и светлината като част от универсалните езици на изкуството за съживяване на новия графичен знак на „Пловдив 2019“. Изцяло обновеният сайт е работа също на пловдивско студио. Йоханнес Артинян и Иван Йонов от „Ай –креатив“ са създали платформа, в която могат да бъдат намерени историята на проекта, основна информация за инициативата, всички платформи и проекти от програмата, най-актуалните новини от работата на фондация „Пловдив 2019” и пълна информация за екипа и управляващите органи. В бъдеще сайтът ще бъде допълнен с подробния календар от събития на Европейската столица на културата, информация за основните локации и за възможностите за закупуване на билети.  6 прикачени", "date": "2017.12.11", "title": " „Пловдив – Европейска столица на културата 2019” с нова визуална идентичност"}
{"url": "https://trud.bg/%d1%81%d1%8a%d0%b4%d1%8f%d1%82-%d0%b0%d0%bd%d1%82%d0%be%d0%bd-%d0%b3%d0%b5%d0%bd%d0%be%d0%b2-%d0%b7%d0%b0%d1%80%d0%b0%d0%b4%d0%b8-%d0%be%d0%bb%d0%b8%d0%be-%d0%b7%d0%b0-%d0%b1%d0%b8%d0%be%d0%b3%d0%be/", "text": "Софийска градска прокуратура внесе обвинителен акт срещу бившия футболен съдия Антон Генов. Той ще отговаря пред съда като шеф на Областната дирекция по безопасност на храните – София за престъпление по служба и за принуда. Скандалът с Генов гръмна през юни т.г., когато от спецзвено “Антикорупция” го обвиниха за това , че е използвал службеното си положение в полза на фирма, в която работи сина му. Тогава само пред “Труд” един от най-известните български футболни съдии коментира, че всичко, което е направил е в рамките на закона. На 5 октомври 2016 г. Генов изпратил проверка на склад на дружеството “И.” ЕООД – гр. Нови Искър, където се съхранява отработена мазнина, изкупувана от заведения в София. Продуктът служи като суровина за производство на биогориво. Генов наредил олиото да бъде иззето. Според прокуратурата проверката не е била от компетентността на службата на Генов, а на РИОСВ, тъй като не става дума за храни, а за отпадък. Разследващите установили, че целта директора била да “набави облаги” на дружеството “У.” ЕООД, в което тогава е работел синът му. Фирмата също се занимавала с  изкупуване на мазнина за биогориво. Нещо повече – бидоните с 8180 литра иззето употребявано олио били откарани с автомобили на дружеството “У.” Месец по-късно по същата схема Генов наредил проверка и на склад на друг конкурент на фирмата на сина му. Там обаче не се стигнало до изземане на мазнина, тъй като се намесили началници от Българската агенция по безопасност на храните и спрели действията на областния шеф. Също през есента на м.г. Генов опитал да принуди управител на чужда фирма да не започва търговска дейност по изкупуване на олио в София, той като ще стане конкурент на фирмата, в която е синът му. Генов не е бил задържан, наложена му мярка парична гаранция от 5000 лв.", "date": "2017.12.11", "title": " Съдят Антон Генов  заради олио за биогориво\t\t\t"}
{"url": "https://trud.bg/%d0%b6%d0%b0%d0%bb%d0%b1%d0%b8-%d0%b4%d0%b0%d0%b2%d1%8f%d1%82-%d1%81%d0%b8%d1%81%d1%82%d0%b5%d0%bc%d0%b0-%d0%b7%d0%b0-%d1%80%d0%b0%d0%bd%d0%bd%d0%be-%d0%bf%d1%80%d0%b5%d0%b4%d1%83%d0%bf%d1%80%d0%b5/", "text": "Съдебни хватки спират важен проект за изграждане на система за управление на водите в реално време. Вместо да дават ранни предупреждения за опасност от наводнения, каквито системата позволява, експерти се молят да няма нови случаи като тези в Бисер, Мизия, Аксаково или Бургас. Оказва се, че Министерството на околната среда и водите (МОСВ) е бенефициент по Оперативна програма „Околна среда“ за точно такива системи, но заради жалби важни проекти не могат да бъдат стартирани. Обществената поръчка за „Подготовка на проект и изграждане на Система за управление на водите в Басейна на река Искър (СУВ-БРИ) като част от Националната система за управление на водите в реално време (НУСВ в РВ)“ е открита още през април 2016 година. Четири месеца по-късно, от екоминистерството изпращат решение за избор на изпълнител. То обаче се обжалва от страна на ДЗЗД Система за управление на водите Искър (СУВИ) – Технологика. Следва неколкократно връщане на преписката към възложителя с искане за нови документи и преразглеждането им. След ново класиране на избор на изпълнител споменатият консорциум отново обжалва процедурата през Комисията за защита на конкуренцията (КЗК) и Върховния административен съд (ВАС). На 20 ноември 2017 година излиза последното решение на ВАС, което връща преписката при възложителя за продължаване на процедурата на етап преразглеждане на документите на участниците в Плик 1 – административни документи. Така, близо 16 месеца след откриването на обществената поръчка, съдебни капани спират стартирането на този толкова важен проект. Основната му цел е следене на нивото на водния басейн за превенция на наводнения и защита на населението и ресурсите, чрез събиране на статистическа информация за нивото на река Искър, както и следене на метеорологичните прогнози и изготвяне на математически модел спрямо геодезично-релефна дигитална карта. Само през последните 5 години България даде десетки жертви заради големи по мащаб наводнения, които причиниха огромни материални щети за десетки милиони. Водни експерти са категорични, че всички случаи като Бисер, Мизия, Аксаково или Бургас биха могли да се прогнозират, ако съществуват системи за ранна детекция, която да позволи информираност на хората и службите за защита на населението. След падналия снеговалеж през последните няколко дни синоптиците очакват рязко затопляне, придружено с обилни валежи от дъжд. Само времето ще покаже дали ще станем свидетели на нови трагедии.", "date": "2017.12.11", "title": " Жалби давят система за ранно предупреждение от наводнения\t\t\t"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%ba%d1%8a%d0%bc-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b1%d0%bb%d0%b0%d0%b3%d0%be%d0%b4%d0%b0%d1%80/", "text": "Въпреки процесите, които текат между Европейския съюз и Великобритания, България очаква Обединеното кралство да остане стратегически партньор на Съюза по ключови въпроси като сигурността и борбата с тероризма. Това посочи министър-председателят Бойко Борисов пред британския си колега Тереза Мей, по чиято покана е на работно посещение в Лондон, съобщи пресслужбата на МС. Двамата обсъдиха сътрудничеството в областта на миграцията и на сигурността. Беше дадена висока оценка за взаимодействието между специалните служби на България и Великобритания. Борисов посочи, че очаква подкрепата на Лондон за интеграцията на страните от Западните Балкани. По думите му, тяхното приобщаване към семейството на демократичните ценности е най-голямата гаранция за успешно, сигурно и мирно развитие на европейския континент. „Хората от този регион очакват да им покажем, че Европа мисли за тях“, каза българският министър-председател. Ние напускаме ЕС, но не и Европа, коментира премиерът Тереза Мей. Тя посочи, че като бивш вътрешен министър на Великобритания може да оцени положените от България усилия в процеса на овладяване на мигрантската криза в Европа и за борбата с тежката престъпност. „Затова благодаря на теб и на България за помощта, която оказахте в общата ни борба с организираната престъпност, тероризма и трафика на хора“, каза Тереза Мей.", "date": "2017.12.11", "title": " Тереза Мей към Бойко Борисов: Благодаря на теб и на България за помощта\t\t\t"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d1%81%d0%b5%d1%82%d0%b8-%d0%bc%d0%b8-5-%d0%b8-%d1%85%d0%be%d1%83%d0%bc-%d0%be%d1%84%d0%b8%d1%81-%d0%b2-%d0%bb/", "text": "В областта на сигурността България и Обединеното кралство ще продължат да споделят взаимния си интерес за справяне с предизвикателства като тероризъм, организирана престъпност, нелегална миграция, трафик на хора, киберпрестъпления. Добрата координация и установените традиции в съвместната работа на специалните служби на България и Великобритания ще продължат и след Брекзит, бе гарантирано на срещи на премиера Бойко Борисов в МИ 5 и в Хоум офис в Лондон, съобщи пресслужбата на МС. Българската експертиза се цени и се разчита на нея, посочи държавният секретар на вътрешните работи на Великобритания Амбър Ръд. В срещите участваха председателят на ДАНС Димитър Георгиев и главният секретар на МВР главен комисар Младен Маринов.", "date": "2017.12.11", "title": " Бойко Борисов посети МИ 5 и Хоум офис в Лондон"}
{"url": "https://trud.bg/%d0%ba%d0%bd%d0%b8%d0%b3%d0%b0%d1%82%d0%b0-%d0%b5%d1%82%d0%b8%d0%be%d0%bf%d1%81%d0%ba%d0%b0-%d0%bf%d1%80%d0%b8%d0%ba%d0%b0%d0%b7%d0%ba%d0%b0-%d0%bd%d0%b0-%d0%b2%d0%bb%d0%b0%d0%b4/", "text": "Официално ще бъде представена книгата на Владимир Караджов „Етиопска приказка“. Премиерата ще бъде на 13 декември /сряда/ в Градска художествена галерия в Благоевград от 19:00 часа. Гостите на събитието ще имат възможност да се срещнат с Владимир Караджов и неговия екип, да си купят книгата, да получат автограф от автора, както и да се снимат с него. Всеки желаещ ще има възможност да зададе своите въпроси и да сподели впечатления и мнения. Писателят ще застане пред жители и гости на града за да разкаже историята за създаването на труда си и ще разкрие любопитни случки и факти. „Етиопска приказка“ е подходяща както за големи, така и за по-малки читатели. Илюстрирана е пълноцветно с прекрасни картини от Биляна Караджова. Владимир Караджов е главен асистент – доктор в Югозападен университет „Неофит Рилски“. „Етиопска приказка“ е първият роман, който издава. „Няма по-хубаво чувство от това да знаеш, че книгата ти е част от живота на някого, че си създал нещо, което ще остане след теб,“ казва Караджов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Книгата „Етиопска приказка“ на Владимир Караджов  ще бъде официално представена в Благоевград"}
{"url": "https://trud.bg/%d0%b1%d0%b0%d0%bd%d1%81%d0%ba%d0%b0%d0%bb%d0%b8%d0%b8-%d0%b7%d0%b0%d1%82%d0%b2%d0%b0%d1%80%d1%8f%d1%82-%d0%bf%d1%8a%d1%82%d1%8f-%d0%b7%d0%b0-%d0%b3%d1%8a%d1%80%d1%86%d0%b8%d1%8f-%d0%b2-%d1%81%d1%80/", "text": "Банскалии са бесни от поведението на зелените рекетьори, които спъват развитието на курорта, и затова отново заявиха, че излизат на протест. Този път ще слязат от планината до пътя за Гърция и ще го затворят, докато не ги чуе държавата, че си искат втората кабинка. Това ще стане на 13 декември, около 18,30 часа местните хора възнамеряват да излязат на главен път Е-79 при разклона на Симитли и да спрат движението. Банскалии ще бъдат подкрепени и от жители на Симитли и други градове от региона. Местните хора едва сдържат гнева си от лъжите, които псевдоекологични организации разпространяват по адрес на курорта Банско В социалните мрежи се водят ожесточени спорове и обиди. Хората пишат във форумите, че недоумяват защо държавата продължава да прави реверанси на  малка група рекетьори, които излагат страната ни в чужбина, рушат авторитета на  градове като Банско, които с години съграждат курорта и влагат сърце , труд и време градът да стане още по-хубаво място за почивка и за живеене. „Кой обича повече планината, тези дембелаци или ние дето и дедите ни са родени в този край и мислим за бъдещето на нашите деца, ние не искаме да рушим природата, защото тя е нашето богатство“, пишат във форумите банскилии.  След протеста в Симитли те стягат редиците и да заминат за столицата.", "date": "2017.12.11", "title": " Банскалии затварят пътя за Гърция в сряда, искат си втората кабинка"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%b8%d1%81%d1%82%d0%b8-%d0%b2-%d1%81%d0%bf%d0%be%d1%80-%d0%b7%d0%b0-%d0%bf%d1%80%d0%b8%d0%b2%d0%b0%d1%82%d0%b8%d0%b7%d0%b0%d1%86%d0%b8%d1%8f%d1%82%d0%b0/", "text": "Военният министър от кабинета “Орешарски” Ангел Найденов излезе с позиция във Фейсбук във връзка с разкритията на депутата от ГЕРБ Десислава Атанасова по Канал 3. Атанасова и Антон Тодоров показаха в ефир книгата “Корупцията – основен елемент в управлението на СДС: юни 1997 – април 2001 г.”, в която е заклеймена и приватизацията на “Техноимпекс”. “Дали БСП не изгуби идентичност като позволи на приватизаторката да стане техен лидер?”, запита Атанасова. Вчера Найденов коментира в социалната мрежа: ”До къде стигнахме…! ГЕРБ да напомнят на БСП, със собственото ни издание, за годините на голямото “разграбване” и за отбелязването на “Техноимпекс” в този процес! “Позитано”, къде са опорните точки? Кога сме били прави – през 2001 или сега – през 2017 г.?” Почти по същото време депутатът Красимир Янков заяви по БиТиВи: “Председателят на БСП в един стар период е изпълнявала дясната политика на Иван Костов”. Малко след това отново във Фейсбук друг бивш депутат от БСП Атанас Зафиров защити лидера на партията: “Грозните и многофронтови атаки срещу Корнелия Нинова имат една цел – запазване статуквото в държавата, разбиване на БСП и служебна победа за Бойко Борисов”.", "date": "2017.12.11", "title": " Социалисти в спор за приватизацията"}
{"url": "https://trud.bg/17-%d0%b3%d0%be%d0%b4%d0%b8%d1%88%d0%b5%d0%bd-%d1%81%d0%b5-%d0%be%d0%ba%d0%b0%d0%b7%d0%b0-%d0%b1%d0%b0%d0%bd%d0%b4%d0%b8%d1%82%d1%8a%d1%82-%d0%be%d0%b3%d1%80%d0%b0%d0%b1%d0%b8%d0%bb-%d1%81-%d0%bd/", "text": "Пловдивски криминалисти разкриха автора на грабеж, извършен на 2 декември около 3,10 часа през нощта на булевард „Княгиня Мария Луиза” в центъра на града под тепетата. Съвместните действия на служители от Четвърто РУ на МВР-Пловдив и колегите им от отдел “Криминална полиция” стартирали непосредствено след получен сигнал от 41-годишна жена, която разказала, че на бул. “Княгиня Мария Луиза” била пресрещната от непознат, който я заплашил с нож и насила издърпал раницата й. В нея потърпевшата имала 100 лева, 40 турски лири, сребърни накити и други вещи. В хода на разследването са събрани доказателства, че посегателството е дело на 17-годишен пловдивчанин. С полицейска заповед той бил задържан за срок до 24 часа в Четвърто РУ на МВР-Пловдив. За случая е уведомена Районна прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " 17-годишен се оказа бандитът, ограбил с нож 41-годишна жена в центъра на Пловдив"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-18-%d0%b3%d0%be%d0%b4%d0%b8%d1%88%d0%b5%d0%bd-%d0%bd%d0%b0%d1%80%d0%ba%d0%be%d0%b4%d0%b8/", "text": "Бързо производство е образувано в Пето РУ на МВР-Пловдив срещу 18-годишно момче за разпространение на наркотици. В края на миналата седмица тийнейджърът бил спрян и проверен от полицейски екип в района на индустриална зона в жк “Тракия”. При последвалия обиск от него били иззети множество топчета със съмнително съдържание, а други две били открити при претърсване в дома му. Извършителят е отведен за срок до 24 часа в полицейския арест. Експертна справка показала, че веществата са близо 35,5 грама хашиш и 0,407 грама марихуана. Случаят е докладван в Районна прокуратура – Пловдив. В събота около 19.30 часа същата мярка за неотклонение била взета и спрямо друг млад жител на областния град, 20-годишен криминално проявен младеж. Той бил засечен от автопатрул на Четвърто РУ на МВР-Пловдив да управлява  мотопед без регистрационни табели на булевард “Източен”.  При вида на униформените водачът изхвърлил на земята плик с 0,96 грама марихуана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " В Пловдив арестуваха 18-годишен наркодилър с 36 грама хашиш и марихуана"}
{"url": "https://trud.bg/%d0%b0%d0%bd%d1%82%d0%be%d0%b0%d0%bd%d0%b5%d1%82%d0%b0-%d0%b1%d0%be%d0%bd%d0%b5%d0%b2%d0%b0-%d0%be%d1%87%d0%b0%d0%ba%d0%b2%d0%b0-%d0%b2%d1%82%d0%be%d1%80%d0%b0-%d1%80%d0%be%d0%b6%d0%b1%d0%b0/", "text": "Една от най-добрите ни стрелкини в момента Антоанета Бонева очаква втора рожба в началото на следващата година. Националката обаче планира да излезе на рубежа още през септември на световното в Република Корея. Шампионатът е първа квалификация за олимпиадата Токио 2020.  „От следващата година Международната федерация направи изравняване в изпитанията в отделните дисциплини при мъжете и жените – разкри Димитър Тодоров, спортен директо на Българския стрелкови съюз (БСС). – Така че Антоанета ще трябва по-отрано да се подготви, за да има време да свикне с новостите.“ Догодина БСС планира да закупи още около 10 мишени – по пет за пневматично и въздушно оръжие. Част от средствата са спестявания, а отделно от това министър Красен Кралев се ангажира да бъдат отпуснати от държавата 100 000 лв.", "date": "2017.12.11", "title": " Антоанета Бонева очаква втора рожба"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%81-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d1%81%d0%b8-%d0%b4%d0%b0-%d0%bf%d1%80%d0%b8%d0%b7%d0%bd%d0%b0%d1%8f%d1%82-%d0%b5%d1%80%d1%83/", "text": "Президентът на Турция Реджеп Таийп Ердоган заяви, че САЩ са отговорни за кръвопролитието в Ерусалим, случило се в резултат от   да обяви официално Свещения град за столица на Израел, пише турското издание  „Тези, които превръщат Ерусалим в затвор за мюсюлманите и членовете на другите религиозни общности, никога няма да могат да измият кръвта от ръцете си“, заяви той, по време на събитие в турската столица Анкара. Ердоган подчерта, че Вашингтон е виновен и за кръвопролитията в района на Близкия Изток. „С решението си да признаят Ерусалим за столица на Израел, САЩ станаха съучастник в кръвопролитието. Ние определено не подкрепяме това решение и никога няма да го подкрепим. Заявленията на президента Тръмп не ни задължават, нито задължават ислямския свят“, каза още турският президент.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Ердоган: С решението си да признаят Ерусалим за столица на Израел, САЩ станаха съучастник в кръвопролитието"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%b8%d0%b7%d0%b8%d1%80%d0%b0%d0%bd%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%be%d0%b1%d0%b2%d0%b8%d0%bd-2/", "text": "Специализираната прокуратура обвини 7 души за паралелния износ на лекарства. Сред тях е ръководителят на организираната престъпна група Амир Мохамед ал Хусаини. По тази афера освен аптеки прокуратурата е започнала и проверки на болници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Специализираната прокуратура обвини 7 души за паралелния износ на лекарства"}
{"url": "https://trud.bg/%d0%b3%d0%be%d1%80%d0%bd%d0%be%d0%be%d1%80%d1%8f%d1%85%d0%be%d0%b2%d1%87%d0%b0%d0%bd%d0%b8-%d0%bf%d0%be%d1%81%d1%80%d0%b5%d1%89%d0%b0%d1%82-2018-%d0%b3-%d1%81-%d0%b9%d0%be%d1%80%d0%b4%d0%b0%d0%bd/", "text": "Горнооряховчани ще могат отново да се забавляват заедно в новогодишната нощ. Сцената отново ще бъде построена в кв. „Пролет”. Празничната „Новогодишна магия”, организирана от Община Горна Оряховица ще започне в 22.30 ч. Първи на сцената ще излезе младият поп изпълнител Йордан Марков. Той има в репертоара си авторски песни от най-големите поети, композитори и аранжори в България като Тончо Русев, Евтим Евтимов, Стефан Димитров, Богдана Карадочева, Ваньо Вълчев и др. В програмата му са включени български авторски песни, писани специално за него тези автори, както и български песни, обичани от цяло поколение почитатели на естрадата и шлагерната музика. След Йордан Марков музикалния маратон в новогодишната нощ ще продължат изпълнителите от квартет „Belcanto“. Квартетът бе създаден като група в Х-Фактор – България през 2015 г. В проекта участват Тончо Тончев, Теодор Батуров, Светлозар Христов и Валентин Гальов. Формацията пее активно и до днес. Репертоарът на „Belcanto“ е изключително разнообразен – от класика до джаз, поп, рок и фолклорна музика. Четвърт час преди полунощ кметът инж. Добромир Добрев ще отправи приветствие към всички жители и гости на общината. Началото на Новата 2018 г. ще възвестят празнични илюминации. В първите минути на Новата година в празничната програма ще се включат изпълнителите от ФА „Сидер войвода“ при НЧ „Напредък – 1869“ Във връзка с провеждането Новогодишната програма на Община Горна Оряховица, от 22:00 часа на 31.12.2017г. (неделя) до приключване на мероприятието (около 03.00 часа) на 01.01.2018г. (понеделник), ще бъде затворен за движение на МПС участък от улица „Васил Левски” от кръстовището й с улиците „Славянска” и „П. Р. Славейков” до кръстовището й с ул. „Борима” и ул. „Ангел Кънчев”. Движението ще бъде отбито по обходни маршрути, включващи улиците „Ангел Кънчев”, „П. Р. Славейков” и „Славянска”. И тази година Община Горна Оряховица е организирала безплатен автобусен транспорт за всички, които желаят да се включат в посрещането на Новата 2018 г. на открито в кв. „Пролет“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Горнооряховчани посрещат 2018 г. с Йордан Марков, квартет „Belcanto“ и ФА „Сидер войвода“"}
{"url": "https://trud.bg/%d0%b1%d0%be%d0%b9%d0%ba%d0%be-%d1%80%d0%b0%d1%88%d0%ba%d0%be%d0%b2-%d0%b8%d0%bc%d0%b0-%d0%bd%d0%b5%d0%bf%d1%80%d0%b0%d0%b2%d0%be%d0%bc%d0%b5%d1%80%d0%bd%d0%be-%d0%bf%d0%be%d0%b4%d1%81%d0%bb%d1%83/", "text": "Има неправомерно подслушване, което е правено по искане на ДАНС, Прокуратурата и ГДБОП с нагласата, че са над закона. Това каза директорът на Националното бюро за контрол на специалните разузнавателни средства Бойко Рашков пред  Изслушването му в Народното събрание при представянето на дейността на Бюрото миналата седмица предизвика скандал. Според самия него обаче това е било много изненадващо. Имаше изказвания, че едва ли не извършвам вредоносна дейност в залата, когато излагам труда на колегите си от Бюрото, дори имаше вметки от Данаил Кирилов, че изказвам лично мнение, посочи Рашков. „Докладът на Бюрото беше обсъждан веднъж в специализираната комисия, която наблюдава и контролира службите за сигурност в страната, както и СРС. Там докладът беше обсъждан по идентичен начин. Бяха изложени същите проблеми. Там обсъждането приключи в много добра атмосфера и нямаше нито един против, дори въздържал се, когато приеха този отчет. Не знам защо в пленарната зала се получи това, което в голяма степен, според мен, злепостави една политическа партия, предвид грубото поведение на някои от нейните парламентаристи. Искаха да ме прекъснат да не кажа това, което е. Изглежда имаше някакъв страх в тези хора, което не знам поради какви причини беше насадено от някой друг. Може би и затова бяха довели за артилерия главният прокурор, който да ги крепи“, каза Бойко Рашков. Главният прокурор взе отношение по въпрос, който беше редакторски анонс в две телевизии – дали се подслушват масово политици, магистрати и т.н. Никъде в моето изложение не се казва, нито съм твърдял, че има масово подслушване, изтъкна Рашков. „Защо той се залови за тази дума, аз не мога да дам обяснение. Той взе по свое желание думата и дръпна една реч, вместо да каже какво прави прокуратурата, дали тя си върши работата по тази линия, или не. (…) Това е много странна позиция или може би зависимост. Направете вие оценка – кой ще заема такава защитна позиция, без да е необходимо и да подкрепя позицията на една от парламентарните групи там, която пречеше да се изкажа нормално, като човек, поканен в пленарната зала“. Има неправомерно подслушване на политици, журналисти и магистрати, посочи Рашков, като изтъкна, че „през 2016 г. петима са били обект на проследяване със СРС, от които четирима са магистрати. „И не мога да си обясня каква е тази упоритост да се твърди, че нямало“, каза той. Рашков обясни, че това е ставало по искане на ДАНС, Прокуратурата и Главна дирекция „Борба с организираната престъпност“ (ГДБОП). „Тези хора са били подслушвани неправомерно“, подчерта гостът. По закон, за да бъде послушван даден човек, „трябва да има данни, че е участвал в извършването на тежко умишлено престъпление, т.е. наказуемо с повече от пет години лишаване от свобода, или друго по-тежко наказание. Но не за всички тежки умишлени престъпления, а само онези, които законът очертава“, разясни той. Освен това искането за това трябва да бъде внесено от компетентен орган в компетентен съд, наблюдението трябва да продължи в определен срок, не повече. „А ние имаме вместо 180 дни – максимален шестмесечен срок, например, в някои случаи по 480 дни. Повече от една година“, изтъкна той. „На тези констатации обаче, както видяхте, в пленарната зала никой не обърна внимание. Не само главният прокурор, и някои представители от Парламента, които не знам дали трябва да се каже, че са народни представители или представители на омразата в Парламента, ме обвиниха, че аз съм политизирал моето изказване (…) Те не можаха да схванат нещо много съществено, тъй като не са проявили и интерес – че тези лица, за които за 2016 г. сме констатирали, че спрямо тях са прилагани неправомерно СРС, тези действия са извършвани в различен период от време, по времето на управлението на различни мнозинства. Така че нека г-н Цацаров каже с какво е политизирано моето изказване“, призова Рашков. Запитан какво тежко умишлено престъпление са извършили тези магистрати, Рашков отговори: „Ето един друг въпрос. За да се включат тези имена в тази процедура, значи някой е нарушил закона в определените му части – като изисквания, предпоставки за използването на тези тайни способи. Има нещо, което е сбъркано там“. По думите му мотивите, с които се иска прилагането на СРС, не са за тежко умишлено престъпление. „С какви мотиви ли? С нагласата, че едва ли не те са над закона и могат да го нарушават, когато си поискат, тъй като процедурата е тайна, еднолична и никой не иска да гледа в папките нито на съдията, нито в тези оперативни дела, нито в досъдебните производства“. По думите му със заповед на главния прокурор Бюрото за контрол на СРС не може да се запознава с вече придобитите доказателствени материали, макар по закона да има право. „Това е изкуствено създадена пречка от главния прокурор ние да не можем докрай да извършим една проверка“, посочи Рашков. Подслушваните вече са уведомени, каза още той. Сред тях има много известни хора. Рашков каза и че е поискал среща с премиера Бойко Борисов, такава му е отказана, но той отново ще настоява да се видят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Бойко Рашков: Има неправомерно подслушване, което е правено по искане на ДАНС, Прокуратурата и ГДБОП"}
{"url": "https://trud.bg/%d0%bd%d1%81%d0%b8-%d1%80%d1%8a%d1%81%d1%82%d1%8a%d1%82-%d0%bd%d0%b0-%d0%b2%d0%bd%d0%be%d1%81%d0%b0-%d0%b8%d0%b7%d0%bf%d1%80%d0%b5%d0%b2%d0%b0%d1%80%d0%b2%d0%b0-%d1%82%d0%be%d0%b7%d0%b8-%d0%bd%d0%b0/", "text": "България изнася и внася повече стоки през първите десет месеца от годината в сравнение с 2016 г., като ръстът на вноса е по-голям на годишна база, показват предварителните данни на НСИ. През периода януари – октомври 2017 г. от страната са изнесени стоки общо за 43,5 млрд. лв. и в сравнение със същия период на предходната година експортът се увеличава с 12,5%. През октомври общият износ е за 4,9 млрд. лв. и нараства с 14,5% спрямо същия месец на предходната година. В същото време през първите десет месеца на годината в страната са внесени стоки за 48,3 млрд. лв., или с 15,4% повече спрямо същия период на 2016 година. През октомври т.г. общият внос се увеличава с 12,3% спрямо същия месец на предходната година и възлиза на 5,5 млрд. лв. Общото външнотърговско салдо (износ FOB – внос CIF) е отрицателно през периода януари – октомври 2017 г. и е на стойност 4,8 млрд. лв. По цени FOB/FOB (след елиминиране на разходите за транспорт и застраховки при внос на стоки) салдото през периода също е отрицателно и е в размер на 1,7 млрд. лв.  От началото на годината до края на октомври 2017 г. износът за трети страни се увеличава с 15,9% спрямо година по-рано и е на стойност 14,8 млрд. лв. Основни търговски партньори на България са Турция, Руската федерация, Китай, Сърбия, бившата югославска република Македония и Съединените американски щати, които формират 52% от износа за трети страни.  През октомври 2017 г. износът на България за трети страни нараства с 22,6% на годишна база и е в размер на 1,7 млрд. лева. При износа на България за трети страни, разпределен според Стандартната външнотърговска класификация, най-голям ръст в сравнение със същия период на 2016 г. е отбелязан в секторите “Артикули, класифицирани главно според вида на материала” (52,8%) и “Разнообразни готови продукти” (29,9%). Спад се наблюдава в секторите “Храни и живи животни” (7,5%) и “Минерални горива, масла и подобни продукти” (7,2%).  Вносът от трети страни през периода се увеличава с 24,4% в сравнение със съответния период на предходната година и е на стойност 17,5 млрд. лв.", "date": "2017.12.11", "title": " НСИ: Ръстът на вноса изпреварва този на износа\t\t\t"}
{"url": "https://trud.bg/%d0%b8%d0%bc%d0%b0%d0%bc-%d0%bb%d0%b8-%d0%bf%d1%80%d0%b0%d0%b2%d0%be-%d0%bd%d0%b0-%d1%83%d0%b2%d0%b5%d0%bb%d0%b8%d1%87%d0%b5%d0%bd%d0%b8%d0%b5-%d0%bd%d0%b0-%d0%b7%d0%b0%d0%bf%d0%bb%d0%b0%d1%82%d0%b0/", "text": " Днес от фирмата ме уведомиха, че ще работя по време на коледните и новогодишни празници. В тази връзка искам да попитам дали имам право на по-висока заплата за времето на работа в празничните дни?  За работата и службата на тези работници и служители, за които и официалният празник е ден за работа и служба, е предвидено увеличено заплащане на труда им. То е уредено в чл. 262, чл. 263 и чл. 264 от Кодекса на труда.  Работата по време на официални празнични дни често е съпроводена и с полагане на извънреден труд, за който законът е предвидил увеличено възмездяване. Когато служителят работи над установеното за него работно време в работен ден, работодателят му дължи възнаграждение с 50% увеличение за всеки час извънреден труд. Ако работата е в почивни дни, то увеличението е със 75%. За извънреден труд в официален празник работодателят трябва да плати увеличение от 100%.", "date": "2017.12.11", "title": " Имам ли право на увеличение на заплатата за работа по време на празници?"}
{"url": "https://trud.bg/%d0%b3%d0%be%d1%80%d0%bd%d0%be%d0%be%d1%80%d1%8f%d1%85%d0%be%d0%b2%d1%81%d0%ba%d0%b8%d1%8f%d1%82-%d0%ba%d0%bc%d0%b5%d1%82-%d0%b1%d0%b5-%d1%83%d0%b4%d0%be%d1%81%d1%82%d0%be%d0%b5%d0%bd-%d1%81-%d0%bf/", "text": "Почетен плакет от Българския футболен съюз получи кметът на Община Горна Оряховица инж. Добромир Добрев. Отличието му бе връчено днес от президента на БФС Борислав Михайлов по време на среща в Националната футболна база. Плакетът бе връчен на инж. Добрев с признателност за ползотворното сътрудничество с БФС и УЕФА. На срещата в столицата днес присъстваха президентът на УЕФА Александър Чеферин, президентът на Българския футболен съюз Борислав Михайлов, министърът на младежта и спорта Красен Кралев, ръководството на Българския футболен съюз, представители на Националното сдружение на общините в България, както и ръководителят на отдел „Национални Асоциации“ към УЕФА Зоран Лакович. Сред основните теми на срещата бе сътрудничеството между УЕФА, БФС и Общините в България. Обсъдени бяха различни възможности за подобряването на инфраструктурата на детско-юношеските школи в различните региони на страната с помощта на УЕФА, БФС и Общините, както и прилагането на новата програма на УЕФА за училищен футбол и успешното продължение на програмата „Грасрутс“. Кметовете от своя страна изразиха задоволство от срещата и планираните действия за развитието на футбола в Общините, които управляват. Всеки един от присъстващите получи почетен плакет и поздравления от президента на Българския футболен съюз Борислав Михайлов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Горнооряховският кмет бе удостоен с почетен плакет от Българския футболен съюз"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d1%86%d0%b8%d0%bf%d0%be%d0%b2-%d0%bc%d0%b2%d1%80-%d0%b5-%d0%b3%d0%be%d1%82%d0%be%d0%b2%d0%be-%d0%b7%d0%b0-%d0%b5%d0%b2%d1%80%d0%be%d0%bf%d1%80%d0%b5/", "text": "МВР е готово за европредседателството както от страна на организация, така и от страна на форматите, които ще води. Това заяви пред   зам.-министърът на вътрешните работи Красимир Ципов. Той допълни, че първото заседание с участието на МВР ще бъде в края на януари, когато ще има неформална среща на вътрешните министри на ЕС. Той коментира разследванията на медицински лица и заведения, както и увеличаването на заплатите на някои служители на МВР. От началото на годината МВР работи по повече от 10 досъдебни производства, свързани с проверки на лечебните заведения и търговия с лекарствени средства, заяви Ципов, и допълни, че проверките за незаконна дейност са над 180. Той заяви, че се очакват и ефективни присъди и допълни, че утре ще бъдат оповестени резултатите от разследването. „Идеята е да се преустановят или доведат до минимум злоупотребите. В рамките на тези проверки работи и Икономическа полиция за неизгодни договори. Стана ясно, че общински или държавни лечебни заведения са предоставяли стаи на неизгодни цени на частни лечебни заведения“, каза зам.-министърът. Той заяви, че МВР е готово за европредседателството както откъм подготовка, така и от приоритети за обсъжданията, като един от тях ще бъде сигурност и миграция. „Ще отделим внимание на оперативната съвместимост между информационните системи на държавите като Европол, а от друга страна – законодателния пакет за даване на убежище. Искаме да постигнем консенсус“, заяви Ципов. Ципов потвърди, че България защитава добре външната си граница, за което са свидетелствали премиерът на Унгария Виктор Орбан и вътрешният министър на Словакия. „България добре охранява външната си граница и това е заявено от не един и двама лидери на европейски държави. Имаме преписки и досъдебни производства както срещу каналджии, така и срещу служители на Гранична полиция“, допълни Ципов. Според него в пъти са спаднали опитите за преминаване на границата на мигранти и допълни, че за сметка на това се е увеличил броя на репатрирани мигранти: „Ако България продължи стриктно с политиката на връщане, ще покажем, че се справяме с противодействието на миграционния натиск“. Ципов заяви, че МВР ще стреми да не пречи на живота на жителите и гостите на столицата по време на европредседателството, като срещите от най-високо равнище ще са около десетина. Той изрази надежда да се постигне съгласие със синдикатите в МВР по отношение на увеличаването на заплатите на служителите във ведомството: „Имаме изготвено предложение е някои категории служители ще получат 15% увеличение – полицаи и пожарникари на младши изпълнителски длъжности“. По думите на Ципов са предвидени 60 млн. лв. за увеличаване на заплатите и изрази надежда, че ще се намерят средства за коледни надбавки на някои служители. Той твърдо заяви, че МВР не участва в подслушвания и използването на специални разузнавателни средства с изключение на агенти под прикритие: „Спокойно мога да заявя, че МВР не подслушва и няма как да прилага нерагламентирани подслушвания. Стриктно спазваме всички правила“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.11", "title": " Красимир Ципов: МВР е готово за европредседателстовто"}
