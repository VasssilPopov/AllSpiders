{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d1%83%d0%b1%d0%b8%d1%82%d0%b8-%d0%b8-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%b0%d1%82%d0%b5%d0%bd%d1%82%d0%b0%d1%82-%d1%81-%d0%b4%d0%b2/", "text": "Най-малко 18 души са загинали, а 20 са ранени, след като две коли-бомби се взривяват в столицата на Сомалия Могадишу, съобщи AFP. „До момента сме събрали телата на 18 загинали, както и 20 ранени от мястото на взрива“, съобщиха от местните служби за спешна медицинска помощ. Сомалийската ислямистка групировка Аш Шабаб пое отговорност за атаката в изявление в интернет. Нападението бе извършено близо до президентския дворец. Екстремистите, които са свързани с терористичната мрежа Ал Каида, се опитват от 2007 г. да свалят крехкото централно правителство на Сомалия, подкрепяно от международната общност и от сили на Африканския съюз, наброяващи над 20 000 военни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Десетки убити и ранени при атентат с две коли бомби в Могадишу"}
{"url": "https://trud.bg/%d1%84%d1%80%d0%b0%d0%bd%d0%ba%d0%be%d1%84%d0%be%d0%bd%d0%b8-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%b7%d0%b0-%d0%b7%d0%b0%d0%bf%d0%b0%d0%b4%d0%bd%d0%b8%d1%82%d0%b5-%d0%b1%d0%b0%d0%bb/", "text": "Премиерът на Люксембург Ксавие Бетел е предложил на Бойко Борисов да домакинства франкофонска среща за Западните Балкани, а премиерът ни от своя страна е инициирал тя да се проведе във Варна. Това съобщи пред журналисти в Брюксел Бойко Борисов. Министър-председателят е направил обзор на моментната ситуация в региона и е анонсирал отново всички основни инфраструктурни проекти в Западните Балкани. А от своя страна държавните глави на останалите страни-членки са били заинтересовани да се проведат поредица срещи по темата, но в по-малки формати. Така лидерите на Люксембург, Франция и Белгия ще дойдат в България специално, за да коментират с Борисов бъдещето на региона. “Ако гарантираме охрана на границата, споразумения със съседите и центрове за сигурност, в които да живеят мигрантите, тогава дискусията в ЕС ще върви по-лесно. Центровете за сигурност трябва да са близо до конфликтите, за да може хората да се върнат след това в своите страни и да помагат за възстановяването им”, подчерта още Борисов. И допълни, че това е тема и с представители на държави от Африка. “ Обсъждахме приоритетните политики за бюджета на Съюза след 2020, както и други институционални въпроси”, обобщи разговорите на лидерите Борисов. По време на брифинга на премиера Борисов в сградата на ЕК до него мина председателят на ЕК Жан Клод Юнкер и свойски го погали по главата. На въпрос какво значи това погалване, Бойко Борисов призна, че по време на неформалната среща на лидерите канцлера Ангела Меркел е поздравила гръцкия премиер Алексис Ципрас, че се е подстригал много късо като Борисов. “Може би от там тръгна тази закачка”, вметна Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Франкофони във Варна за Западните Балкани\t\t\t"}
{"url": "https://trud.bg/%d0%b5%d1%82%d0%be-%d0%ba%d0%be%d0%b8-%d0%b8%d0%bd%d1%81%d1%82%d0%b8%d1%82%d1%83%d1%86%d0%b8%d0%b8-%d1%89%d0%b5-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d1%81%d0%b4%d0%b5%d0%bb/", "text": "Сделката за продажбата на ЧЕЗ може да се счита за сключена едва след като мине през одобрение на контролните органи у нас. – Комисията за защита на конкуренцията прави анализ дали пазарните позиции на купувач и продавач няма да доведат до нарушение на конкуренцията. Дружествата обаче имат правото да поискат такова становище и от друг европейски антимонополен орган – Комисията за финансов надзор не дава пряко разрешение, но е длъжна да проследи дали са спазени законите и дали бъдещия продавач ще предложи на миноритарните акционери в дружествата на ЧЕЗ да изкупи и техните дялове – КЕВР е длъжен да провери дали бъдещия купувач има финансовата възможност да продължи дейността на компанията според нейната лицензия – Снабдяването с електроенергия е част от националната сигурност на страната и от тази гледна точка, сделката ще бъде проверена и от Държавна агенция “Национална сигурност” Източник:  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Ето кои институции ще проверяват сделката за ЧЕЗ"}
{"url": "https://trud.bg/%d0%b3%d0%b8%d0%bd%d0%ba%d0%b0-%d0%b2%d1%8a%d1%80%d0%b1%d0%b0%d0%ba%d0%be%d0%b2%d0%b0-%d0%ba%d0%be%d1%8f%d1%82%d0%be-%d0%ba%d1%83%d0%bf%d0%b8-%d0%b0%d0%ba%d1%82%d0%b8%d0%b2%d0%b8%d1%82%d0%b5-%d0%bd/", "text": "Избраното за купувач на активите на ЧЕЗ в България дружество излезе с първо прессъобщение: “Инерком България беше избрана за купувач на всички активи на ЧЕЗ, a. с. в България. Договорът между дружествата от групата на ЧЕЗ и Инерком България беше подписан на 23.02.2018 г. Процедурата по продажбата, която привлече множество международни участници, се проведе съгласно законите на Република Чехия. Предстои сделката да бъде одобрена от българските регулаторни органи, едва след което ще бъде финализирана. Дружествата, обект на сделката са: “ЧЕЗ България” ЕАД, “ЧЕЗ Електро България” АД, “ЧЕЗ Разпределение България” АД, “ЧЕЗ Трейд България” ЕАД, “ЧЕЗ информационни и комуникационни технологии Българи” ЕАД, “Фри Енерджи Проджект Орешец” ЕАД и “Бара Груп” ЕООД. „Осъзнаваме обществената значимост на бизнеса, който ще придобием. Гордеем се, че сме сред малкото български компании, които инвестират в толкова мащабен проект в енергетиката. Първостепенна задача е да развиваме постигнатото от ЧЕЗ в условия на диалог с всички заинтересовани страни. Нашите намерения са за отговорно отношение към милионите клиенти на ЧЕЗ, служителите, ръководния екип и партньорите на дружествата. Ангажирани сме да работим прозрачно, изцяло в интерес на българските потребители, при спазване на законодателството и регулаторните изисквания. Това е голяма стъпка в развитието на нашата компания и ние се отнасяме много професионално и отговорно към нея“, каза Гинка Върбакова, собственик на дружествата от групата на Инерком. „Вложихме много време, средства и усилия в подготовката на тази сделка. Ние, както и всички останали кандидати, преминахме през много проучвателни етапи и покрихме множество изисквания на продавача ЧЕЗ, а. с. и мажоритарния собственик в лицето на чешката държава. Предоставихме документи, одити, финансова и търговска информация, изискани в процедурата. Доказахме, че имаме опит и капацитет да придобием и управляваме дружествата в България в една изключително тежка процедура с множество международни конкуренти. Благодарим на целия екип от консултанти по сделката – адвокатска кантора Allen and Overy, адвокатите ни по английско право, както и Адвокатско съдружие Спасов и Братанов, и финансовия консултант Mane Capital, както и на партньорите от банковите и финансовите институции. Ще отстояваме принципа на приемственост и ще продължим политиката на социално отговорно отношение, което за нас е част от разбирането ни за етично поведение на българския пазар. В дружествата на ЧЕЗ работят истински експерти и професионалисти, много от които с десетки години опит в енергетиката. За нас хората правят един бизнес успешен“, каза Милена Стоева, председател на Съвета на директорите на “Инерком България” ЕАД. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Гинка Върбакова, която купи активите на ЧЕЗ: Нашите намерения са за отговорно отношение към милионите клиенти"}
{"url": "https://trud.bg/%d0%bc%d0%b2%d1%80-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d0%bd%d0%b5-%d0%bf%d1%80%d0%b5%d0%bc%d0%b8%d0%bd%d0%b0%d0%b2%d0%b0%d0%b9%d1%82%d0%b5-%d0%bf%d1%80%d0%b5%d0%b7-%d0%b4/", "text": "Поради очаквани  протестни действия от граждани на гр. Видин, свързани с блокиране на главен път Е-79 (София – Видин) в началото на града, планирани за след 10 часа на 24 февруари 2018 г., е възможно е да се образуват колони от изчакващи МПС, пътуващи за ГКПП-Видин “Дунав мост-2”. Това предупредиха от МВР. За да не се стига до задръствания и натрупване на автомобили, препоръчва се на водачите, пътуващи към границата, своевременно да се насочват към алтернативни ГКПП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " МВР предупреди: Не преминавайте през Дунав мост-2 утре"}
{"url": "https://trud.bg/%d1%82%d1%80%d0%b8%d1%82%d0%b5-%d0%bc%d0%be%d0%bc%d0%b8%d1%87%d0%b5%d1%82%d0%b0-%d0%b4%d1%8a%d1%80%d0%b6%d0%b0%d0%bd%d0%b8-%d0%b7%d0%b0%d1%82%d0%b2%d0%be%d1%80%d0%b5%d0%bd%d0%b8-%d0%b2/", "text": "Трите момичета, които са   от родителите си в апартамент в столичния квартал „Люлин”, никога не са ходили на училище. Това заяви пред   Ваня Кастрева, началник на регионалното управление на образованието. Вчера от дирекция „Социално подпомагане” в „Люлин” заявиха, че при тяхната проверка през 2011 г. децата са ходили на училище и затова не са предприели никакви действия. Трите момичета на 13, 14 и на 19 години, не фигурират в масивите на образователното министерство. Двете непълнолетни деца вече са настанени в кризисен център, а по-голямото момиче е в преходно жилище. С тях ще работят психолози. Родителите им бяха задържани вчера и обвинени за убийството на дядо им.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Трите момичета, държани затворени в „Люлин”, никога не са ходили на училище"}
{"url": "https://trud.bg/%d0%b2%d0%b0%d0%bd%d0%b4%d0%b0%d0%bb%d0%b8-%d0%b8%d0%b7%d0%bf%d0%be%d1%82%d1%80%d0%be%d1%88%d0%b8%d1%85%d0%b0-%d0%bd%d0%b0%d0%b4-40-%d0%ba%d0%be%d0%bb%d0%b8-%d0%b2-%d0%bf%d0%bb%d0%be%d0%b2%d0%b4%d0%b8/", "text": "Среднощен погром над автомобили в Пловдив. По данни на пострадалите 40 леки коли са с огънати ламарини или нарязани гуми. Посегателството е станало тази нощ край строителния техникум близо до центъра на града. Погромът над паркираните автомобили започнал още в три часа, но едва на сутринта хората разбрали какво се е случило. Пострадалите коли били паркирани в няколко съседни улици, съобщи  “Моята кола е една от най-пострадалите от всяка страна. Надяваме се да излезе истината. По какви причини? Защо този човек е вилнял толкова в махалата…”, чуди се Георги Кантарев. “Колата стои много дълго време на едно и също място досега сме нямали… Тази нощ не знам какво се е случило”, казва ндриана Янкова, също пострадала от вандалите. Хората се надяват да бъдат открити извършителите и да им бъдат възстановени парите, които ще дадат за ремонти:  “Сега тъкмо се връщам от сервиз, към 250 лева само, за да ми го изправят и боядисат”, сподели Елка Талева. В полицията първоначално получили данни за 11 коли, но в последствие се разбрало, че пострадалите автомобили са много повече. Иззети са записите на камерите от търговски обекти в района. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Вандали изпотрошиха над 40 коли в Пловдив"}
{"url": "https://trud.bg/%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%ba%d0%bc%d0%b5%d1%82%d1%8a%d1%82-%d0%bf%d0%be-%d0%ba%d1%83%d0%bb%d1%82%d1%83%d1%80%d0%b0-%d0%b8-%d1%85%d1%83%d0%bc%d0%b0%d0%bd%d0%b8%d1%82/", "text": "Официално бе открит семинар за динамиката в съвременното изкуство и културните политики в Благоевград. Стартът бе даден от заместник-кметът по култура и хуманитарни дейности Христина Шопова. „За мен е чест да Ви приветствам в Благоевград от името на кмета на община Благоевград д-р Атанас Камбитов и от свое име. Тук е моментът да поздравя партньорите ни от Сдружение „Толкова близо, толкова далече“, благодарение на които семинарът е факт. Това не е просто среща, в която някои теоретично да обяснява за изкуството в неговите многообразия, а среща, в която ще се сподели опит и вдъхновение“ каза в приветственото си слово Христина Шопова. „Франкофоли стана туристическо събитие номер 1 на годината, преборихме се с много добри и качествени събития в цяла България, така че наистина това е не само призвание, но и отговорност да продължаваме да работим в същата посока“, каза в част от приветствието си заместник-кметът. По време на първия ден от семинара бяха представени различни презентации с разнообразни теми. Заместник-председателят на Сдружение „Толкова близо, толкова далече“ и модератор Снежана Йовева представи „Културата като бранд. Брандиране и културни продукти в Европа. Съвременното изкуство пред време и граници“. Преди старта на презентацията си, Снежана Йовева сподели защо Благоевград е първият град, в който представят Семинара. „Благодарни сме, че заедно с Благоевград успяхме да развием концепцията и да предложим тема за семинара, с който да представим динамиката в областта на културните политики. Благоевград е първия град, който избрахме не само, защото сте активни, гъвкави в областта на културните политики, но и защото има какво да споделите, затова за мен е удоволствие да бъдем днес заедно.“, отбележи тя. Мила Старейшинска- Ангелова и Ния Табакова, куратори в международни изложби и изкуствоведи представиха „Толкова близо, толкова далече – художници номади у дома”. На днешната среща бе презентиран още „Изкуството като световен бранд – случаят Кристо“ от Евгения Атанасова, която е продуцент и журналист в Българска национална телевизия. В първия ден от семинара д-р Христина Цонева, директор на Регионален исторически музей- Благоевград представи „Музеят – център за културни политики“, а Ерина Кръстева от Регионален исторически музей- София – „Визуалният език в музея“. Бе дадена възможност за задаване на въпроси, проведе се и дискусия с теми, касаещи гостите на семинара. Семинарът бе разделен на два панела, като втория панел включваше „Публични комуникации на културни събития: планиране и провеждане на успешни комуникации“, „Икономика на културата“ и дискусия с участие на представители от общински културни организации, галерии, театри, университетски преподаватели в Благоевград. Срещата продължава и утре /събота/ в зала „22 септември“ от 10:00 часа и се очаква да приключи в 12:00 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Заместник-кметът по култура и хуманитарни дейности Христина Шопова откри  семинар на тема “Изкуството в променяща се Европа – време и граници“"}
{"url": "https://trud.bg/32-%d1%86%d0%b8%d0%b2%d0%b8%d0%bb%d0%bd%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%b1%d0%be%d0%bc%d0%b1%d0%b0%d1%80%d0%b4%d0%b8%d1%80%d0%be%d0%b2%d0%ba/", "text": "По данни на базираната в Лондон „Сирийска обсерватория за правата на човека“ новите бомбардировки от страна на правителствените сили и на руската авиация по държания от сирийската опозиция анклав Източна Гута край Дамаск в петък, е достигнал до 32 цивилни, сред които и шест деца, съобщава AFP. „32 цивилни са убити днес по време на въздушните удари и артилерийския обстрел по различни части на Източна Гута“, заяви директорът на „Обсерваторията“ Рами Абдел Рахман. Според руската агенция ТАСС хирургическата болница в Дамаск е била подложена на ракетен обстрел от страна на Източна Гута. Опозицията е изстреляла снаряд, който е попаднал на улицата, на която е разположено медицинското заведение. В резултат на атаката са причинени щети по отделението за интензивна терапия. Няма данни за жертви и пострадали. Сутринта при аналогичен обстрел по столичния квартал „Салах ад Дин“ загина един човек, а други 15 бяха ранени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " 32 цивилни са загинали при бомбардировките на Източна Гута днес"}
{"url": "https://trud.bg/%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d1%8f-%d0%b2-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b0%d1%82%d0%b0-%d1%81%d0%bf%d0%b5%d1%88%d0%bd%d0%b0-%d0%bf%d0%be%d0%bc%d0%be/", "text": "Двама служители на пловдивската Спешна помощ са наказани дисциплинарно заради отказа им да се отзоват на сигнал за 2-годишно дете с висока температура и затруднено дишане. Това съобщи пред   директорът на Центъра за спешна медицинска помощ в града. Проверката започна, след като баща на момиченцето се оплака, че след обаждане на тел. 112 му е била отказана помощ с аргумента, че екипите не обслужват деца. Два дни след излъчения репортаж състоянието на момиченцето се е влошило и то е настанено в болница. Бащата на детето получил лично извинение по телефона от директора на Спешната помощ в Пловдив. „Честно казано не съм доволен от целия резултат. Ненапразно реших да разпространя това, защото, вече както казах, не е само моето дете. И също така вчера направихме изследвания на малката и се оказа, че има двустранна бронхопневмония и вчера беше настанена в болница”, коментира бащата Димитър Кънев. Мъжът е наел адвокат и смята да съди Спешната помощ заради отказа да помогне на детето му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Наказания в пловдивската Спешна помощ заради отказана помощ на 2-годишно дете"}
{"url": "https://trud.bg/%d1%82%d1%83%d1%80%d0%b8%d1%81%d1%82%d0%b8%d1%87%d0%b5%d1%81%d0%ba%d0%b8%d1%82%d0%b5-%d0%bf%d0%b0%d0%ba%d0%b5%d1%82%d0%b8-%d1%89%d0%b5-%d0%bf%d0%be%d1%81%d0%ba%d1%8a%d0%bf%d0%bd%d0%b0%d1%82-2-3-%d0%bf/", "text": "През следващите 10 години в България се очаква удвояване и утрояване на цените на туристическите пакети, каза директорът на Института за анализи и оценки в туризма Румен Драганов. Той обясни, че увеличаването на цените на туристическите услуги заради въвеждането на еврото ще бъде с 2–3%, а поскъпването вследствие на догонване на нивата на заплащането на труда ще бъде около два пъти. Тази година цените на туристическите пакети в България се очаква да нараснат с 11%. Основна причина е изоставането в цените поради липсата на умения за преговори още от края на 90-те години, когато собствеността в туризма премина в нововъзникнали предприятия, без опит и самочувствие да водят преговори с чуждестранни партньори, смята експертът. В този период в страната навлизат много фирми-посредници – представители на чуждестранни компании, и борбата се е водила за ниска цена, изтъкна Драганов. Около 220 хил. българи планират туристическо пътуване за 3 март. Много от тях ще изберат патриотичния туризъм под формата на походи по местата, свързани с Освобождението на България, каза Драганов. Около 280 хил. се очаква да пътуват за Великден при роднини и приятели, както и за СПА и ски ваканции. Около 40 хил. българи ще предпочетат за Великден да бъдат в Гърция, Македония, Сърбия и Румъния. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Туристическите пакети ще поскъпнат 2-3 пъти\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d1%80%d0%b8%d0%b7%d0%bd%d0%b0-%d0%bf%d0%bb%d0%b5%d1%88%d0%b8%d0%b2-%d1%81%d1%8a%d0%bc-%d0%ba%d1%80%d0%b8%d1%8f-%d1%81%d0%b5-%d1%81-%d0%bf%d1%80%d0%b8%d1%87/", "text": "Американският президент Доналд Тръмп призна, че специалната му прическа цели прикриването на плешивина на тила, съобщи  . Стопанинът на Белия дом съобщи това с чувство за хумор пред конференция на представители на консервативните политически сили, която беше предавана на живо от основните US тв канали. Опитвам се, доколкото мога, да прикрия тази плешивина, момчета. Работя върху това с всички сили, каза Тръмп. След което се обърна, за да покаже на аудиторията къде именно на тила му косата е кът. Президентът също така направи демонстрация как си реши косата така, че плешивината да не личи. Президентът Донлад Тръмп пие всеки ден аспирин заради сърцето си. Взима и лекарство за понижаване на холестерола. Това обяви междувременно главният лекар на Белия дом Рони Джексън. Той е прегледал Тръмп на 12 януари и е установил, че е в добро физическо състояние. Препоръките на лекаря са американският президент да спи повече часове и да се занимава всеки ден с физически упражнения.", "date": "2018.02.23", "title": " Тръмп призна: Плешив съм, крия се с прическата"}
{"url": "https://trud.bg/%d0%b1%d0%b0%d0%bd-%d1%89%d0%b5-%d0%be%d1%82%d0%b3%d0%be%d0%b2%d0%be%d1%80%d0%b8-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%bd%d0%b0-%d0%ba%d1%80%d0%b8%d1%82%d0%b8%d0%ba%d0%b8%d1%82/", "text": "Ще отговорим официално и обстойно на всички   (към  , б.ред), които са абсолютно манипулативни, и ще дадем всички възможни стратегически хипотези с всичките плюсове и минуси, една които да стане политическо решение и бъдещето на национална стратегия. Това заяви директорът на икономическия институт на БАН проф. Александър Тасев по  . „На нас е възложено да изготвим национална стратегия в областта на енергетиката, а АЕЦ „Белене” е една малка част от тази разработка”, посочи той. По думите му резултатите от нея се вадят от контекста. „След като възложителят разреши, ние публикувахме резултатите. Сега има и междинен доклад 3, който разглежда съдбата на мини „Марица – Изток”, посочи той. „Ние никъде в нашия доклад не защитаваме или утвърждаваме тезата, че АЕЦ „Белене” трябва да се строи, обърнали сме внимание какви възможности има”, посочи той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " БАН ще отговори официално на критиките към доклада за „Белене”"}
{"url": "https://trud.bg/%d1%85%d0%be%d0%bb%d0%b0%d0%bd%d0%b4%d0%b8%d1%8f-%d0%bf%d1%80%d0%b8%d0%b7%d0%bd%d0%b0-%d0%b0%d1%80%d0%bc%d0%b5%d0%bd%d1%81%d0%ba%d0%b8%d1%8f-%d0%b3%d0%b5%d0%bd%d0%be%d1%86%d0%b8%d0%b4-%d0%b8-%d1%80/", "text": "Холандският парламент гласува резолюция, с която призна масовото избиване на арменци по време на Първата световна война за геноцид. Турция реагира остро на резолюцията и привика холандския шарже д’афер във външното министерство. Според арменците над 1 милион и половина са убити от османските турци през 1915-та година, а според Анкара броят на жертвите е много по-малък. Резолюцията на холандския парламент вероятно ще влоши и без това обтегнатите отношения между Холандия и Турция. Само трима от общо 150 холандски депутати гласуваха против резолюцията, с която се признава, че е извършен арменски геноцид. Холандското правителство обяви, че резолюцията няма да се превърне в официална политика на страната, предаде . Турция осъди вота. В официалната позиция на Анкара се казва, че безоснователното гласуване на депутатите на една държава, която е стояла безучастна по време на геноцида в Сребреница, няма място нито в историята, нито в правния свят.  “Защо холандският парламент предприема подобен популистки ход? За съжаление, този вот е резултат от възхода на расизма, антитурските настроения и омразата към исляма в Европа”, коментира Мевлют Чавушоглу – министър на външните работи на Турция. Миналата година отношенията между Холандия и Турция се обтегнаха след отказа да бъдат допуснати турски представители за провеждане на предизборни митинги за референдума в за разширяване на президентските правомощия на Реджеп Ердоган. В следствие,по-рано този месец Холандия официално изтегли посланика си от Турция. Над 20 страни, в това число Франция и Русия, както и папа Франциск, признават масовото избиване на арменци през 1915-та година за геноцид. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Холандия призна Арменския геноцид и разсърди Турция"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%b4%d0%be%d0%bc%d1%83%d1%81%d1%87%d0%b8%d0%b5%d0%b2-%d1%86%d0%b5%d0%bb%d1%82%d0%b0-%d0%b5-%d1%8f%d1%81%d0%bd%d0%b0/", "text": "Кирил Домусчиев, собственик на „Лудогорец“, поздрави тима за битките с „Милан“ и заяви, че целта пред отбора е шампионската титла. „Част от израстването на един отбор е да умее да приема загубите с достойнство – написа бизнесменът във фейсбук. – Да се учи от грешките си и да се стреми да не ги повтаря. Ще си извадим нужните изводи, за да продължим по план развитието си. Оттук нататък ще се съсредоточим в мачовете от шампионата. Всеки един двубой е важен и трябва да бъдем на познатото високо ниво, което всички са свикнали да наблюдават. Целта пред “Лудогорец” е ясна. Благодаря на нашите фенове за горещата подкрепа в двубоите с “Милан”. Приятели, бяхте страхотни!”", "date": "2018.02.23", "title": " Кирил Домусчиев: Целта е ясна!"}
{"url": "https://trud.bg/%d0%bd%d0%b5-%d0%b7%d0%b0%d0%b1%d1%80%d0%b0%d0%b2%d1%8f%d0%bc%d0%b5-%d0%ba%d1%80%d0%b8%d0%bc/", "text": "В нощта на 22 фeвруари 2014 г. най-влиятелните мъже в Русия се събират на среща в Кремъл и вземат решението да отнемат Крим от Украйна. По-късно тези мъже ще направят всичко възможно, за да легитимират решението си, включително чрез провеждането на фалшив референдум. Но тази среща на президента Владимир Путин и началниците на службите за сигурност има една цел – да реши окончателно съдбата на населението на Крим. Това ни е известно, защото г-н Путин сам го сподели. В документален филм за руска телевизия, излъчен през 2015 г., президентът описа как са протекли събитията. Решението му да анексира Крим е взето точно на тази тайна среща, три седмици преди фалшивия референдум. По думите на самия г-н Путин, всички твърдения за това как е предприел действия, за да защити региона и да отстоява желанията на местното население, са напълно неверни. И така, Русия отне 27 000 кв. км от Украйна и наруши първия принцип на международното право – че страните нямат право да придобиват територия или да променят граници по насилствен път. Г-н Путин официално анексира Крим в полза на Руската Федерация на 18 март 2014 г. Четири години по-късно, трябва да си припомним мащаба на случилото се и да удвоим усилията си в защита на нашите ценности и отстояването на принципите на международното право. Руското завземане на Крим се превърна в първото насилствено отнемане на територия на европейска държава и първото насилствено преначертаване на европейска граница от 1945 г. насам. Докато това се случваше, Русия наруши толкова много международни споразумения, че изреждането на всички би било предизвикателство. Например, г-н Путин потъпка член 2 от Хартата на ООН, Заключителния акт от Хелзинки и Договора за приятелство между Русия и Украйна. Той също така наруши конкретното обещание на Русия, съдържащо се в Меморандума от Будапеща от 1994 г., да зачита „съществуващите граници на Украйна“ и  да се „въздържа от заплаха или използване на сила срещу териториалната цялост или политическата независимост на Украйна“. Но г-н Путин не приключи с анексирането на Крим – той разпали и продължи да нагнетява конфликта в Източна Украйна. До ден днешен Русия продължава да изпраща войски и танкове в сблъсък, който вече е отнел над 10 000 човешки живота и е прокудил 2,3 милиона души от домовете им. Полет MH17 стана поредната жертва на тази трагедия, след като руска ракета, изстреляна от район, контролиран от сателитни на Русия войски, взриви самолета в небето, убивайки 298 невинни души, включително 10 британски граждани.  Междувременно, от Крим идват сведения за системен натиск над местното татарско население и над всеки, който се противопоставя на руското нашествие. Въпреки постоянните призиви на Общото събрание на ООН, Русия отказва да позволи на международни правозащитни организации достъп до полуострова. В крайна сметка, сигурността на всяка нация зависи от общоприетия принцип, че държавите не могат да променят граници или да превземат територия по насилствен начин. Поради тази причина съдбата на Крим е от значение за всички нас. Всички ние сме задължени да се противопоставим на Русия по премерен и решителен начин. Това означава запазване на санкциите срещу Русия, свързани с анексирането на Крим, докато районът все още е под контрола на Кремъл и докато Споразуменията от Минск продължават да се пренебрегват в Източна Украйна. Тези мерки целят да покажат, че нито една страна, независимо от това колко голяма е тя, няма правото да разчленява съседна държава и да нарушава международното право без последствия. Въпреки това, паралелно с отстояването на принципите си, трябва да поддържаме постоянни и целенасочени разговори с Русия. Нужно е ясно и директно да изразим притесненията си от действията на Кремъл. С визитата си в Москва през декември показах ясно, че не съществува противоречие между провеждането на диалог и възпирането – всъщност двете могат да се подсилват взаимно. Като постоянни членове на Съвета за сигурност на ООН, Великобритания и Русия споделят и специална отговорност към международния мир и сигурност. Нашето мото спрямо Русия трябва да бъде „във връзка, но нащрек“, тъй като и двете действия трябва да бъдат изпълнявани с еднаква решителност. Но не трябва никога да забравяме за ужасяващите последици от онази късна нощна среща в Кремъл.   Кризата в Украйна се разгоря с пълна сила през ноември 2013 г., когато тогавашният президент на страната Виктор Янукович, под натиска на Москва, изненадващо обяви, че Киев се изтегля от преговорите за подписване на Споразумение за асоцииране с ЕС. За да е съвсем ясно, какво се случва, няколко седмици по-късно президентът на Русия Владимир Путин обяви, че ще отпусне 15 млрд. долара за изкупуване на украински външен дълг и ще намали с една трета цената на руските газови доставки за Украйна. Докато всичко това се случваше, хилядите протестиращи на площад „Независимост” в Киев се превърнаха в десетки хиляди, а оттам и в стотици хиляди. Масовите протести обхванаха всички по-големи градове в Украйна и три месеца след началото на кризата, на 22 февруари 2014 г. Виктор Янукович бе свален с процедура по импийчмънт от парламента на страната и избяга в Русия. Москва отказа да признае новата власт в Киев за легитимна и на 27 февруари 2014 г. въоръжени „вежливи хора“ с неутрални униформи превзеха парламента на Крим и издигнаха руския национален флаг.", "date": "2018.02.23", "title": " Не забравяме Крим\t\t\t"}
{"url": "https://trud.bg/%d0%b4-%d1%80-%d0%b3%d0%b5%d1%80%d0%b3%d0%b0%d0%bd%d0%b0-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d0%bb%d0%b8%d0%b4%d0%b5%d1%80-%d0%bd%d0%b0-%d1%81%d0%b4%d1%80%d1%83%d0%b6%d0%b5%d0%bd%d0%b8/", "text": "– Има напрежение сред колегите. За причините може да се говори с часове, но аз ги казах пред bTV с едно изречение: колкото повече нововъведения в здравеопазването, толкова по-малко медицина в него и толкова по-зле и за лекарите, и за пациентите. – Това е най-големият проблем – загубата на доверие между пациентите и лекарите. Аз започнах лекарската си практика преди 30 години. Тогава да кажеш, че си лекар, звучеше добре. Сега се срамуваш да го кажеш, защото лекарската професия се свързва с определения като „бяла мафия“, „убийци“, „търгаши“. Ако оздравее тежко болен, коментират: „Господ му помогна“. Аз съм вярваща и не отричам Божията помощ. Но защо, ако пациентът почине, коментарът е „лекарите го убиха“? Човекът е смъртен и понякога си отива от този свят, независимо от лечението в болницата или в дома му. Но опечалените роднини се научиха да пращат в телевизиите жалби и момичета с камери тръгват да търсят вината у нас. Добрата новина от здравеопазването не върши работа на новинарите, а лошата е добре дошла за репортаж. И който гледа телевизия си мисли, че само в приказките има щастлив край, а в медицината злото тържествува. И лекарите, както и учителите, и полицаите, са постоянен обект на отрицателни възклицания: че са лоши, некадърни, корумпирани, алчни. Всеки може да набие лекар и да напише в интернет: „Бийте ги, че да работят по-добре!“. Имаме пациенти, които са убедени, че скандалът с нас ще им реши проблемите. – Непрекъснато нещо трябва да описваме, да. Денонощно сме на фронта срещу бюрокрацията. Например, откакто просветното министерство обяви, че ще бори неизвинените отсъствия и помощи ще взимат само дечицата, които ходят на училище, нас ни затрупа лавина от молби за медицински бележки. Майката, която доскоро е казвала на учителката – детето кихна и ще остане днес у дома – сега го води при нас. Тук то контактува с по-болни деца, а аз го преглеждам, описвам прегледа и издавам бележка, в която трябва да фигурира номер на амбулаторния лист, дата на издаването му, негов код, мой код, диагнози, подписи, печати. Това са ненужни бумаги – смятаме ние, ама никой не ни пита…Или друго нововъведение: да описваме номерата на касовите бележки в амбулаторния лист. С тия бележки ще отчитаме намалената потребителска такса на пенсионерите – 1 лев, за да си вземем остатъка от лев и деветдесет. – Какво ни пречи! Ще ни отнеме по 2 минути на пациент, за 20 пациенти – 40 минути загубено амбулаторно време в роботния ден. Но това е само за касовите бележки! А какво ни пречи да напишем амбулаторния лист междувременно? Какво ни пречи да занесем написаното на флашка в Здравната каса? Какво ни пречи всеки ден да подаваме отчети? Имунизацията веднъж я отчитаме в Здравната каса, друг път в районния център по здравеопазване. Какво ни пречи една и съща информация за един и същи човек да я носим на две места? Да описваме зелените рецепти и жълтите рецепти, и колко кардиограми сме направили лани? 1277-ми преглед за тази година правя сега. Представете си колко ще преброя до края на 2018-а? Не знам кому е нужна тази информация, но какво ми пречи да я правя в разгара на грипната епидемия и като има опашка пред кабинета ми? Какво ми пречи, че това дете е било вчера в „Пирогов“ на преглед, има киста, но не са му дали бележка. „Иди джипито да я ти напише!“ – рекли. А онзи мъж отишъл в онкодиспансера, но му казали: „Иди при джипито да ти напише направление“. Джипито стана пенкилер – разбира от всичко, става за всичко и прави всичко. Това каква реформа е? – Бумащината е едно от обясненията. – Записваме, да. Но не защото сме алчни, а защото нямаме право да откажем на пациент, който иска да влезе в пациентската ни листа. Аз мога да избера за кого да се оженя и дали да се разведа с него, но нямам право да не запиша пациента Иванов, който прави скандали на колежката ми, шамаросва я, разделя се с нея и избира мен. Не мога да кажа: „Г-н Иванов, отказвам да ви запиша, защото вие сте скандален и ударихте лекарка.“ – Да, слагат ме на сергия. Всеки може да влезе в сайта днес, да ме избере, да се запише при мен и аз от утре да имам нов пациент, макар да не знам как изглежда. Аз искам да го видя тоя пациент! Лечението изисква голямо доверие между него и мен. Хипократ е казал:„В кабинета са трима – докторът, пациентът и болестта.“ Ако пациентът застане заедно с лекаря срещу болестта, лечението ще върви добре. И обратното. Като се видя с пациента, аз мога да кажа: „Г-не, имам огромна практика, бихте ли потърсил друг колега, там ще чакате по-малко.“ Друг въпрос е, че един пациент ми отговори така: „Аз не съм луд да ида там, където никой не чака, там джипито е некадърно значи. Искам там, където е най-голяма опашката!“ Нашето сдружение настоява да ни дадат право да кажем: „Извинете господине, но няма да ви запиша, защото листата ми е голяма, а освен да ви запиша, аз трябва да ви обърна достатъчно внимание, за ви прегледам, да поговоря с вас. А не да бързам да ви отпратя, понеже следващият чука на вратата и вика: „Айде бе, какво правите там!“. – Не само. Българският пациент е научен да дойде при джипито, когато си иска и ако не влезе веднага, да вдигне скандал. Аз и други колеги въведохме система, наречена „супердок“ – сайт с часовете, в които приемам. Можете да влезете и да си запишете час, да е удобен и за вас. Ако се наложи да отсъствам внезапно, ще ви пратя съобщение половин час по-рано, да не се разкарвате. Но само половината от пациентите ми ползват сайта. Другите предпочитат да чакат 4 часа пред кабинета ми за преглед от 15 минути, но да дойдат, когато им скимне. – Но здравната помощ не може да е евтина, бърза и качествена едновременно. Ако е евтина и бърза, не може да е качествена. – А вие как си представяте един лекар да е на разположение 24 часа, 7 дни в седмицата и 365 дни в годината? В София плащаме на медицински центрове – да иде пациентът ни там, ако решим да си починем малко. Но София не е България. Лекарят в малкото градче прави 4-5 посещения през нощта, работи сутрин от 8 часа, и не може да си вземе дори веднъж в годината отпуск. Веднъж имах нещастието да си счупя крака в неделя вечерта. В „Пирогов“ ми казаха: постъпваш за операция! Но аз отвърнах – не мога, подписах се и се прибрах, защото нямах заместник, който да поеме пациентите ми в понеделник. – Нашето не е професия, а начин на живот и за семействата ни. Дъщеря ми не иска да учи медицина, не иска и лекар за съпруг. Казва: „Ти, мамо, не живееш добре и ние с татко не живеем добре заради теб. Телефонът ти звъни денонощно, ние нямаме празници, ти все говориш по телефона или хукваш нанякъде.“ – Повикаха ме от една голяма фамилия, която лекувам от 1990 г. От една страна е хубаво, че ми имат доверие и смятат, че мога всичко. „Докторке – казва старата майка – ти лекуваш всичките ми деца и внуци, и прасето Гого ще излекуваш, че няма апетит!“ А защо не извикахте ветеринаря, питам. „Защото – вика – на него трябва да му платим“. А аз съм безплатна. Проблемът е тук. – Тия хора, които имат свободно време, защото не работят и живеят от помощи, в събота завели дечицата си в медицинския център, на който аз плащам, в неделя Бърза помощ ги прегледала, че без друго линейката и дошла при съседите. А в понеделник идват при мен – да питат дали да изпълнят рецептата. Три прегледа са си направили, а не започнали терапия, не си купили лекарства. Ако си плащат, макар и само два и деветдесет, няма да се преглеждат 3 дни подред – няма да дадат 10 лева, за да сравнят мнението на трима лекари дали да идат в аптеката. И така…Отива пациент при ортопеда и той му казва: господине, на краката ви нищо им няма, освен, че са мръсни и трябва да ги измиете. Пациентът отговаря: и джипито така ми каза, но дойдох за второ мнение при вас. – Не е виц, а нещо, което се случва ежедневно в кабинетите ни. Дадох преди седмица направление на едно бебе с проблеми в изхождането. Майката чак днес го завела при педиатърка. А при мен вдига скандал на опашката – от 15 минути чакам! Потърпевш от всичко това е съвестният пациент – човек на възраст от 18 до 65, който си плаща осигуровките и се труди по 8-10 часа. За неговото обслужване аз получавам по-малко от стойността на трамваен билет, а самият той не може да стигне до мен, защото няма време да седи 3 часа на опашка от хора, които не работят и не плащат осигуровки. Една пациентка ме е посетила 8 пъти за месец! „Чук-чук, аз само да попитам“ – това отделно. Смеем се, че няма български порнофилми с участието на медицински сестри, защото непрекъснато някой чука на вратата, казва „само да попитам“ и прекъсва снимките. – Но ни е тъжно. Джипитата в България са намалели с 1400 от 2000 г., откакто сме в този сървайвър. – Към 4000. Аз съм на 55 г. и съм от младите. Имам колежка на 83. Няма кой да иде на село да поеме практиката й. Новозавършилият медицина не иска да е 24 часа на разположение, да му звънят в 7 сутринта, за да го питат „днес коя смяна сте?“ – сякаш е трудно да запомниш на джипито си графика. Ромските ми пациенти казват: „Дошъл съм за управление (вм. направление), за да ида на доктор.“  Нула признание и уважение. – Някои умряха в кабинетите си. От преумора и стрес. – Пишем до правителството предложение. Стига с тия промени, които ни утежняват положението. Тъкмо научим какво се изисква за хронично болните например, иде нов министър и догодина – друго. – По едно време казвахме, че системата може да я оправи министър гинеколог, защото е с краката нагоре. После – че след двамата реаниматори, ще трябва патоанатом…Сега имаме финансист и си личи – касови бележки почваме да отчитаме. Аз предлагам някой от тия, които реформират системата на личните лекари, да поседи поне месец при мен в кабинета. Ще го пускам в почивка в събота и неделя, няма да го карам да вдига телефона и да пише отчети. Само да поседи и бас държа, че ще направи по-разумни промени.   Гергана Николова е родена в Петрич. През 1986 г. завършва медицина в София. Специалист е по вътрешни болести. Практикува вече три десетилетия, като расте в йерархията от ординатор до завеждащ отделение. От 2000 г. е джипи и активист на Националното сдружение на общопрактикуващите лекари.", "date": "2018.02.23", "title": " Д-р Гергана Николова, лидер на сдружението на личните лекари, пред „Труд“: Джипито стана пенкилер\t\t\t"}
{"url": "https://trud.bg/%d1%85%d1%8a%d1%80%d0%b2%d0%b0%d1%82%d0%b8%d1%82%d0%b5-%d0%b1%d1%8a%d0%bb%d0%b3%d0%b0%d1%80%d0%b8-%d0%bb%d0%b8-%d1%81%d0%b0/", "text": "Няколко години преди приемането й в Европейския съюз през 2013 г. Хърватия започна пропагандна кампания в Европа със задача да подчертае древността на хърватската нация. Че е католическа страна, част от това което се смята за сърцевината на Европа (макар че според мен Европа е повече протестантска). Поредицата от десетина епизода филми за хърватските крале, която хърватите очевидно сами си бяха направили, беше показана поне 20 пъти по специализираните по темата история телевизионни канали. Много българи са ги гледали, както разбирам от множеството въпроси, които ми задават към предаването. И се чувства една известна ревност защо ние не сме направили такава поредица от филми. Е, нас ни приеха в ЕС и без такива филми – ние в крайна сметка нямаме нужда да доказваме, че сме древна нация. И освен това, за голяма изненада на моите зрители и читатели, хърватите се постараха, без да похарчат нито стотинка, да ни отсрамят. За какво става дума? Хърватите имат един много тежък проблем, който продължава да съществува и досега. Те не искат да имат нищо общо със сърбите. Протестират срещу названието на катедрите по „сърбо-хърватска“ филология в университетите. Твърдят че са отделен народ, с отделен език. И много старателно подменят, подобно на така наречените „македонци“, много думи в лексикалния състав на езика си. Едни думи ги измислят, други заменят с чуждици и така нататък. Първо, кои са хърватите по произход? Те самите подчертаха, че нямат нищо общо със славяните. А имат нещо общо с…, не падайте от стола, драги читатели, с българите. Самото име на народа им идвало от хан Кубрат, чието име се чете и като Кроат, в зависимост от това как е транслирано на латиница. И те били български граничари, наети от Аварския хаганат, да му пазят границите. Пазели, пазели, докато един ден аварите били смачкани от хан Крум и от Карл Велики, и граничарите останали сирачета. Затова се организирали бързо, първо в общини наречени „жупи“, а по-късно си направили и кралство. Голямата причина да си направят това кралство била българската държава. И ето първата част от отсрамването. Хърватските историци, които бяха показани във филмите, утвърдени, сериозни хора – професори, доктори, завършили в Кеймбридж и Оксфорд, не историци от рода на Йоло Денев – твърдят, че велика сила в периода ІХ, Х, ХІ век в този регион е била българската държава. Която тероризирала горките хървати, да не говорим че и на сърбите не позволявала държавност. Сърбите дори затова се наричали така – от думата „серви“, тоест „роби“ на българите, според византийския император Константин Багренородни. Българите тормозели хърватите, не им позволявали тези „жупи“ да прераснат в кралство. Но най-сетне, и то по времето на цар Симеон Велики, успели да победят един български батальон, командван от някой си „багатур“, което е много ниска офицерска длъжност в българската армия от онова време и отговаря на командир на дружина или на батальон. Дори тази победа им се видяла много на хърватите и я дават като крайъгълен камък и отхвърляне на ужасната зависимост от българите, довела до създаването на хърватска държава. Която първоначално се развивала сравнително добре, после пак започнала да си пати от българите. Които по времето на цар Самуил започнали да се промъкват от юг, а не от север, от унгарската Пуста. Но въпреки всичко те удържали, макар че загубили много, включително Дубровник и други градове в полза на българския цар Самуил. Приятно е човек да слуша и да чете такива неща. Само че самите хърватски историци признават, че доказателствата им са много малко. И аз като почтен историк, трябва да кажа същото. Малко са доказателствата, не са толкова категорични и в голямата си част се основават на приликата в името – Кубрат-Кроат. Археологията също не винаги е достатъчно красноречива, защото би могло да се касае за находки на български оръжия или керамика, която хърватите са приели просто защото са по-хубави от техните. Ние също сме изпаднали в подобно положение, приемайки след стотина години по тези земи, византийската керамика. Понеже е по-красива от нашата. Така е и в имената. Цяла серия от имената на нашите канове дори не са български – Маламед е готско име, Пресиян е персийско име и така нататък – просто им харесвали. Всички обичаме чуждото, стига да е хубаво. В това няма нищо лошо. Това означава че сме отворен народ, не сме затворени в себе си. Що се отнася до хърватите – те си признават че Дунавската равнина – от Белград до Загреб, както и унгарската Пуста, дълго време са оставали в ръцете на българите. Хърватите се утвърждават в сегашните си земи едва след падането на Първата българска държава, защото както споменах по-рано, те трябва да удържат на разнообразен натиск. В 894 г. към този натиск се добавят и унгарците. Те заемат днешните си земи, които са част от България по това време, и самите хърватски историци се питат дали това е станало чрез война на унгарците с българите, или ние сами сме ги наели след две тежки поражения които са ни нанесли, като федерация. Унгарците наистина уговарят византийците да нападнат българите в гръб по време на първата българо-визайнтийска война. И докато Симеон Велики коли гърците в Тракия, унгарците преминават Дунав. Те са имали много силна конница, от която треперела цяла Европа и обсаждат Преслав, където тогава имало само старци и незрели юноши, които отбранявали града доколкото могат, но той бил пред падане. Тогава, разказват визайнтийски хронисти, цар Борис излязъл от манастира, в който бил вече няколко години монах, препасал боен меч, сложил бойни доспехи, яхнал боен кон и тръгнал начело на това опълчение. Старците виждали в образа на Борис на кон, на 92 години, символ на своята бойна младост, докато младежите виждали светец. Отворили смело крепостните порти и се хвърлили върху унгарците. В разгърналото се гигантско сражение българите изклали най-малко 20 000 конници, според византийски летописци, а останалите избягали към родината си, която била в земите на днешна Южна Молдова и Украйна, в местността Ател Куза. Разбира се Симеон, след като приключил с визайнтийците, тръгнал към тях. Византийците разказват за жестокостта, с която българите избивали унгарците – мъже, жени и деца. Оцелелите очевидно били преместени като част от федерация в унгарската Пуста в Панония и след време си направили държава, когато Първото българско царство започнало да залязва. Така че унгарците и да са действали срещу хърватите, са го правели със съгласието на българските власти, а може би и под техен подтик, тъй като са били част от подвластното население на България. Случаят с огромното желание на хърватските историци, а очевидно и на съвременното хърватско народонаселение, да бъдат по произход българи, е още един от парадоксите на историята. На един километър западно от билото при Гюешево, до Кюстендил, в така наречената Македония, хората не искат да имат нищо общо с България покрай измислената си история и казват, че нямат. Докато на неколкостотин километра от западната българска държавна граница хората искат да са българи. Българи искат да се наричат и хората, живеещи в република Татарстан в Руската федерация. Те не желаят да бъдат наричани татари – казват че нямат нищо общо с тях и че са българи и искат да ги наричат Булгаристан. И затова можем само да се радваме на тези факти и да се надяваме, че към българските народи скоро ще се присъединят и така наречените македонци.", "date": "2018.02.23", "title": " Хърватите българи ли са?\t\t\t"}
{"url": "https://trud.bg/takeaway-com-%d0%bf%d1%80%d0%b8%d0%b4%d0%be%d0%b1%d0%b8-bgmenu/", "text": "Takeaway.com, онлайн лидер в доставките на храна в Европа, придоби българската компания в същия сектор BGmenu. Сделката беше подписана днес, а стойността ѝ е 10,5 милиона евро. Чрез придобиването Takeaway.com ще засили позициите си в Източна Европа, част от стратегията ѝ за разширяване. Дружеството притежава най-големите компании за доставка на храна в Германия, Холандия, Полша, Белгия и Австрия. BGmenu пък е лидер в доставката на храна в България по брой поръчки, казват от компанията. “Радваме се, че ставаме част от най-бързо развиващата се онлaйн компания за доставка на храна в Европа. Вярваме, че има значителен потенциал и възможности за развитие на Българския пазар, а партньорството ни с Takeaway.com е най  добрата възможност за нас да затвърдим успеха си тук. С експертизата и допълнителната инвестиция на Takeaway.com, значително ще подобрим услугите си както за крайния потребител, така и за нашите партньори – заведенията, с които работим”, казва Владимир Давчев, основател и изпълнителен директор на BGmenu. За да ускори развитието на бизнеса си тук, Takeaway.com ще инвестира значителна сума в българския пазар, която не се уточнява на този етап.", "date": "2018.02.23", "title": " Takeaway.com придоби BGmenu"}
{"url": "https://trud.bg/%d0%b1%d0%be%d1%80%d0%b8%d1%81-%d1%86%d0%b2%d0%b5%d1%82%d0%ba%d0%be%d0%b2-%d0%b0%d0%b1%d1%81%d1%83%d1%80%d0%b4%d0%bd%d0%be-%d0%b5-%d0%b4%d0%b0-%d0%b2%d0%b4%d0%b8%d0%b3%d0%b0%d1%88-%d0%b4%d0%b2%d0%be/", "text": "Абсурдно и нелогично е да вдигаш двойна китайска стена от небостъргачи между “Дружба” и “Младост”. Това заяви общинският съветник от БСП Борис Цветков по повод предстоящото внасяне за гласуване на второ четене на Закона за устройство и застрояване на Столична община (ЗУЗСО). Промените в него предвиждат да бъдат обособени две зони в София за високо строителство. Едната от тях е от двете страни на бул. “Цариградско шосе” между кварталите “Младост” и “Дружба”, съобщиха от столичната организация на БСП. “По отношение на “Дружба” това предложение е особено нагло, коментира Борис Цветков. – Там зоната за високо строителство стига чак до река Искър. Не е ли по-логично около реката да има алеи за разходка и спорт на гражданите?! За жителите на “Младост” стената от небостъргачи е от север. Освен това, този квартал е изграден на по-високо място в сравнение с “Дружба”. Тоест, проблемът за “Младост” е по-малък. За “Дружба” обаче ситуацията е съвсем различна. Представете си тези 50-етажни небостъргачи, които са издигнати от юг и изток. За “Дружба”, която е в ниското, те ще изглеждат като 60-етажни. И всичко това идва като капак на проблемите в този квартал със замърсения въздух, огромния трафик и задръстванията, липсата на места в детските градини и какво ли още не”. Борис Цветков добави, че БСП настоява всяко инвестиционно намерение за изграждане на небостъргач да минава през обществено обсъждане и задължително да бъде правена оценка за въздействие на околната среда. “Гражданите не са против изграждането на високи сгради. Но тези небостъргачи трябва да са достатъчно отдалечени от жилищните райони, коментира Борис Цветков. – Така наречените ситита, в които има високи сгради, са за бизнес и развлечения. В жилищните райони, където децата растат, а възрастните хора имат нужда от спокойствие, трябва да бъдат осигурени нормални условия за живот. А не да ограждаме домовете им с небостъргачи и да ги лишаваме от възможността да дишат”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Борис Цветков: Абсурдно е да вдигаш двойна китайска стена от небостъргачи между “Дружба” и “Младост”"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d0%bf%d0%b5%d0%b4%d0%be%d1%84%d0%b8%d0%bb-%d0%bf%d0%be%d1%81%d0%b5%d0%b3%d0%bd%d0%b0%d0%bb-%d0%bd/", "text": "3 години лишаване от свобода с 5-годишен изпитателен срок и 500 лв. даде Варненският районен съд на педофил, посегнал на 12-годишно момче. Петокласникът търпял гаврите цели 8 месеца, преди органите на реда да получат сигнал от социалните служби и от училището, в което учи. Разследването установило, че след раздяла между родителите, пострадалото дете останало да живее при баща си. Той обаче не полагал грижи за него и го биел. Затова често момченцето оставало да нощува при свои приятели. Там се запознало с 34-годишния Л.Г. Той предложил на бащата да прибере сина му у дома си. Така от юни 2015 г. детето заживяло с педофила, с когото деляло и една постеля. Стопанинът редовно го подлагал на сексуални издевателства, но то си мълчало, защото насилникът се стараел да задоволява всичките му потребности от дрехи, играчки, храна и принадлежности за училище. Драмата продължила чак до началото на февруари 2016 г., стана ясно в съда, който конституира малолетната жертва като частен обвинител и постанови педофилът да плати разноските по делото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Условна присъда за педофил, посегнал на 12-годишно момче"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-17-%d0%b3%d0%be%d0%b4%d0%b8%d1%88%d0%bd%d0%b8%d1%8f%d1%82-%d0%bc%d0%bb%d0%b0%d0%b4%d0%b5%d0%b6-%d0%ba%d0%be%d0%b9%d1%82%d0%be-%d0%bf%d0%b0%d0%b4%d0%bd%d0%b0/", "text": "Почина 17-годишният младеж, който   в град Роман, съобщиха от Регионалната дирекция за социално подпомагане във Враца. Смъртта е настъпила днес в 13:10 часа. Инцидентът стана на 20 февруари сутринта. Оттогава момчето беше в кома и бе оперирано по спешност в неврохирургията на плевенската университетска болница. Случаят се разследва, за да се установи дали 17-годишният Асен е паднал по невнимание, или е скочил през прозореца, както и дали някой не го е подтикнал. Според персонала на дома се касае за нещастен инцидент. От Агенцията за закрила на детето проверяват социалната институция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Почина 17-годишният младеж, който падна от третия етаж на дом за деца в Роман"}
{"url": "https://trud.bg/%d1%84%d1%83%d1%82%d0%b1%d0%be%d0%bb%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d0%b5-%d0%bf%d1%80%d0%be%d1%81%d1%82%d0%b8-%d1%81-%d0%b3%d0%b5%d0%be%d1%80%d0%b3%d0%b8-%d0%bc/", "text": "Стотици дойдоха на поклонението на Георги Марков в църквата “Света София” в столицата. За да изпратят бившият футболист, дойдоха много роднини, приятели и съотборници. Георги Марков почина преди три дни в дома си. Защитникът игра за “Пирин” (Гоце Делчев), “Ботев” (Пловдив), “Левски”, “Локомотив” (София) в българското първенство.  Той е двукратен шампион на България (2001, 2002 г.) и трикратен носител на Купата на страната (2002, 2003, 2005 г.). Всичко това спечели с “Левски”. За националния отбор има 36 мача и един гол – при равенството 1:1 срещу Англия в квалификацията за Европейско първенство през 2000 г. на стадион “Българска армия”. За последно Георги Марков изпълняваше длъжността на спортен директор в “Септември” (София). Снимки: БУЛФОТО", "date": "2018.02.23", "title": " Футболна България се прости с Георги Марков"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%80%d0%b0%d0%b7%d0%bb%d0%be%d0%b3-%d0%b5-%d0%bf%d1%8a%d1%80%d0%b2%d0%b0%d1%82%d0%b0-%d0%be%d0%b1%d1%89%d0%b8%d0%bd%d0%b0-%d0%b2-%d0%b1%d1%8a%d0%bb%d0%b3%d0%b0/", "text": "Регистърът на услуги съдържа информация за предоставяните услуги от общините. Министерски съвет дава възможност за вграждане на Регистъра на услугите в сайта на всяка администрация. Община Разлог е първата община в страната, която въведе в сайта си такъв регистър, като по този начин получи признание от МС, съобщиха от общината. Предимствата на регистъра са, че за всяка административна услуга, вписана в него, има подробна информация за начина и сроковете за предоставянето им. Това води до по-качествено предоставяне на административни услуги на гражданите и фирмите. Обновени и качени са всички бланки на заявления, съобразени с нормативните изисквания за съответната услуга и режим. Регистъра на услугите предоставя още заявяване на административни услуги по различни канали, както и получаване на резултата. Това може да се случи по интернет, на гише или по пощата. Проследява се статуса на услугата през интернет страницата на общината; заявява се услуга само с минимум документи, без да се налага прилагане на удостоверителни материали, издавани от други администрации; по-кратки срокове за административно обслужване. Всички тези услуги са достъпни и за жителите на населените места в община Разлог, чрез кметствата. По този начин на място, в сградите на кметствата, могат да бъдат заплатени всички данъци и такси за услуги, включително и чрез ПОС терминали, което значително облекчава жителите на селата и не се налага да пътуват до град Разлог. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Община Разлог е първата община в България, която успешно интегрира регистъра на услуги, с което заслужи адмирации от Министерски съвет"}
{"url": "https://trud.bg/%d1%81%d0%bc%d1%8a%d1%80%d1%82-%d0%b8-%d1%83%d0%b6%d0%b0%d1%81-%d0%b2-%d0%b1%d0%b8%d0%bb%d0%b1%d0%b0%d0%be/", "text": "Трагедия се разигра на мача от 1/16-финалите в Лига Европа между „Атлетик“ и „Спартак“ (Москва). Победата на руснаците с 2:1 в Билбао, която не стигна за тяхното продължаване, донесе поредна смърт заради футболни конфликти през новия век – загина полицай.  Преди мача руски хулигани атакуваха и без това бойно настроените баски, с което напрежението ескалира още преди дуела на „Сан Мамес“. Над 2000 запалянковци на „Спартак“ щурмуваха Билбао и то не само с футболни помисли. Около 200 от тях бяха от бригадите, уплашили френските градове на Евро 2016. Биеха се, хвърляха всичко възможно и дори се барикадираха в отбрана с кофи за боклук. Един от руските ултраси даже не успял да стигне до Испания. При преминаване с кола през Франция го арестували и ще го вкарат за 15 години в затвора заради провинения от преди 18 месеца.  Офицерът, който загуби живота си в битката, се казва Иносенсио Гарсия. Смъртта е настъпила не от удар, а от инфаркт. Испанската футболна федерация призова на всички стадион из Европа, където се играе футбол, мачовете да започнат с едноминутно мълчание през уикенда. Инцидентите хвърлиха нова сянка върху Русия преди престоящото световно първенство в страната. По време на Купата на конфедерациите миналото лято домакините на мондиала се представи блестящо с организацията и не допусна проблеми. Но пък там липсваха най-опасните хулигани като англичани, хървати и сърби.  В Германия най-накрая се усмихнаха заради европейски мачове, в които не участва „Байерн“. На два пъти за една вечер тимове от Бундеслигата изхвърлиха италианци. Започна се със странностите на „Наполи“. Лидерът в Серия А падна с 1:3 у дома от „Лайпциг“ с резервен състав. Отиде в Германия и победи с 2:0 с титулярите, но отпадна. И сега ще се фокусира изцяло върху битката за титлата с „Ювентус“.  Още по-драматично беше в Бергамо. Под хор от расистки обиди „Борусия“ измъкна 1:1 като гост на „Аталанта“ (3:2 в Дортмунд). Тифозите на домакините не спряха да издават маймунски звуци по адрес на Миши Батшауи от гостите.  „Дори през 2018 година все още има расизъм във футбола – написа белгиецът в туитър. – Надявам се, че ви е било приятно на стадиона и ще гледате с удоволствие следващите фази в Лига Европа, където сме ние.“  Феновете на „Борусия“ също се погрижиха за напрежение на арената. Излетяла от сектора за гости ракета едва не улучи Ханс Хатеборор от „Аталанта“.  Сензацията „Йостерсундс“ бе на крачка от най-големия възможен удар. Шведите сразиха „Арсенал“ с 2:1 като гости, след като бяха паднали с 0:3 у дома. Първото полувреме завърши 2:0 за тях. В турнира този сезон скандинавските бойци изхвърлиха „Галатасарай“, минавайки през група с „Херта“ и „Атлетик“.", "date": "2018.02.23", "title": " Смърт и ужас в Билбао"}
{"url": "https://trud.bg/%d0%bf%d0%be%d0%b3%d0%b1%d0%b0-%d0%b8%d1%81%d0%ba%d0%b0-%d1%81%d0%bf%d0%b5%d1%88%d0%bd%d0%be-%d0%b2-%d1%80%d0%b5%d0%b0%d0%bb-%d0%b8%d0%bb%d0%b8-%d1%8e%d0%b2%d0%b5/", "text": "Пол Погба е на път да докаже, че „Манчестър Юнайтед“ не е неговият отбор. След като напусна като юноша бледен в посока „Ювентус“ при сър Алекс Фъргюсън, сега французинът не желае повече да играе при Жозе Моуриньо. Купеният от Специалния за 110 милиона евро халф преди година и половина е в открит конфликт с треньора.  Погба спешно желае да се завърне в „Юве“ или да премине в „Реал“, където планират нова галакттическа селекция. Мениджърът Мино Райола вече се е заел с преговорите по освобождаването му. През януари неговият клиент Хенрик Мхитарян напусна в посока „Арсенал“, а през лятото същото ще направи и Златан Ибрахимович – към „Лос Анджелис Галакси“. Вероятно Погба ще бъде наличен на пазара за около 80 милиона евро. „Пари Сен Жермен“ също следи отблизо ситуацията.  Моу е твърдо решен да продължи с линията да не ползва Погба. В неделното дерби срещу „Челси“ титуляр в халфовата линия ще бъде юношата Скот Мактомини, както бе и срещу „Севиля“ в Шампионската лига. Двубоят е въпрос на чест между двамата треньори. Жозе и Антонио Конте не спират да се ругаят по пресконференции вече година и половина, откакто заедно работят във Висшата лига.  Специалния се надява срещу „Челси“ втората му най-скъпа покупка най-после да се отблагодари. Ромелу Лукаку е вкарал само 1 гол срещу отбори от първата десетка във Висшата лига – срещу „Саутхемптън“ през септември.", "date": "2018.02.23", "title": " Погба иска спешно в „Реал“ или „Юве“"}
{"url": "https://trud.bg/%d1%84%d0%b8%d1%84%d0%b0-%d0%b0%d0%bd%d0%b0%d0%bb%d0%b8%d0%b7%d0%b8%d1%80%d0%b0-%d1%86%d1%81%d0%ba%d0%b0/", "text": "Официалната страница на ФИФА направи анализ на представянето на ЦСКА в последните месеци. Световната централа постави акцент върху числото 17. То символизира броя голове, които „червените“ вкараха, откакто за последно допуснаха попадение във вратата си в Първа професионална лига – срещу „Ботев“ (дело на Тодор Неделев от дузпа).  „Серията помогна на двукратния полуфиналист в турнира на КЕШ да се доближи на точка от лидера „Лудогорец“…“. С тази констатация ФИФА недвусмислено показва, че за нея няма казус кой е истинският ЦСКА.  Освен това, централата отделя заслуженото внимание на Фернандо Каранга. В 19 шампионатни мача бразилският нападател вкара 19 гола за „червените“.  ЦСКА има шанс да излезе на първо място в Първа професионална лига поне за този уикенд при победанад „Черно море“. В понеделник „Лудогорец“ гостува на „Ботев“ в последен мач от кръга.", "date": "2018.02.23", "title": " ФИФА анализира ЦСКА"}
{"url": "https://trud.bg/%d0%b5%d0%b4%d0%b8%d0%bd-%d0%be%d1%82-10-%d0%b1%d1%8a%d0%bb%d0%b3%d0%b0%d1%80%d0%b8-%d0%b2%d1%8f%d1%80%d0%b2%d0%b0-%d1%87%d0%b5-%d0%b8%d1%81%d1%82%d0%b0%d0%bd%d0%b1%d1%83%d0%bb%d1%81%d0%ba%d0%b0/", "text": "Едва 11% от българите смятат, че ратификацията на Истанбулската конвенция ще доведе до ограничаване на насилието върху жени и деца. Три пъти повече – около 30% – са на мнение, че приемането на конвенцията води до въвеждане на трети пол, легализиране на гей бракове и отглеждане на деца в хомосексуални семейства. Това показват данните от изследване на социологическа агенция “Сова Харис”, проведено в периода 8–10 февруари 2018 г. сред 828 пълнолетни граждани по метода Стандартизирано телефонно интервю. В същото време около 22% споделят, че са били потърпевши от домашно насилие. Преобладаващата част от тях – 61% – са се опитали сами да решат проблема. Други 24% не са реагирали по никакъв начин. Около 22% са поставили въпроса пред семейното обкръжение. От полицията съдействие са потърсили 12%, а до съда са достигнали единици, които са статистически неуловими. Почти единодушно 94% от пълнолетните българи считат, че българското общество не трябва да допуска насилие върху жени. 95% считат, че не трябва да допускаме и насилие върху деца. Легализирането на трети пол е недопустимо за 73,5% от пълнолетните граждани на страната ни. Гей-браковете са неприемливи за около 70%. Отглеждането на деца в хомосексуални семейства не трябва да се допуска според 75 на сто. Около 75% от пълнолетните българи твърдят, че в техните семейства не е имало случаи на употреба на физическа сила между съпрузите/партньорите. В семействата на останалите около една четвърт обаче е имало случаи на насилие. Съотношението се променя, когато се визира употребата на физическа сила в отношенията между родителите и децата в българското семейство, като вече около 2/3 декларират отсъствието й, а около една трета от хората са свидетели на такива прояви у дома. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Един от 10 българи вярва, че Истанбулската конвенция ще ограничи насилието върху жени\t\t\t"}
{"url": "https://trud.bg/%d0%b2%d0%be%d0%bb%d1%8f-%d1%80%d0%b5%d0%b6%d0%b5-%d1%80%d0%b5%d1%84%d0%be%d1%80%d0%bc%d0%b0%d1%82%d0%be%d1%80%d0%b8%d1%82%d0%b5-%d0%b8-%d0%b1%d0%b0%d1%80%d0%b5%d0%ba%d0%be%d0%b2-%d0%be%d1%82/", "text": "Партиите и коалициите, които не са парламентарно представени, но имат евродепутат, да нямат право на свои представители в избирателните комисии на всички нива – районни, общински и секционни (без ЦИК, чиито членове са избрани от парламента или назначени от президента). Това предвижда проект за промени в Изборния кодекс, внесен от петима депутати от “Воля”, след които не е лидерът й Веселин Марешки. Формациите, които би засегнала промяната, са Реформаторският блок и “България без цензура” (прекръстена на “Презареди БГ”), които имат евродепутати – Светослав Малинов и Николай Бареков. От “Воля” предлагат още във всяка комисия задължително да има поне по един представител на всяка от парламентарните формации. Друго предложение на депутатите на Марешки е всяка избирателна секция да се оборудва с видеонаблюдение и през целия изборен ден картината от помещението да се излъчва на живо на сайта на РИК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " “Воля” реже Реформаторите и Бареков от избирателните комисии"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%bf%d0%b0%d0%bb%d0%b5%d0%b6-%d0%bd%d0%b0-%d0%ba%d1%83%d1%87%d0%ba%d0%b0%d1%80%d0%bd%d0%b8%d0%ba-%d0%bd%d0%b0-%d0%b7%d0%be%d0%be%d0%b7/", "text": "Районната прокуратура във Варна ръководи разследване за палеж на приют за кучета на организацията “Animal Hope” в местността Боровец, съобщиха от обвинението. Сигнал за огнения ад бил подаден около 22,05 ч на 21 февруари. В имот на зоозащитниците бил подпален навес с колиби за четириноги. В пожара загинали две кучета, други две са тежко обгорели и берат душа във ветеринарна клиника. От “Animal Hope” съобщиха, че спешно търсят приемни домове на останалите без покрив 10 кучета, половината от които са новородени. От организацията твърдят, че имотът е подпален отвън и че има задържан заподозрян за палежа, срещу когото зоозащитниците са подали в полицията и прокуратурата над 10 жалби за психически и физически тормоз. По случая са назначени пожаро-техническа и ветеринарно-медицинска експертизи, продължават и следствените действия за установяване на извършителя на престъплението, уточниха от държавното обвинение.", "date": "2018.02.23", "title": " Разследват палеж на кучкарник на зоозащитници"}
{"url": "https://trud.bg/%d1%87%d1%81%d0%b8-%d0%be%d1%82%d0%b8%d0%b2%d0%b0-%d0%bd%d0%b0-%d1%81%d1%8a%d0%b4-%d0%b7%d0%b0-%d0%ba%d1%80%d0%b0%d0%b6%d0%b1%d0%b0-%d0%bd%d0%b0-%d0%bd%d0%b0%d0%b4-320-000-%d0%bb%d0%b2-%d0%be%d1%82/", "text": "Частният съдебен изпълнител от Шумен Асен Тонев е бил предаден на съд с обвинителен акт на Окръжната прокуратура в Шумен по три обвинения – за длъжностно присвояване на 321 хиляди лева, и за две престъпления за избягване установяването и плащането на данъчни задължения в особено големи размери, съобщи говорителят на Апелативната прокуратура във Варна Илка Катрева. Делото е било на специален надзор в Апелативната прокуратура във Варна поради своя характер и тежестта на престъпленията. Тонев беше от първите частни съдебни изпълнители в Шумен и е встъпил в длъжност на 3 април 2006 година. Според прокуратурата още в началото на дейността си умишлено създавал хаос и безпорядък във воденото счетоводство, с което улеснил бъдещата си дейност по присвояването на чужди пари. Действията му не останали незабелязани от Камарата на частните съдебни изпълнители. С решение на дисциплинарната комисия на камарата той първоначално бил наказан с порицание, последвали две глоби в размер на по хиляда лева. Това явно не подействало и през август 2013 бил глобен с 10 хиляди, а само четири месеца по-късно с решение на дисциплинарната комисия му било наложено наказание „Предупреждение за временно лишаване от правоспособност“. В е отстранен за срок от една година да упражнява дейността на частен съдебен изпълнител. Според събраните по случая материали Тонев открил специална сметка за осребряване на имуществото на длъжници в две банки. В тях постъпвали суми за удовлетворяване на вземанията на кредиторите си. С тези средства по закон той не е можел да използва за нищо друго освен за плащанията на вземания на кредиторите. При отстраняването му обаче се оказало, че в служебната каса на отстранения била намерена наличност едва от 485,77 лева. Започнали да постъпват сигнали за липсващи парични средства. Извършена проверка е установила, че по 18 изпълнителни дела подсъдимият частен съдебен изпълнител Асен Тонев е успял да изтегли от специалните сметки на каса или да преведе в свои лични сметки сумата от 321 109 лева. Приложената по делото справка от съдебно-оценителната експертиза е над 10 листа, като има дни, в които Тонев е теглил от специалната сметка по 9 пъти в един и същ ден с основание „стопански разходи“ или без да се уточнява за какво ще похарчи средствата за удовлетворяване вземанията на кредиторите. По делото, което съдържа 91 тома, ще бъдат разпитани 61 лица като свидетели и 5 вещи лица. Предстои насрочване на процеса срещу Тонев в Шуменския окръжен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " ЧСИ отива на съд за кражба на над 320 000 лв. от длъжници"}
{"url": "https://trud.bg/%d1%82%d0%be%d0%b0%d0%bb%d0%b5%d1%82%d0%bd%d0%b0-%d0%b7%d0%b0%d0%b4-%d1%85%d1%80%d0%b0%d1%81%d1%82-%d0%bd%d0%b0-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f-%d0%bf%d0%bb%d0%be%d1%89/", "text": "Снимка на импровизирана тоалетна зад храст в центъра на София ни изпрати нашата читателка Н. Димитрова. Кадърът е от пл. Света Неделя, точно пред сградата на банка Уникредит. На снимката ясно личат тъмни петна зад храста. Плочите, с които търговците на мартеници укрепват своите сергии изглеждат като взети от обществените настилки или близкостоящите сгради, пише още Димитрова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " “Тоалетна” зад храст на столичния площад “Света Неделя”"}
{"url": "https://trud.bg/8-%d0%b3%d0%be%d0%b4%d0%b8%d0%bd%d0%b8-%d1%80%d0%b5%d1%88%d0%b5%d1%82%d0%ba%d0%b8-%d0%b7%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%b8%d0%b7%d0%bd%d0%b0%d1%81%d0%b8%d0%bb/", "text": "Осъждан многократно за кражби рецидивист влиза отново зад решетките, след като брутално изнасили жена на улицата. Пред Варненския районен съд 28-годишният Кольо П. си призна вината и след редукция на първоначално наложеното наказание от 12 г. ще лежи в затвора 8 г. при строг режим. Гнусното дело престъпникът извършил на 8 август миналата година. Около 5 часа сутринта видял 56-годишна жена, която вървяла към автогарата на път за работа. От храстите изскочили глутница улични кучета, които започнали да лаят по минувачите. Кольо предложил на непознатата да я предпази, после я питал дали има семейство и деца, а накрая й наредил да тръгне с него. Жената решила, че иска да я обере и хукнала по металния мост над канала на ул. “Струга”. Кольо я настигнал и я бутнал по 3-метровия склон на канала, след което я изнасилил. Въпреки отчаяните й писъци, никой от живеещите в околните къщи не се притекъл на помощ. След като удовлетворил нагона си, насилникът наредил на жертвата си да се облече, помогнал й да излезе от бетонното корито на канала и офейкал. Ужасена, жената веднага позвънила на тел. 112 и Кольо бързо бил заловен. Съдебно-медицинската експертиза установила, че той й е нанесъл множество травми. Заради получената пареза съдът постанови изнасилвачът да плати 1000 лв. обезщетение на жертвата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " 8 години решетки за рецидивист, изнасилил жена на улицата"}
{"url": "https://trud.bg/%d1%83%d0%bd%d0%b3%d0%b0%d1%80%d0%b8%d1%8f-%d0%b8%d1%81%d0%ba%d0%b0-%d0%be%d1%82-%d0%b1%d1%80%d1%8e%d0%ba%d1%81%d0%b5%d0%bb-%d0%bf%d0%be%d0%bb%d0%be%d0%b2%d0%b8%d0%bd-%d0%bc%d0%b8%d0%bb%d0%b8%d0%b0/", "text": "Унгария поиска Брюксел да върне най-малко половината от сумата, които Будапеща е похарчила за защитата на границите си. „Изхарчихме повече от един милиард евро за защита на границите. Ние не само защитаваме себе си, но и Европа. Поне половината от тази сума трябва да бъде възстановена”, подчертава Орбан във видеоклип, публикуван на страницата му в социалната мрежа „Фейсбук“ преди срещата на високо равнище на европейските лидери в Брюксел, съобщи Reuters В разпространеното изявление Орбан заявява още, че Унгария ще предложи на лидерите на ЕС процедура за „червена карта”, която да засили суверенитета на националните парламенти да спрат дебатите в Европа, ако те се възприемат като нарушаващи националния интерес на отделна страна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Унгария иска от Брюксел половин милиард евро обезщетние за охраната на границите"}
{"url": "https://trud.bg/%d1%81%d1%82%d0%b0%d0%bd%d0%b8%d0%bc%d0%b8%d1%80-%d1%81%d1%82%d0%be%d0%b8%d0%bb%d0%be%d0%b2-%d1%81%d0%bb%d1%83%d1%87%d0%b2%d0%b0%d1%82-%d1%81%d0%b5-%d0%bd%d0%b5%d1%89%d0%b0-%d0%ba%d0%be%d0%b8%d1%82/", "text": "Българският треньор Станимир Стоилов не даде категоричен отговор на въпроса дали ще се раздели с „Астана“. Очакванията са Мъри да напусне поста си заради разногласия с ръководството, но след мача срещу „Спортинг“ (3:3) в Лига Европа, специалистът заяви, че бъдещето му още не е ясно и ще се реши до дни. „Дали ще остана в „Астана“? Не всичко зависи от мен – каза Стоилов. – В последно време в отбора се случиха доста неприятни неща, които не ми харесват. „Астана“ е като втори дом за мен и ако продължа да работя в клуба, ще го правя с най-голямо удоволствие.“ Казахстанският шампион отпадна на 1/16-финал, историческо постижение за тима, след общ резултат 4:6. Въпреки това Стоилов остана доволен от двата мача с португалския гранд. „Футболистите заслужават похвала за представянето си срещу един много силен отбор – добави Мъри. – Ако бяхме реализирали положенията си преди почивката, можехме да поставим съперника в неудобно положение. Мисля, че въпреки всичките ни проблеми, демонстрирахме, че заслужено сме стигнали до тази фаза.“", "date": "2018.02.23", "title": " Станимир Стоилов: Случват се неща, които не ми харесват"}
{"url": "https://trud.bg/%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d0%b4%d0%b2%d0%b5-%d1%80%d1%83%d1%81%d0%ba%d0%b8%d0%bd%d0%b8-%d0%bd%d0%b0-%d0%bf%d0%be%d0%b4%d0%b8%d1%83%d0%bc%d0%b0-%d0%b2%d1%8a%d0%b2/", "text": "За първи път в историята две руски фигуристки стъпиха на почетната стълбичка. Алина Загитова донесе дебютно злато за “Сборная“ от олимпийските игри в Пьонгчанг, а нейна подгласничка стана съотборничката й Евгения Медведева. И двете състезателки получиха еднакви оценки за волната си програма, но шампионката задържа предимството си и след кратката. Тя бе перфектна технически, изпълни 11 скока, от които 7 тройни. Призьорките са възпитанички на треньорката Етери Тутберидзе, извела до златото и Юлия Липницкая в отборната надпревара в Сочи 2014.  Алина стана и втората най-млада победителка в историята – на 15 години и 281 дни. Рекордьорка е американката Таре Липински, която триумфира в Нагано-98 на 15 г. и 255 дни.  Медведева спечели всички златни медали на големите първенства в последните 2 години, но този сезон бе с контузия и победена от Загитова на европейското и сега на игрите.  „Преди волната програма знаех, че нямам право на грешка – разкри шампионката. – Излизах, а ръцете ми трепереха, но тялото ми бе запомнило всичко, което правихме на тренировките. И на състезанието то само изпълни всичко.“ „Видяхме висш пилотаж – заяви славният треньор Алексей Мишин. – Какво е една олимпиада? Тя е като гръмотевична буря. След нея небето става чисто и трябва отново да се работи. И това, което видяхте днес, много скоро ще остане в историята. А като треньор, симпатизиращ на скоковете, бъдещето е в тройните аксели и четворните скокове.“  На третото стъпало на подиума стъпи канадката Кейтлин Озмънд, а италианката Каролина Костнер, възпитаничката на Мишин, остана пета.", "date": "2018.02.23", "title": " За първи път две рускини на подиума във фигурното пързаляне"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%83%d1%81%d0%bb%d0%be%d0%b2%d0%bd%d0%be-%d0%bf%d0%be%d1%85%d0%be%d1%82%d0%bb%d0%b8%d0%b2-%d0%b4%d1%8f%d0%b4%d0%ba%d0%b0-%d0%b1%d0%bb%d1%83%d0%b4%d1%81/", "text": "Петричкият районен съд осъди условно пенсионера В. М. по обвинение за блудство с непълнолетно момиче.  Съдът му наложи условно наказание „Лишаване от свобода за срок от 8 месеца” с отложен срок от 3 години. Мъжът е осъждан и преди това. Той бе признат за виновен, че на 7 март 2016 г. след обяд в планина Беласица, в местността Кюпищата, близо до водохващането на река Луда Мара, е извършил действия с цел да възбуди полово желание без съвкупление с момиче от Петрич, навършило 14-годишна възраст. Деянието е извършено чрез употреба на сила, изразяваща се в принудителното й отвеждане в посочената местност, държане на непълнолетната за ръката и недопускането й да избяга. Блудството се изразило в целувки по лицето и врата, опипване на непълнолетната по кръста, корема и задните й части. Присъдата подлежи на обжалване и протестиране пред Окръжен съд-Благоевград в 15-дневен срок. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Осъдиха условно похотлив дядка, блудствал с непълнолетно момиче от Петрич"}
{"url": "https://trud.bg/%d0%b1%d0%bd%d0%b1-%d0%bf%d1%83%d1%81%d0%ba%d0%b0-%d0%b2-%d0%be%d0%b1%d1%80%d0%b0%d1%89%d0%b5%d0%bd%d0%b8%d0%b5-%d1%81%d1%80%d0%b5%d0%b1%d1%8a%d1%80%d0%bd%d0%b0-%d0%b2%d1%8a%d0%b7%d0%bf%d0%be%d0%bc/", "text": "От 26 февруари 2018 г. Българската народна банка пуска в обращение сребърна възпоменателна монета на тема „140 години от Освобождението на България“, съобщи БНБ. Цената на монетата е 78 (седемдесет и осем) лева. Монетата ще се продава в Българската народна банка – на две каси на пл. „Александър I“ № 1 и на четири каси в Касов център на БНБ на ул. „Михаил Тенев“ № 10, в Банка ДСК ЕАД, Банка Пиреос България АД, Общинска банка АД, Първа инвестиционна банка АД, Райфайзенбанк (България) АД и Дружество за касови услуги АД. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " БНБ пуска в обращение сребърна възпоменателна монета на тема „140 години от Освобождението на България“"}
{"url": "https://trud.bg/%d0%b4%d0%b5%d0%b1%d1%8e%d1%82%d0%b0%d0%bd%d1%82-%d1%81-%d0%bf%d1%8a%d1%80%d0%b2%d0%b8-%d0%bc%d0%b5%d0%b4%d0%b0%d0%bb-%d0%be%d1%82-%d1%81%d1%82%d1%80%d0%b0%d0%bd%d0%b4%d0%b6%d0%b0/", "text": "Боян Асенов донесе първи медал за мъжете при дебюта си на турнира „Странджа“ в зала „София“. Най-малкият брат на еврошампиона Даниел Асенов-Тайсъна, победи в атрактивен мач Луис Майки (Мавриций) с 5:0 в кат. до 56 кг. Асенов си осигури поне бронз, а за място на финала ще се бие днес с Калжанов (Казахстан). Радослав Панталеев (91 кг) също стигна до полуфиналите. Още в I рунд той отвори аркада на китаеца Ван, а във втория му издейства две предупреждения и с мощни удари го прати в нокдаун, което сложи край на мача. По-късно са финалите при жените, а шампионите при мъжете ще бъдат определени в неделя.", "date": "2018.02.23", "title": " Дебютант с първи медал от „Странджа“"}
{"url": "https://trud.bg/%d1%80%d0%be%d0%b4%d0%b5%d0%bd-%d0%b2-%d1%80%d1%83%d1%81%d0%b5-%d0%b1%d0%bb%d0%b5%d1%81%d1%82%d0%b8-%d0%b2-%d0%bc%d0%b0%d1%87-%d0%bd%d0%b0-%d0%bd%d1%85%d0%bb/", "text": "Русенецът Александър Георгиев направи блестящ дебют в Националната хокейна лига (НХЛ). Младежкият национал на Русия бе титуляр за „НЙ Рейнджърс“ при загубата от „Монреал“ с 1:3. Младият вратар спаси 38 удара. До момента Георгиев се подвизаваше в „Хартфорд“, филиал на „Рейнджърс“, но замени контузения Ондрей Павелец. Александър заживява в Москва още, когато е на 1 г. заедно със семейството си. Талантът започва кариерата си в „Московските пингвини“, а през лятото подписва новобрнски договор с „НЙ Рейнджърс“.", "date": "2018.02.23", "title": " Роден в Русе блести в мач на НХЛ"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%85%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%82%d0%b5-%d0%bf%d1%80%d0%be%d0%b3%d1%80%d0%b0%d0%bc%d0%b8-%d0%b7/", "text": "Националните програми за младежта (2016-2020) и за изпълнение на младежки дейности бяха представени във Велико Търново. Информационният ден, организиран от Министерството на младежта и спорта с подкрепата на общината, събра представители на неправителствени организации и сдружения, ОП „Спортни имоти и прояви“, спортни клубове, експерти и специалисти в сферата, общински съветници. По време на срещата бяха представени възможностите за финансиране на различни проекти и дейности, насочени към развитието на младежкия сектор в България. Форумът бе открит от заместник-кмета на Старата столица проф. Георги Камарашев и заместник-министъра на младежта и спорта Ваня Колева. Проф. Камарашев подчерта, че Община Велико Търново и министерството работят в добро сътрудничество и диалог за развитието както на професионалния, така и на масовия спорт. Думите му бяха потвърдени и от заместник-министър Ваня Колева. Тя посочи още, че подобни информационни дни са много полезни, тъй като позволяват на екипа в министерството да се запознае по места с особеностите, нуждите и конкретните проблеми. Заместник-министър Колева подчерта, че Община Велико Търново прави изключително много дейности за младежите. Бенефициенти по програмите за младеж и за изпълнение на младежки дейности по чл. 10 от Закона за хазарта могат да бъдат както НПО с нестопанска цел, така също спортни клубове. Целите на мерките са социална реализация и повишаване на социалната отговорност на младите хора, подобряване на средата на живот, насърчаване на здравословния начин на живот и др. В рамките на дискусията бяха представени и приоритетите на българското председателство на Съвета на Европейския съюз. Дискусията обхвана също изработването на нови национална и европейска стратегия за младеж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Представиха Националните програми за младежта и младежките дейности в Търново"}
{"url": "https://trud.bg/23-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b7%d0%b0-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%b8-%d0%b2-%d0%ba%d0%be%d1%82%d0%b5%d0%bb/", "text": "2,3 млн.лева е инвестиционната програма на община Котел за тази година – реши общинският съвет при гласуването на бюджета. Част от средствата ще бъдат използвани за улично осветление в архитектурния резерват Жеравна, за закупуване на земя за гробищен парк в Кипилово и за стоков пазар в Ябланово. Над 670 хил.лева са предвидени за улични ремонти в 19-хилядната балканска община. С 230 хил.лева от тях ще бъдат направени основни ремонти на уличната мрежа в града, а с остатъка – на улиците в 9 от 21-те котленски села. Предстоят основни ремонти и в гробищния парк на възрожденското градче: 50 хил.лева са заложени за вътрешната алея, както за поставянето на ограда и портал. Заделени са средства за поправка на един от пропадналите скатове на къщата-музей на Захари Стоянов в Медвен, както и за изграждането на санитарен възел в къщата-музей на Йордан Йовков в Жеравна. Тазгодишният бюджет на община Котел е 15,6 млн.лева по приходите и разходите. Най-голям относителен дял от данъчните приходи има имуществения данък – 562 хил.лева, следван от данъка върху превозните средства в размер на 348 хил.лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " 2,3 млн. лева за инвестиции в Котел"}
{"url": "https://trud.bg/%d0%b2%d0%b0%d1%80%d0%bd%d0%b0-%d1%89%d0%b5-%d0%b5-%d1%81-%d0%bd%d0%b0%d0%b9-%d0%bc%d0%be%d0%b4%d0%b5%d1%80%d0%bd%d0%be%d1%82%d0%be-%d1%80%d0%b8%d0%b1%d0%b0%d1%80%d1%81%d0%ba%d0%be-%d0%bf%d1%80%d0%b8/", "text": "Случайно или не, но след като  премиерно се завъртя българският филм „Бартер“, сниман преди  повече от две години в най-древното рибарско пристанище във варненския залив- в местността „Карантината“, беше даден старт на проекта за изграждане на най-модерния пристан по Северното Черноморие. Режисьорът на лентата, която разказва истинска история за мутренски натиск над морските мъже, Атанас Киряков, сподели при представянето й, че може да има продължение, но едва ли е очаквал тогава да има такава оптимистична развръзка за съдбата им и възможност те да получат своя територия. Проектът за изграждане на модерно пристанище в Аспарухово е на финална фаза, надяваме се скоро да получим подкрепа, след което предстоят процедури за избор на изпълнител и строителството може да започне след края на сезона, съобщи при огледа на инфраструктурните ремонти в квартал Аспарухово кметът на Варна Иван Портних. Той пръв пусна във Фейсбук снимки на бъдещия рибарски пристан. Правителството учреди миналата година в полза на община Варна безвъзмездно право на строеж върху имот, част от морското дъно, в границите на вътрешните морски води на България в Черно море. Това ще позволи на община Варна да реализира проекта по Програмата за морско дело и рибарство 2014-2020. Авторите на проекта са екип от Института по хидро- и аеродинамика към БАН, начело с проф. д-р инж. Румен Кишев. Самата конструкция, защитна стена и симулационен модел за вълновото натоварване са разработени от инж. Красимир Маринов, подводната хидрография с подробна снимка на морското дъно са дело на инж. Йордан Добрев, припомни главният архитект на Варна Виктор Бузев. Стойността на проекта е близо 16,.6 млн. лева, като собственото финансиране от 8.5 млн. лева беше одобрено с решение на Общинския съвет. Проведени са и срещи с сдруженията на рибарите при обсъждане на проекта. Той предвижда  пристрояване и надстрояване на съществуващото хидротехническо съоръжение, изграждане на нови пристанищни съоръжения за защита от ветрово и вълново въздействие, за обслужване на риболовните кораби и първа продажба на уловите от прясна риба. В резултат на  природните дадености морският бряг на местност „Карантината“ често е изложен на високи щормови вълни, които са опасни. Пристанището ще се намира в източния край на Аспаруховия парк преди военното поделение “Карантината“, дало името на местността. Цялата територия е около 20 дка, а сухоземната част на брега ще се шири на 4 дка, обясни арх. Бузев. Пристанът е оразмерен за над 100 плавателни съда, като 60 на сто са за най-малките лодки, 30 на сто за по-големи и останалите – за корабчета с водоизместимост до 5 тона. Откъм брега ще има голяма рампа с колесари, за да влизат лодките в морето. Ще има сервиз за ремонт на плавателните съдове. Проектът предвижда и сграда на три нива с много интересен архитектурен силует. На първо ниво ще има плотове за пресния улов, сортирането му за първа продажба, генератор за натрошен лед. Оттук прясната риба ще бъде транспортирана в търговската мрежа. За рибна борса има специфични изисквания и затова не се предвижда да има, уточни главният архитект. На второ ниво ще бъде разположена каюткомпания, нещо като малка заседателна зала, където ще се правят инструктажи за морските мъже. На третото ниво ще е администрацията на порта, ще има кабинет за експертите на ИАРА, които ще правят одит и проверки на място. В сградата ще има магазин за рибарски такъми и стръв, място за кафе. За рибарите ще има указателно табло с актуална информация за разрешените или забранени риби за улов. Алеите на Аспаруховия парк ще завършват с панорамния мостик. Самата форма на вълнобоя ще е с място за пешеходци и разходки на порта, без да се пречи на работата и лодките. В южната част на пристанищната сграда откъм сушата ще има достъп за хора в неравностойно положение. Покривът на сградата ще бъде амфитеатрален с видимост към морето и града и ще може да се трансформира в открита сцена за различни прояви и артсъбития. Ако всичко върви успешно както досега, модерното рибарско пристанище трябва да е готово през 2020 г., смята Бузев. Пристанът ще е естественият завършек на Аспаруховия парк, който местната управа смята да превърне в втората Морска градина на Варна. Очаква се предложението за Подробен устройствен план на квартала скоро да влезе в зала „Пленарна“ на ОбС, а след това да бъде приет и паркоустройственият план. Това ще даде зелена светлина за изграждане на алеи, места за отдих. А на следващ етап ще бъде даден старт и на проект за  модерно рибарско селище, удобно и сигурно за хората, отдадени на този поминък, но и с възможности за атрактивни изложения в него за ученици и туристи- с шиене на рибарски мрежи, майсторене на въдици, възпроизвеждане на рибарските занаяти и обичаи за укротяване на морски бури, за освещаване на нова лодка, за приготвяне на рибен курбан и др. Рибарското пристанище „Карантината“ ще бъде най-модерното по Северното Черноморие и ще съперничи на четирите по-нови пристана, изградени  на юг. Името на местността идва от времето на Кримската война, когато Варна е била основна база на английските и френски войски и когато е вилнеела една от най-големите холерни епидемии на 19 в. За лазарет служила местността „Карантината“ край кв. „Галата“, като името й идва от италианското „quaranta giorni“, което означава 40 дни. Толкова бил срокът, за който корабите престоявали на старото пристанище, за да отшуми заразата сред екипажите им. От няколко години плажът и рибарското пристанище „Карантината“ стават лятна открита сцена на уникалния международен кинофестивал със същото име, организиран от школата „Дидал и приятели“.", "date": "2018.02.23", "title": " Варна ще е с най-модерното рибарско пристанище\t\t\t"}
{"url": "https://trud.bg/%d0%bb%d0%b5%d0%b3%d0%b8%d0%be%d0%bd%d0%b5%d1%80%d1%8a%d1%82-%d0%be%d1%82-%d0%be%d1%80%d0%b5%d1%88%d0%bd%d0%b8%d0%ba-%d0%be%d1%81%d1%82%d0%b0%d0%b2%d0%b0-%d0%b2-%d0%b0%d1%80%d0%b5%d1%81%d1%82%d0%b0/", "text": "Съдът в Тополовград задържа под стража 35-годишния Иван П., който се   и заплаши полицаи с оръжие. Обвиняемият употребил заплашване, възпроизвеждайки изстрел във въздуха с огнестрелно оръжие и насочвайки го към полицейски служител, с цел да принуди него, колегите му и кмета на селото, да пропуснат нещо по служба – да снемат сведения и да му съставят протокол за предупреждение – престъпление по чл. 269, ал. 1 от НК, съобщиха от прокуратурата. Иван П. е обвинен и за това, че по същото време и на същото място държал взривни вещества, оръжия и боеприпаси – 3 бр. ръчни гранати, барут, възпламенители, запалка за ръчна граната, 4 пушки и боеприпаси за тях, без да има надлежно разрешително за това – престъпление по чл. 339, ал. 1 от НК. Според прокурора е налице обосновано предположение за това, че Иван П. е извършил престъпленията, за които е обвинен. Представителят на държавното обвинение е категоричен, че обвиняемият може да се укрие или да извърши ново престъпление. Съдът прие мотивите на прокурора и задържа под стража Иван П. Определението на Районен съд – Тополовград подлежи на обжалване пред Окръжен съд – Ямбол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Легионерът от Орешник остава в ареста"}
{"url": "https://trud.bg/%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-18-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bc%d0%b8%d0%bd%d1%87%d0%be-%d1%8f/", "text": "След осъдителни присъди на три съдебни инстанции, ВКС призна за виновен  . Той е признат за виновен за това, че на 20 септември 2015 г. около 22.30 ч., умишлено умъртвил Николай Й. и направил опит да убие Елена Х., като деянието е останало недовършено поради независещи от дееца причини, съобщиха от прокуратурата. Янков и Христова се познавали от 2013 г. След смъртта на съпругата на подсъдимия, той и Христова заживели заедно в дома на Янков. През лятото на 2015 г. Янков предложил на Христова да се върне в дома си, тъй като четирите й деца постоянно я търсели, а наближавало време и да тръгнат на училище. Тя се прибрала при семейството си и скоро след това заживяла в дома си на съпружески начала с пострадалия Николай Йорданов, който преди това излязъл от затвора. Подсъдимият научил за новия мъж на Христова и често при среща с една от дъщерите й се заканвал на майка й. На 19.09.2015г., Янков бил на годеж в Елхово, където употребил алкохол. Върнал се от там вечерта на следващия ден. От маса в къщата си, взел си кухненски нож с черна пластмасова дръжка, с обща дължина 32см., дължина на острието 18,5 см. и тръгнал към дома на Христова, за да си изяснят отношенията. Около 22,30 часа започнал да вика на Елена да излезе, блъснал дворната врата, влязъл в двора и се насочил към къщата. Между двамата мъже започнала разправия. Няколко пъти подсъдимият пробол Йорданов в областта на гърдите, който починал от тежка кръвозагуба. Намушкал жената отзад в областта на долната дясна половина на гърба, като ножа пробол и срязал черния й дроб. Тя била изведена от къщата от децата си, които позвънили на телефон 112, медицински екип я откарал в болницата и по-късно е претърпяла животоспасяваща операция. Наказанието трябва да бъде изтърпяно при първоначален „строг“ режим в затвор. Съдът е постановил Минчо Я. да заплати общо 330 000 лв. обезщетение на близките на пострадалите. Решението на ВКС е окончателно и не подлежи на обжалване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Окончателно: 18 години затвор за Минчо Янков, който уби съперник и намушка изгората си"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d0%be%d0%b4-%d1%81%d1%82%d1%80%d0%b0%d0%b6%d0%b0-%d0%b4%d0%b8%d0%bb%d1%8a%d1%80-%d0%b7%d0%b0%d0%bb%d0%be%d0%b2%d0%b5%d0%bd-%d0%b2-%d0%ba/", "text": "Окръжният съд в Сливен наложи най-тежката мярка за неотколение “задържане под стража” на 44-годишният Х.Х., заловен с 5 грама метаамфетамин. Искането е внесено от Окръжната прокуратура – съобщиха от обвинението. Х.Х. е бил заловен при спецакция на криминалистите на 20 февруари в казино в областния град. В него е намерен плик със синтетичния наркотик. Иззети са и други веществени доказателства, които имат отношение към престъпната дейност на задържания. От полицията заявиха, че мъжът бил знакова фигура от криминалния контингент. Имал условна присъда за управление на МПС в нарушение на Закона за движение по пътищата. Срещу него е образувано досъдебно производство за разпространение на наркотични вещества. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Задържаха под стража дилър, заловен в казино"}
{"url": "https://trud.bg/%d1%81%d0%ba%d0%b8%d1%82%d0%b5-%d1%81%d0%b0-%d0%b2-%d1%80%d0%b0%d0%bc%d0%ba%d0%b8%d1%82%d0%b5-%d0%bd%d0%b0-%d0%b7%d0%b0%d0%ba%d0%be%d0%bd%d0%b0/", "text": "„Цялата дейност на Българската федерация по ски е в рамките на закона“, обяви централата в отговор на медийни нападки, свързани с концесията на ски зоната в Банско. „Смятаме за абсолютно некоректно и манипулативно ангажирането на името на федерацията в правни и икономически въпроси, които нямат нищо общо с нашата дейност и целят да заблудят общественото мнение“, гласи част от изявлението на федерацията. От централата подчертават, че организацията на състезания от различни рангове и международни спортни прояви във всички центрове в страната са в съответствие с желанията и възможностите на съответния зимен курорт и политиката на Международната ски федерация (ФИС). „Всички източници на финансиране на федерацията, в това число и при организация на домакинства на големи спортни прояви, са договорирани в съответствие с изискванията на законодателството и финансиращата страна, без значение дали става дума за държавни органи, общини или други частни икономически субекти или сдружения с идеална цел – твърдят още от ските. – За финансирането от Министерството на младежта и спорта за всички домакинства са изготвяни проекти за финансиране, с които е кандидатствано пред министерството с подробно разписани съдържателни и финансови параметри и съответно са представяни отчети.“", "date": "2018.02.23", "title": " Ските са в рамките на закона"}
{"url": "https://trud.bg/%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%b8%d1%82%d0%b5-%d0%b3%d0%be%d0%bd%d1%8f%d1%82-%d1%82%d0%be%d0%bf-6-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%be/", "text": "„Класиране сред първите 6 е целта пред мъжкия национален отбор по волейбол на домашното световно първенство тази година – обяви президентът на федерацията Данчо Лазаров. – Организацията се движи по график. Италианците малко закъсняват, но тяхната програма е много по-обширна“. От домакинството на европейското първенство през 2015-а България е излязла с положителен баланс. Част от приходите са разпределени между клубовете в страната , твърди Лазаров. „Воденият от Пламен Константинов отбор има една цел – да се класира за финалната шестица в Италия – каза още той. –  Убеден съм, че имаме сили да постигнем много добър резултат.“", "date": "2018.02.23", "title": " Волейболистите гонят топ 6 на световното"}
{"url": "https://trud.bg/%d0%bf%d1%80%d0%be%d0%b2%d0%b0%d0%bb-%d0%b1%d0%b8%d0%b0%d1%82%d0%bb%d0%be%d0%bd%d0%b8%d1%81%d1%82%d0%b8%d1%82%d0%b5-%d0%bd%d0%b5-%d1%81%d1%82%d0%b8%d0%b3%d0%bd%d0%b0%d1%85%d0%b0-%d1%84%d0%b8%d0%bd/", "text": "Българските биатлонисти завършиха с провал участието си на зимните олимпийски игри в Пьонгчанг. Мъжката ни щафета на 4 по 7,5 км не успя да стигне до финала, след като бе затворена с обиколка от лидерите. При това отпадането се случи още по време на третия пост и така Владимир Илиев изобщо не стартира. Голямата вина за издънката носи третият пост Димитър Герджиков. Той прие изоставане от 2:17,5 минути но допусна по 4 грешки в двете си стрелби, което му струва по 3 допълнителни патрона и общо два наказателни тура. Малко по-късно българинът бе застигнат и се наложи да напусне състезанието. На първи пост Красимир Анев тръгна силно и в един момент се движеше с лидерите. Втората му стрелба (наказателен тур и 3 допълнителни патрона) го прати обаче на 1:36,3 мин, а Антон Синапов добави още 4 допълнителни патрона и увечили пасива ни на 2:17,5 мин. „Извинявам се на цяла България, това е най-лошата ми щафета от пет години насам, и то точно тук – призна Анев. – Няма как да не бъда недоволен, след като давам толкова слаб старт на щафетата. Биатлонистите сме зависими от технически параметри. Може би не издържах на напрежението, защото това е последната ми олимпиада и исках да покажа това, на което съм способен. За жалост далеч не го показах.“ Анев намекна, че е възможно скоро да сложи край на кариерата си. „Няма да издържа на това, което се случва с мен и като цяло с обстановката в отбора, а и годинките си напредват“, призна 30-годишният самоковец. Титлата грабна тимът на Швеция след драматично надстрелване между Фредрик Линдстрьом и Емил Хегле Свендсен (Норвегия) преди финала. Ветеранът обаче се пропука и влезе в наказателния кръг, а шведът се устреми към златото. Трети на 2:07,1 мин остана квартетът на Германия. „Това е най-големият триумф в историята на шведския биатлон! – заяви старши треньорът на „тре крунур“ Волфганг Пихлер. – Искахме медал, но изобщо не сме си и помисляли за злато.“ Въпреки изпуснатата титла, Норвегия остава начело в генералното класирането по медали на игрите с 13 златни, 14 сребърни и 10 бронзови. Германия е втора също с 13 титли, но със 7 сребърни и 6 бронзови отличия.", "date": "2018.02.23", "title": " Провал! Биатлонистите не стигнаха финала"}
{"url": "https://trud.bg/%d1%81%d1%8a%d0%bf%d0%b5%d1%80%d0%bd%d0%b8%d1%87%d0%ba%d0%b8-%d0%bc%d0%be%d0%bb%d1%8f%d1%82-%d0%b2%d0%be%d0%bd-%d0%b4%d0%b0-%d0%be%d1%81%d1%82%d0%b0%d0%bd%d0%b5/", "text": "Линдзи Вон се наложи да отбива атаките на съперничките си, но не в битка за първото място, а заради плановете си скоро да се оттегли от спорта. Американската скиорка си постави за цел да спечели още 6 победи в Световната купа, за да подобри рекорда от 86 на Ингемар Стенмарк. Тя обаче твърдо е решила да не кара на игрите в Пекин след 4 години. Вон разкри, че новата олимпийска шампионка в спускането София Годжа (Италия) я помолила да размисли. Наследничката на Линдзи в американския тим Микаела Шифрин пък изобщо не вярва, че Кралицата на скоростта е готова да си тръгне. „Всеки път думите са „Може би“, „Ще видим“ – заяви водачката в Световната купа. – Доколкото я познавам, няма да го направи. Колкото до мен, аз изобщо не мога да я заменя като значение за нашия спорт.“", "date": "2018.02.23", "title": " Съпернички молят Вон да остане"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b4%d0%b5%d1%82%d1%80%d0%be%d0%bd%d0%b8%d1%80%d0%b0-%d0%ba%d0%bb%d0%b5%d0%bd%d0%be%d0%b2%d0%b8%d1%82%d0%b5-%d0%bb%d0%b8%d1%81%d1%82%d0%b0/", "text": "Германия поднесе втора поредна сензация в хокейния турнир при мъжете. След победата над Швеция в четвъртфиналите Бундестимът детронира с 4:3 фаворита Канада – шампион от Ванкувър 2010 и Сочи 2014. Мацек, Плахта и Бауер дадоха аванс от 3:0 за Германия още преди да е изтекло половината от редовното време. Брул върна един гол по време на четвъртото наказание за Бундестима, но разликата бе възстановена от Хагер. Късният щурм на „кленовите листа“ донесе попадения на Робинсън и Рой, но в последните минути германците издържаха на натиска и за пръв път в историята си ще играят на олимпийски финал в хокея на лед. Техен съперник за титлата ще е отборът на Олимпийските спортисти от Русия. „Сборная под прикритие“ разби с 3:0 Чехия с попадения на Гусев, Гавриков и Ковалчук, който в последната минута наказа смяната на противниковия вратар. Първото попадение бе оспорвано от чешкия щаб, но реферите го „узакониха“ след подробен преглед на видео. Така руските хокеисти се класираха за първия си финал от 20 години, а утре ще търсят и първа титла след Албервил-92, когато триумфираха като ОНД.", "date": "2018.02.23", "title": " Германия детронира „кленовите листа“"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%81%d1%8a%d1%80%d0%b1%d0%b8%d1%8f-%d0%bf%d0%be%d0%b4%d0%bf%d0%b8%d1%81%d0%b0%d1%85%d0%b0-%d1%82%d1%80%d0%b8-%d0%bc%d0%b5%d0%bc%d0%be%d1%80/", "text": "Вицепремиерът и министър на външните работи Екатерина Захариева се срещна с президента на Сърбия Александър Вучич, който е на официално посещение у нас. Двамата обсъдиха теми от двустранен интерес, както и теми от Българското председателство на Съвета на ЕС, съобщиха от Министерски съвет. „Имаме ръст на стокообмена от 40 на сто за миналата година и ръст от 14 на сто на туристите“, отбеляза Екатерина Захариева. Тя информира сръбския президент за подкрепата, която Стратегията за Западните Балкани получи от външните министри от ЕС по време на неформалната им среща в София миналата седмица. Захариева предаде и поздрави на Александър Вучич от премиера Борисов, който днес участва в неформалния Европейски съвет в Брюксел. Александър Вучич благодари на българското правителство за подкрепата за европейската интеграция на неговата държава. „Голяма чест е да съм в българския Министерски съвет. Предайте поздрави на нашия приятел Бойко“, заяви сръбският президент. По време на разговорите между двете делегации бяха обсъдени съвместните инфраструктурни проекти между двете страни – пътните, железопътни и енергийни връзки.  В присъствието на президента Вучич и Захариева бяха подписани три междуправителствени споразумения. Министърът на транспорта, информационните технологии и съобщенията Ивайло Московски и сръбският вицепремиер и министър на строителството, транспорта и инфраструктурата Зорана Михайлович подписаха Меморандум за разбирателство между Република България и Република Сърбия за подобряване на ефективността на железопътния транспорт, както и Меморандум за разбирателство за сътрудничество между Министерството на транспорта, информационните технологии и съобщенията на България и Министерството на строителството, транспорта и инфраструктурата на Сърбия в развитието на пристанищната инфраструктура на р. Дунав, необходима за съхранение и пренос на втечнен природен газ. С първото споразумение се задълбочава сътрудничеството при изграждането на железопътната инфраструктура по транспортен коридор № 10. С него се заявява общото намерение да бъде проучена възможността за съвместен подход към европейските фондове или други международни институции за финансиране на проектите по коридора. Споразумението регламентира и въвеждането на по-ефективен граничен контрол, който ще улесни преминаването на товарните влакове. Вторият документ ще спомогне за съхранението и преноса на втечнен природен газ между двете страни. С подписването на документа се цели да бъде установено институционално сътрудничество, за да се определи рентабилността на изпълнението на бъдещи инфраструктурни проекти за изграждане на пристанищни съоръжения, необходими за претоварване на втечнен природен газ по река Дунав, в контекста на обявеното изграждане на газопреносна връзка между България и Сърбия. Министърът на труда и социалната политика Бисер Петков и сръбският вицепремиер Зорана Михайлович подписаха Mеморандум за разбирателство между Министерството на труда и социалната политика на България и Министерството на труда, заетостта, ветераните и социалните въпроси на Сърбия. Документът предвижда двете институции да задълбочат обмяната на опит и добри практики за ефективно управление в сферата на труда, заетостта, интеграцията на хората с увреждания, ранното детско развитие. България и Сърбия ще си сътрудничат и за усъвършенстване на трудовото и социално-осигурителното законодателство и прилагането на държавни политики за насърчаване на заетостта и професионалното обучение на заети и безработни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " България и Сърбия подписаха три меморандума за транспорта и социалната политика"}
{"url": "https://trud.bg/%d0%b8%d0%b7%d0%b2%d0%be%d1%80%d0%b8%d1%82%d0%b5-%d1%81-%d1%82%d1%80%d0%b8%d1%82%d0%b5-%d0%bc%d0%be%d0%bc%d0%b8-%d0%b2-%d0%ba%d0%be%d1%82%d0%b5%d0%bb-%d1%81%d1%80%d0%b5%d0%b4-%d0%bf%d1%8a%d1%80/", "text": "  Снимката „Изворите в Котел“ на любителя–фотограф Цветелин Кайпаков от Котел събра 862 гласа в онлайн надпреварата на фотоконкурса „Изворите в България“ – похвалиха се от общината. Конкурсът се организира от Българска асоциация по водите и сдружение „Аз обичам водата“, в рамките на събитието „Седмица на водата-2018″. Кайпаков живее и работи в Котел. От 2 години се занимава непрофесионално с фотография. Снимката на автора представя един от символите на Котел – Паметникът на трите моми в парк „Изворите” в Котел през зимата. Номинираните творби от онлайн-гласуването и вота на журито, получават право да се включат във фотоизложба „Изворите на България“, както и да се състезават за наградния фонд на фотоконкурса, ако отговарят на техническите изисквания и след деклариране на авторството на фотографиите-участници. Всички 50 окончателни номинации ще станат част от голяма изложба, която се организира в София по случай Световния ден на водата – 22 март. Тематичната изложба цели да постави начало на серия от събития, които ще повдигнат теми, свързани с актуалното състояние на водните ресурси на България и с възможностите за модерно социално отговорно оползотворяване. Ето и пълният списък на номинираните участници в конкурса: „Изворите – Котел“ – Цветелин Кайпаков, “Златният водопад”, с. Иванча – Нели Манчева, Водопад “Коруча”, Сливен – Петър Гочев, “Пролетно вълшебство” – Грета Добрева, “Кадемлийското пръскало” – Инко Бургелов, “Свежест” – Боян Драгомиров, “Каменишки водопад” – Илия Левков, Водопад „Мангъро“ – Нели Милушева, “Гейзерът в Сапарева баня” – Никола Колев, “Крушунски водопади” – Сашка Александрова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " “Изворите” с трите моми в Котел – сред първенците в онлайн фотоконкурс"}
{"url": "https://trud.bg/%d1%87%d0%b0%d1%80%d0%bb%d0%b8-%d1%88%d0%b8%d0%b9%d0%bd-%d0%bf%d1%80%d0%be%d0%b4%d0%b0%d0%b2%d0%b0-%d0%b8%d0%bc%d0%b5%d0%bd%d0%b8%d0%b5%d1%82%d0%be-%d1%81%d0%b8-%d0%b2-%d0%bb%d0%be%d1%81-%d0%b0%d0%bd/", "text": "Чарли Шийн обяви за продан за 10 милиона долара имението със 7 спални в Бевърли хилс, 12 години след като плати за него 7,2 милиона долара, съобщи Варайъти. 52-годишният актьор, който по-рано получаваше 1,8 милиона долара за участието си в епизод от сериала “Двама мъже и половина”, иска да получи за имението 9 999 999 долара. То включва 7 спални и два басейна. Къщата е подходяща за известен майстор-готвач, тъй като в нея се помещава модерна кухня. За онези, които обичат да готвят навън, има кухня на открито. Главното помещение включва апартамент с голяма спалня и всекидневна към нея, с киносалон и дори мокър бар. Чарли Шийн притежаваше други две имения в района. През 2011 г. той купи едното от тях за 7 милиона долара, преди да го продаде за 6,6 милиона долара през 2015 г. За другото имение плати 4,8 милиона долара през 2012 г. и го продаде за 5,4 милиона долара 4 години по-късно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Чарли Шийн продава имението си в Лос Анджелис"}
{"url": "https://trud.bg/%d1%82%d1%80%d1%8a%d0%bc%d0%bf-%d1%89%d0%b5-%d0%be%d0%b1%d1%8f%d0%b2%d0%b8-%d0%bd%d0%b0%d0%b9-%d1%82%d0%b5%d0%b6%d0%ba%d0%b8%d1%82%d0%b5-%d0%b8-%d0%b0%d0%b3%d1%80%d0%b5%d1%81%d0%b8%d0%b2%d0%bd%d0%b8/", "text": "Президентът на САЩ Доналд Тръмп ще обяви по време на среща със свои поддръжници „най-големият набор от санкции, налаган някога спрямо севернокорейския режим“. Белият дом представи откъси от речта на Тръмп, пише  „Обявявам, че стартираме най-големия набор от санкции, налаган някога спрямо севернокорейския режим“, ще каже президентът на Конференцията за консервативно политическо действие. „Министерството на финансите скоро ще предприеме нови действия, за да отрече допълнително източниците на печалба и гориво, които режимът използва за ядрената си програма и да поддържа армията си, като те ще бъдат насочени срещу 56 морски съда, транспортни компании и търговски предприятия, които помагат на Северна Корея да заобикаля санкциите“, пише в публикуваните откъси от речта. По-рано вицепрезидентът на САЩ Майк Пенс заяви, че страната „няма да търпи убийствени диктатури“. „Скоро ще наложим най-тежките и агресивни икономически санкции срещу Северна Корея“, увери той по време на посещението си в Южна Корея. Избори 2017. Платено съдържание. Купуването и продаването на гласове е престъпление.", "date": "2018.02.23", "title": " Тръмп ще обяви “най-тежките и агресивни санкции” срещу Северна Корея\t\t\t "}
{"url": "https://trud.bg/%d0%b8%d0%bd%d0%b4%d1%83%d1%81%d1%82%d1%80%d0%b8%d0%b0%d0%bb%d0%bd%d0%b0-%d0%b7%d0%be%d0%bd%d0%b0-%d0%b7%d0%b0%d0%b3%d0%be%d1%80%d0%b5-%d0%b2-%d1%81%d1%82%d0%b0%d1%80%d0%b0-%d0%b7/", "text": "Новата индустриална зона „Загоре” в Стара Загора ще бъде изградена в рамките на две години. Тя ще бъде първата в страната от модерен тип, с напълно готова инфраструктура. Това заяви пред журналисти министърът на икономиката Емил Караниколов. Той присъства на подписването на меморандум между кмета на общината Живко Тодоров и изпълнителния директор на Национална компания „Индустриални зони” ЕАД Антоанета Барес. Предстои да бъде създадено смесено дружество между държавата и Община Стара Загора. Националната компания ще участва с финансов ресурс, а Общината ще апортира 115 дка земя. Тя се намира на терена на бивше опитно поле в кв. „Зора”. Кметът Живко Тодоров подчерта, че е от изключителна важност държавата да участва в изграждането на индустриалната зона в Стара Загора. „Не е само заради финансовия ресурс, който ще бъде отделен за изграждане на инфраструктурата. Когато дойде инвеститор той отива първо в Министерство на икономиката и „Индустриални зони”, за да се запознае с възможностите за инвестиции. И когато ние сме една от тези опции, които са приоритет за държавата, ние имаме по-голям шанс да привлечем инвеститори в нашия град” – каза кметът на Стара Загора. Емил Караниколов съобщи, че веднага след като е публикувана информация за подписването на меморандума за изграждане на индустриалната зона в Стара Загора, сериозен инвеститор от автомобилния сектор е направил запитване. Икономическият министър добави в тази връзка, че България е изключително привлекателна за инвеститорите.  „Миналата година, през миналата година през Агенцията за насърчаване на инвестициите сме сертифицирали 31 инвестиционни проекта за над 300 млн. лева, осигуряващи около 5000 работни места. За първите 15 дни на годината издадохме сертификати на проекти за около 500 млн. лева, благодарение, на които ще бъдат разкрити над 2000 работни места” – информира Караниколов. В Агенцията за инвестиции се разработват още 21 проекта на обща стойност около 1 млрд. лева за 4500 работни места”. Национална компания” Индустриални зони” ЕАД е в процес на преговори с 18 инвеститори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Индустриална зона „Загоре” в Стара Загора ще бъде първата в България от модерен тип"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%be%d0%bf%d1%80%d0%b0%d0%b2%d0%b4%d0%b0%d1%82%d0%b5/", "text": "Софийският апелативен съд потвърди  на Алексей Петров, Явор Джиджев и Теодор Дочев по дело за пране на пари и присвояване на над 3 млн. лв. Това съобщиха от пресцентъра на съда. Преди година Софийският градски съд оправдава тримата, но прокуратурата протестира решението с мотива, че съдът е направил превратно обсъждане на доказателствата, без в същото време да се оспорват приетите по делото фактически положения. Според апелативните съдии присъдата е постановена при изяснена фактическа обстановка, като фактите са приети от съда след подробен анализ на събраните доказателства, а материалният закон е приложен правилно. “Софийски градски съд е провел пълно и задълбочено съдебно следствие, като е събрал всички относими доказателства”, се казва в мотивите на апелативния съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Апелативният съд потвърди оправдателната присъда на Алексей Петров за пране на пари"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%be%d0%b1%d0%b5%d1%89%d0%b0-%d0%bd%d0%b0-%d0%b3%d1%8a%d1%80%d1%86%d0%b8%d1%8f-%d0%bf%d0%be%d0%bc%d0%be%d1%89-%d0%bf%d1%80%d0%b8-%d0%b2%d0%be%d0%b5%d0%bd%d0%bd/", "text": "Германският канцлер Ангела Меркел е уверила гръцкия министър-председател Алексис Ципрас, че подкрепата на Берлин е „ясна“ по въпроса за евентуална турска агресия в Егейско море. Тя е заявила това в кулоарите на срещата на високо равнище на лидерите на ЕС в Брюксел, пише Ekathimerini. Според гръцки медии Меркел е заявила , че сътрудничеството между ЕС и Турция за справянето с нелегалната миграция е ефективно, но допълни, че е важно да няма напрежение в Егейско море По време на преговорите между Ципрас, Меркел, председателят на Европейската комисия Жан-Клод Юнкер и българския министър-председател Бойко Борисов, те са се разбрали, че турско-европейското сътрудничество при справянето с миграцията е ефективно, но трябва да се засили. По време на срещата те са разбрали, че ЕС и Берлин ще предоставят подкрепа под формата на инфраструктура и човешки ресурси за засилването на граничния контрол, докато ЕК ускорява процеса за обработка на молбите за предоставяне на убежище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Меркел обеща на Гърция помощ при военна агресия от Турция"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-120/", "text": "До понеделник смятат дълговете към чужди фондове, данните на шефа на НЗОК не били верни. Лекарите плашат с протест.         Министърът на енергетиката Теменужка Петкова подаде оставка. Търсят заместник с коалиционните партньори.         Няма да ратифицира Истанбулската конвенция. Ще приемем отделно законодателство за борба с насилието над жени, обеща премиерът Фицо.       Вместо двама играчи-съперници, “на ринга” станаха трима, заобиколени от почти дузина, всеки с пръст на “някакъв ядрен спусък” – анализ на Владимир Костов, специално за “Труд”.       Има голяма вероятност 2018 г. да се нареди сред най-топлите от 1990 г. насам, казва климатологът доц. Георги Рачев в интервю за “Труд”.       Модерният феминизъм не се бори за еманципация, а за матриархат, от който първите губещи ще бъдат жените и децата им – анализ на д-р Илия Илиев.           Силует на Теменужка Петкова.             Пълна седмична тв програма, холивудски интервюта, 5 страници кръстословици, игри и судоку.", "date": "2018.02.23", "title": " Вижте акцентите в броя на вестник “Труд” в събота, 24 февруари 2018"}
{"url": "https://trud.bg/%d0%ba%d0%b0%d1%88%d0%b0%d1%82%d0%b0-%d1%81-%d0%ba%d0%b0%d1%81%d0%b0%d1%82%d0%b0-%d1%81%d0%b5-%d0%b7%d0%b0%d0%b1%d1%8a%d1%80%d0%ba%d0%b0-%d0%b7%d0%b4%d1%80%d0%b0%d0%b2%d0%be/", "text": "Кашата с дълговете и просрочията на Националната здравноосигурителна каса (НЗОК) към фондове в чужбина се забърка здраво. В момента никой не може да каже какъв е точният размер на борчовете. На днешното извънредно заседание на Надзорния съвет стана ясно, че има съществени разминавания между твърденията на шефа на касата проф. Камен Плочев и реалните данни. “Не са верни и изнесените от проф. Плочев данни за постъпилите жалби на пациенти, на които е отказано лечение в чужбина по каса. Всъщност жалби няма, а тези над 600 лица са хората, които са заявили възстановяване на плащанията след лечение в чужбина”, обясни след заседанието шефът на Надзорния съвет Жени Начева. Тя уточни, че е възложена спешна вътрешна проверка на дълговете, която ще приключи до понеделник, за когато е насрочено ново извънредно заседание на надзора. Създава се и механизъм, който да намали сроковете за обработка на исковете за плащанията. Докато течеше днешното заседание на надзора от пресцентъра на НЗОК разпространиха счетоводна информация, според която общите задължения на здравната каса към чуждите фондове към 31 януари тази година са в размер на 271, 2 млн. лв., а просрочените към същата дата са 133,6 млн. лв. Това са цифрите, които бяха съобщени от управителя на касата преди дни. Членове на надзора недоумяваха кой е разпоредил на пресцентъра на касата да публикува неверни данни и увериха, че предвидените в бюджета 73 млн. лв. са достатъчни за спазването на договорите с чужди фондове за разсрочено плащане. В четвъртък финансовият министър Владислав Горанов оспори категорично данните за просрочени задължения, изнесени от проф. Плочев. Той обяви, че “ежемесечният отчет сочи просрочия от 7,6 млн. лв., което прави разлика от 126 млн. лв”. Финансовият министър настоя “в никакъв случай да не се подписва” Националният рамков договор в здравеопазването за 2018 г., докато не получи точна сметка с точно колко пари разполага касата и колко задължения има. От лекарския съюз реагираха на изказването на Горанов и днес изпратиха писмо до премиера. Председателят на БЛС Венцислав Грозев предупреди, че думите на финансовия министър противоречат на чл. 56, ал. 3 от Закона за здравното осигуряване. Д-р Грозев бе категоричен, че здравеопазването не бива да бъде поставяно в риск, заради постигане на фискални цели и предупреди, че това може да доведе до протести на цялата медицинска общност. Той призова премиерът лично да се намеси и да стане гарант на подписване на НРД 2018. Крайният срок за подписване на договора е 28 февруари.     Павлина Живкова – Стана ясно, че има съществени разминавания между числата, които са подавани от проф. Плочев в писмото до депутатите и отчетът, който беше представен днес. Беше наредено в спешен порядък, събота и неделя, да работят съответните дирекции в Здравната каса, така че да ни предоставят коректни данни в понеделник сутринта на извънредно заседание. – Нула е числото на здравноосигурени българи на които е била отказана здравна помощ. Управителят на НЗОК заяви в парламента, че на 332 българи през 2016 г. и на още 334 за 2017 г. е отказана помощ в чужбина. След направените разяснения от служители на касата стана ясно, че няма нито един сигнал за отказана помощ. Това са числата за здравноосигурените българските граждани, които са ползвали здравни услуги в страни от ЕС , заплатили са тези услуги и са поискали реимбурсация. – НРД трябва да бъде подписан този месец – последната дата е 28 февруари. Параметрите заложени в него са на база бюджета на касата за 2018 година. Позицията на финансовия министър, когото аз напълно разбирам и подкрепям, е че при условие че тези 73 млн. лева, които са предвидени за плащане към чуждите здравни каси се окажат недостатъчни, целият бюджет трябва да бъде пренаписан с конкретни параметри.   “Възможно е да бъдат запорирани сметки на НЗОК”, предупреди д-р Георги Миндов, който е председател на Етичната комисия на Националното сдружение на общопрактикуващите лекари в България. Той бе категоричен, че скандалът с дълговете на Здравната каса към чужди фондове ще рефлектира върху цялата система. “Ако Горанов върне бюджета за преразглеждане, трябва да се намалят цените на клиничните пътеки, на дейностите на общопрактикуващите лекари, на медицинските изследвания, т.е. всички лекари ще пострадат”, посочи медикът. Той уточни, че идеята на промените във финансовите параметри на бюджета би била да се платят дълговете към чуждите каси, “защото германците няма да чакат да им платим след години”. Д-р Миндов припомни, че общопрактикуващите лекари ще излязат на протест на 1 март. “Близо 85% от обема на работата попада при нас, ние сме най-засегнати, намаляваме и не можем вече да се справяме, понеже ни товарят постоянно с нови дейности”, обясни той.   Ситуацията не е пречка за подписване на Националния рамков договор за 2018 г. След финализиране на последните детайли от провеждането на Събора и разговори между двата надзорни съвета – НС на касата и УС на БЛС – рамков договор може да бъде подписан. Много понятия се смесват. Това, че има милиони задължения не означава, че има проблем или че проблемът не е контролируем. Има разлика между общия размер на задълженията, просрочените задължения и това как те се отразяват в системата за вътрешно-финансово управление и контрол на касата. Министерство на здравеопазването е превело всички дължими суми към НЗОК за 2017 г.   Четвърта болница успя да осъди здравната каса за неизплатена надлимитна дейност. МБАЛ Силистра е спечелила делото срещу НЗОК за 38 615 лева, като това е стойността на извършено лечение на пациенти по клинични пътеки за месец март 2016 г., заедно със законната лихва, считано от датата на предявяване на иска до окончателното изплащане на задължението. Осъдителни решения за неплатена надлимитна дейност на болниците вече произнесоха Софийският градски съд, Пловдивският окръжен съд и Шуменският окръжен съд. Броят на болниците, които завеждат съдебни дала срещу НЗОК за неплатената надлимитна дейност расте, заради изтичащите давностни срокове.   Общите задължения на касата към всички лечебни заведения в страната са близо 123 млн. лв. Те са за периода 2015-2017 г. Сумата ще набъбне двойно, след като към нея се добавят лихвите и разноските за държавни такси, адвокатски хонорари, съдебно-изпълнителни дела и др. Очаква се около 100 милиона лева от парите събрани от здравните вноски, вместо да се платят за лечение, ще отидат за покриване на съдебни разноски, предупредиха от Центъра за защита правата в здравеопазването (ЦЗПЗ). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Кашата с касата се забърка здраво\t\t\t"}
{"url": "https://trud.bg/%d0%bf%d1%8a%d1%82%d1%8f%d1%82-%d0%b0%d1%81%d0%b5%d0%bd%d0%be%d0%b2%d0%b3%d1%80%d0%b0%d0%b4-%d0%bf%d0%bb%d0%be%d0%b2%d0%b4%d0%b8%d0%b2-%d1%81%d1%82%d0%b0%d0%b2%d0%b0-%d0%bc%d0%b0%d0%b3%d0%b8/", "text": "До около месец ще е готова предпроектната разработка за строителство на трета лента по пътя Асеновград-Смолян. Това е изключително приоритетен проект за областта, която е единствената, чиято основна връзка с вътрешността на страната е по второкласен път и е най-необлагодетелствана от транспортна гледна точка. Това обяви в Смолян министърът на регионалното развитие и благоустройството Николай Нанков, съобщиха от пресцентъра на МРРБ. Разработката на българо-полския консорциум, който изготвя проекта, предвижда изграждането на трета лента с дължина от близо 30 км в определени участъци от направлението. „Това ще осигури възможност за по-бързо, сигурно и безопасно осъществяване на връзката между АМ „Тракия“ и сърцето на Родопите“, посочи регионалният министър. Според него това ще повлияе изключително положително върху развитието на туризма, като основен поминък за региона, който отчита в момента ръст от 9-10% на годишна база. Според министър Нанков, ако проектът не изисква изготвяне на екологична оценка, технологично е възможно още до края на годината да се обяви обществена поръчка за избор на изпълнител, като строителство може да се започне следващия строителен сезон. Финансирането ще се осигури от бюджета на Агенция „Пътна инфраструктура“, чрез очакваните по-високи до три пъти приходи от тол системата.  Министър Нанков посочи, че с реализацията на проекта ще се съкрати чувствително времето за пътуване от Асеновград до Смолян, което сега отнема около час и половина. Със завършването на проекта за уширение на участъка Асеновград – Пловдив и строителството на източната дъга на околовръстния път на Пловдив, Смолян ще има и още по-бърза връзка с АМ „Тракия“. „Много хора обещаваха, но знаете през кои години се рехабилитира пътят“, коментира министърът и напомни за реализирания в предишния мандат на правителството ремонт на пътя Асеновград – Смолян и на тунелите по него. На път за Смолян днес Николай Нанков провери напредъка по рехабилитацията на пътя Асеновград–Пловдив. Той съобщи, че обектът трябва да е готов до края на лятото, като след рехабилитацията ще бъде с магистрални габарити. Вече е изградено предвиденото по проекта второ платно в участъка в посока Пловдив и движението е прехвърлено по част от него. За да се пренасочи трафикът, е изпълнена временна маркировка на новопостроеното платно и е въведена временна организация на движението. Рехабилитира се платното в посока Асеновград от Околовръстния път на гр. Пловдив до кръговото кръстовище при Крумово. Предстои и строителство на локални платна и кръгови кръстовища, за да има нормални включвания, както към околовръстното и бъдещата източната дъга на Пловдив, така и към летището и населените места по протежението. Министър Нанков отбеляза, че Смолян е сред отличниците по програмите за енергийна ефективност. Към момента в града са санирани 29 жилищни блока, а още 29 са със започнати дейности. Със средства по линия на ОПРР предстои да се санират други 10 жилищни блока. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Пътят Асеновград–Пловдив става магистрален през лятото"}
{"url": "https://trud.bg/%d0%bf%d0%b5%d0%bd%d0%b5%d0%b2-%d0%b2%d0%bd%d0%b5%d1%81%d0%b5-%d0%bc%d0%be%d0%bb%d0%b1%d0%b0-%d0%b7%d0%b0-%d0%ba%d0%b0%d1%81%d0%b8%d1%80%d0%b0%d0%bd%d0%b5-%d0%bd%d0%b0-%d0%b8%d0%b7%d0%b1%d0%be%d1%80/", "text": "Любослав Пенев внесе в Софийски градски съд молба за касиране на изборите за президент на Българския футболен съюз. Той сезира и прокуратурата за извършени престъпления по време на конгреса, на който  , предаде  . “По нататък ще го разкажем в детайли. Всичко си върви по нормалния ред”, коментира Пенев. “Има много нередности. Аз ги коментирах по време на Конгреса и преди него. Недопускане в зала, неучастие… Не искам да навлизам в подробности. Ще се разбере кое е било по устав, кое – не. Вече съдът ще се произнесе, прокуратурата при всички положения. Очакваме държавата да е абсолютно наясно и да вземе необходимите мерки.”, заяви Ел Голеадор. Запитан дали очаква решение в негова полза, Пенев бе категоричен: “Да, разбира се. Документите са на лице, така че много скоро ще имаме резултат. Не мога да ви кажа кога точно. Ще пуснем информация.” “За мен това е манипулиран вот. Няма как на предишния Конгрес, при положение че няма кандидат, да си със 70% подкрепа от делегатите и на последния Конгрес, когато имаш двама опоненти, да си с 90%. Няма логика. Манипулиран вот!” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Пенев внесе молба за касиране на изборите за президент на БФС"}
{"url": "https://trud.bg/%d0%be%d0%bc%d0%b1%d1%83%d0%b4%d1%81%d0%bc%d0%b0%d0%bd%d1%8a%d1%82-%d1%89%d0%b5-%d0%bd%d0%b0%d0%b1%d0%bb%d1%8e%d0%b4%d0%b0%d0%b2%d0%b0%d0%bc-%d1%81-%d0%bf%d0%be%d0%b2%d0%b8%d1%88%d0%b5%d0%bd%d0%be/", "text": "За мен и за всички граждани е важно сделката да бъде осъществена напълно прозрачно и с ясни гаранции, че няма да постави потребителите в по-неизгодна позиция. Това е казва в позиция на омбудсмана Мая Манолова по повод информацията, че ЧЕЗ продават активите си у нас на българско дружество “Инерком груп” за близо 320 млн. лева. “Ще наблюдавам с повишено внимание развитието на сделката”, посоча Манолова. “Важно е какви ангажименти ще поеме новият собственик, какъв е неговият капацитет за изпълнение на дейността, какви инвестиции ще направи и как ще подобри качеството на предоставяните услуги”, казва още омбудсмана. Пълният текст на позицията гласи: “Като омбудсман и защитник на правата на българските граждани, обръщам специално внимание на действията на енергийните дружества в България, на които държавата е възложила извършването на услуги от обществен интерес. В този контекст следя и информацията за продажбата на ЧЕЗ. Безспорно в случая става въпрос за търговски отношения, но доставката на електроенергия засяга не само националната сигурност, но и пряко правата на българските потребители. Ще напомня, че за миналата година жалбите до омбудсмана от потребители на услуги съставляваха около 25% от всички оплаквания на гражданите, една четвърт от които срещу енергоразпределителни дружества. Обявена е гореща телефонна линия – 02 8106948 и 0894777872 в институцията на омбудсмана, на която гражданите могат да се обаждат за нарушени права и проблеми с електроснабдяването. За мен и за всички граждани е важно сделката да бъде осъществена напълно прозрачно и с ясни гаранции, че няма да постави потребителите в по-неизгодна позиция. Важно е какви ангажименти ще поеме новият собственик, какъв е неговият капацитет за изпълнение на дейността, какви инвестиции ще направи и как ще подобри качеството на предоставяните услуги. Важно е също така продажбата да не доведе до ограничение или нарушение на конкуренцията в страната и да не засегне интересите на два милиона български граждани, които са клиенти на ЧЕЗ. В момента от ключово значение е контролът, който държавните органи следва да осъществят върху сделката. Очакването на гражданите е да се подходи отговорно, да се направят всички необходими проверки, за да се гарантира прозрачност и контрол. По този начин могат да се изяснят всички обстоятелства около икономическите субекти, прехвърлянето на собствеността и финансирането на сделката. Ще наблюдавам с повишено внимание развитието на сделката. Моят ангажимент е да защитавам потребителите и техните интереси да не бъдат неглижирани от институциите. Доставката на електроенергия е чувствителен въпрос и затова смяната на собствеността не бива да води до нарушения на правата на гражданите. Смятам, че са необходими законодателни промени, които да гарантират прозрачност, контрол и защита на обществения интерес и правата на гражданите при сделки от такъв мащаб. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Омбудсманът: Ще наблюдавам с повишено внимание сделката за ЧЕЗ"}
{"url": "https://trud.bg/%d0%b1%d0%b5%d0%bb%d0%b3%d1%80%d0%b0%d0%b4-%d1%89%d0%b5-%d0%bf%d0%be%d0%bb%d0%b7%d0%b2%d0%b0-%d0%be%d0%bf%d0%b8%d1%82%d0%b0-%d0%bd%d0%b0-%d1%81%d0%be%d1%84%d0%b8%d1%8f-%d0%bf%d1%80%d0%b8-%d0%b8%d0%b7/", "text": "За нас метрото е транспортен и екологичен проект. За последните 7 години успяхме да постоим 21 километра метролинии. В момента подземната железница е над 40 километра и има дял от 34 процента в системата на градския транспорт. След реализацията на третата линия екологичния ефект от метрото ще достигне намаление на вредните емисии с около 90 хил.т. на година, каза още Фандъкова. Саниша Мали посочи, че Белград има много какво да научи от София в строителството на метрото. По време на разговорите между двамата кметове бяха обсъдени възможностите за сътрудничество в сферата на транспорта, екологията и развитието на градската среда. Саниша Мали сподели своите впечатления от развитието и промяната в София и даде висока оценка на работата на Йорданка Фандъкова и нейния екип. Той посочи, че през последните години Белград привлича чуждестранни инвестиции и се извършва сериозно строителство, като един от най-големите инвестиционни проекти е изграждането на комплекс с кула и търговски център при река Сава. В Белград се движат пилотно 5 електробуса, а градът разработва процедура за закупуване на още 80 буса, използващи електрическата енергия. Столичната община провежда процедура за избор на изпълнител за 20 броя електробуси. Очакваме да бъдат в София в края на тази година, каза още Фандъкова. По време на разговорите стана ясно, че и двете общини развиват пешеходните зони и велотрасетата като алтернатива на автомобилния транспорт и изпълняват проекти, свързани със санирането на фасадите на сградите. По-късно днес метрото на София посети и президентът на Сърбия Александър Вучич, който бе придружаван от кметовете на Белград Саниша Мали и на София Йорданка Фандъкова и изпълнителния-директор на “Метрополитен” проф. Стоян Братоев. Сръбският президент разгледа метростанция “Сердика”, част от Ларгото, където са направени археологически-проучвания при строителството на метрото, разкрито е културно-историческо наследство от древна Сердика като главната римска улица, разказа д-р Тодор Чобанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Белград ще ползва опита на София при изграждане на метрото"}
{"url": "https://trud.bg/%d1%81%d0%bb%d0%be%d0%b2%d0%b0%d0%ba%d0%b8%d1%8f-%d1%82%d0%b2%d1%8a%d1%80%d0%b4%d0%be-%d0%bf%d1%80%d0%be%d1%82%d0%b8%d0%b2-%d0%b4%d0%b6%d0%b5%d0%bd%d0%b4%d1%8a%d1%80%d0%b8%d0%b7%d0%bc%d0%b0/", "text": "Cловакия няма да ратифицира Истанбулската конвенция, отсече словашкият премиер Роберт Фицо, цитиран от Ройтерс. Страната подписа документа през 2011 г., но няма да направи следващата стъпка към въвеждането му – одобрение от парламента, след натиск от коалиционния партньор на Фицо в лицето на националистите, консервативни християнски кръгове и други критици на документа, които остро се противопоставят на понятието за “джендър” в него. “Не можем да приемем мерки, които противоречат на убежденията на хората”, заяви Фицо. И отбеляза, че Истанбулската конвенция “ненужно поставя под въпрос природните разлики между мъжа и жената и ги нарича стереотипи”, при положение, че основната й цел е борба с насилието срещу жени. Премиерът допълни и че конвенцията е в противоречие с конституцията на Словакия, специално с положението, че бракът е съюз между мъж и жена. Тази поправка бе приета след референдум през 2014 г. и тя на практика забрани гей браковете. Фицо увери, че вместо да одобрява конвенцията, Словакия ще приеме необходимото законодателство за ефективна борба с насилието над жени. “Всяко насилие срещу жени е неприемливо и няма място в нашето общество”, подчерта премиерът. И допълни, че защитата на правата на жените е от изключителна важност в момент, в който все повече мигранти идват в Европа и носят със себе си различен “културен и социален модел”. “Принципно съм против възникването на компактни мюсюлмански общности в Словакия”, изтъкна Фицо. Преди това християнските цървки в страната осъдиха “спорната” конвенция в общо становище.", "date": "2018.02.23", "title": " Словакия твърдо против джендъризма\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%bf%d0%b0%d1%80%d1%82%d0%bd%d1%8c%d0%be%d1%80-%d0%bf%d0%be-8-%d1%81%d1%82%d1%80%d0%b0%d1%82%d0%b5%d0%b3%d0%b8%d1%87%d0%b5%d1%81%d0%ba%d0%b8/", "text": "Девет проекта по поречието на река Дунав в областта на водния транспорт, инфраструктурата, енергетиката, образованието и иновациите, на стойност над 40 млн. евро, са определени като стратегически и са подкрепени от Стратегия на ЕС за Дунавския регион. България е партньор в 8 от тях. Най-мащабният, „FAIRway Дунав“, е за 24 млн. евро и цели подобряване на корабоплаването и навигацията по река Дунав и нейните плавателни притоци. Партньори по проекта са Австрия, Словакия, Унгария, Хърватия, България, чрез Изпълнителна агенция “Проучване и поддържане на река Дунав”, и Румъния. Важни за подобряване свързаността и икономиките на дунавските държави са и проектите „Дунавски поток“, „Дунавски пристанищни мрежи – Дафне“, „Данте“. Стратегията на Европейския съюз за Дунавския регион, по-известна като Дунавската стратегия, е одобрена от ЕК през 2011 г. и обхваща 14 държави. Девет от страните са членки на Европейския съюз – Австрия, Германия, Чехия, Словакия, Словения, Унгария, Хърватия, България и Румъния, а останалите пет – Сърбия, Босна и Херцеговина, Черна гора, Република Молдова и Украйна, се намират в Дунавския басейн. България пое през октомври 2017 г. ротационното председателство на Дунавската стратегия за срок от една година. Усилията на страната ни са насочени към подобряване на координацията между държавите членки и поставяне във фокуса й на инвестициите в сферата на туризма и културно историческото наследство.", "date": "2018.02.23", "title": " България е партньор по 8 стратегически проекта"}
{"url": "https://trud.bg/%d0%b3%d1%83%d0%b1%d0%b5%d1%80%d0%bd%d0%b0%d1%82%d0%be%d1%80%d1%8a%d1%82-%d0%bd%d0%b0-%d1%89%d0%b0%d1%82%d0%b0-%d1%84%d0%bb%d0%be%d1%80%d0%b8%d0%b4%d0%b0-%d0%b8%d1%81%d0%ba%d0%b0-%d0%b2%d1%8a%d0%be/", "text": "Губернаторът на щата Флорида Рик Скот призова във всяко общинско училище в щата да бъде разположен въоръжен полицай, както и минималната възраст за придобиване на оръжие да бъде вдигната от 18 на 21 години, съобщи AFP. „Призовавам към задължително присъствие на полицай във всяко общинско училище“, заяви Рик Скот по време на пресконференция, по време на която той представи серия от предложения за засилването на сигурността след масовата стрелба от миналата седмица, при която загинаха 17 души. Скот заяви, че щатските власти „ще изискват лицата, купуващи оръжие да бъдат над 21 години“ и заяви, че възнамерява да направи „на практика невъзможно“ човек с психични проблеми да придобие оръжие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Губернаторът на щата Флорида иска въоръжен полицай във всяко общинско училище"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d0%bf%d1%80%d0%be%d0%b5%d0%ba%d1%82-%d0%b7%d0%b0-%d0%bc%d0%be%d0%b4%d0%b5%d1%80%d0%bd%d0%b0-%d1%81%d0%be%d1%86%d0%b8%d0%b0%d0%bb%d0%bd%d0%b0-%d0%b8/", "text": "Стартира проект „Модерна социална инфраструктура – по-добри услуги за децата с увреждания и техните семейства“ в община Елена. Той е в подкрепа на деинституализацията на грижите за деца и се реализира с безвъзмездна финансова помощ по ОП „Региони в растеж“. Стойността на проекта е 99 571 лв., срокът за изпълнение на договора е 12 месеца. Проектът е от важно значение за общината, тъй като с него се осъществяват дейности, включени в Общинската стратегия за развитие на социалните услуги за периода 2016-2020 година. Чрез  надграждане  на дейностите в Дневния център за деца с увреждания в Елена и прилагане на програма с вече създадени услуги „Ранна интервенция на уврежданията“ и „Индивидуална педагогическа подкрепа за деца с увреждания“ се цели да се повиши тяхната ефективност. Ръководителят на проекта инж. Димитринка Иванова представи основните дейности. За реализирането на услугата се създава база на първия етаж на първия етаж на ученическото общежитие на СУ „Иван Момчилов“. Две от наличните помещения ще се преустроят и обособят в психосензорна стая и стая за почивка на деца с увреждания с кът за трудотерапия. Дворното пространство ще се ремонтира и обзаведе с подходящи съоръжения за тези деца, съгласно Картата на услугите за подкрепа в общността и в семейна среда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Стартира проект за модерна социална инфраструктура в Елена\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%81%d0%b2%d0%b8%d1%89%d0%be%d0%b2-%d1%81%d0%bf%d0%b5%d1%87%d0%b5%d0%bb%d0%b8-%d0%bf%d1%80%d0%be%d0%b5%d0%ba%d1%82-%d0%bf%d0%be-%d0%ba%d1%80%d0%b0%d1%81/", "text": "Община Свищов спечели проект по Програма „Красива България“ за благоустрояване на открити площадки на детска градина. Разработката е за близо 200 000 лева и ще се реализира по мярка „Подобряване на социалната инфраструктура” и е насочен към обновяване и модернизиране на образователната инфраструктура, и съобразяване със съвременните ѝ потребности, осигурявайки сигурна, осъвременена и достъпна среда за децата, посещаващи забавачката. След проливните дъждове, в началото на летния период през 2017 г., в дворното пространство на ДГ „Чиполино“ в Свищов са констатирани високи нива на подпочвени води и слабо отичане на дъждовните, което води до системно задържане на вода. Износените настилки и съществуващите съоръжения за игра на децата в детското заведение са стари и не отговарят на изискванията по Наредба №1, а допълнително влошилите се условия налагат спешна необходимост от подобряване на материалната база в детското заведение. „Образованието е приоритет на Община Свищов и с действията си показваме целенасочена политика в тази посока. Нека не забравяме, че в бюджета на община Свищов, за 2018 година са предвидени най-много средства за образование – 38%“ , допълни кметът на Свищов Генчо Генчев. Бюджетът на проекта, който предстои да се реализира възлиза на 189 474 лв., като община Свищов ще  участва с 100 421,00 лв. (53% от цялата сума). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Община Свищов спечели проект по „Красива България“ за близо 200 000 лева"}
{"url": "https://trud.bg/190-%d0%b2%d0%b0%d1%80%d0%bd%d0%b5%d0%bd%d1%87%d0%b5%d1%82%d0%b0-%d1%81%d1%82%d0%b0%d0%bd%d0%b0%d0%bb%d0%b8-%d0%b6%d0%b5%d1%80%d1%82%d0%b2%d0%b8-%d0%bd%d0%b0-%d0%bf%d1%80%d0%b5%d1%81%d1%82%d1%8a%d0%bf/", "text": "190 деца от Варна на възраст от 8 до 17 г. са станали жертви на престъпления през миналата година. 70 от потърпевшите са били малолетни, сочи отчет на Общинската комисия за борба срещу противообществените прояви на малолетните и непълнолетните. През 2017 г. са били образувани 142 възпитателни дела спрямо 157 подрастващи и са били наложени 203 възпитателни мерки, съобщиха от общинската дирекция “Превенции”. Повече от половината дела са били за кражби. Наркотици, побои, хулигански прояви и грабежи са другите причини, поради които деца са попадали в полезрението на органите на реда. 13 непълнолетни са били осъдени – четирима на пробация, а останалите – условно. Няма обаче регистрирани тежки престъпления срещу личността, като убийства и изнасилвания, отчете комисията. Тази година акценти в работата й ще са инициативата за Открити дни, състезанието-викторина “Ваканция, здравей! Да играем безопасно!”, програмата за превенция на детската агресия сред ученици от началния курс и организирането на Научно-приложна конференция по проблеми, свързани с детското рисково поведение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " 190 варненчета станали жертви на престъпления за година"}
{"url": "https://trud.bg/%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d0%b7%d0%b0%d0%bb%d0%be%d0%b2%d0%b8%d1%85%d0%b0-1900-%d0%ba%d1%83%d1%82%d0%b8%d0%b8-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4/", "text": "Мобилна група от служители на Митница Лом и гранични полицаи от участък Козлодуй предотвратиха на Ферибот Оряхово опит за незаконен износ на цигари за търговия в страни от Западна Европа. Задържани са близо 1900 кутии цигари с валиден български бандерол, укрити във фабрични кухини и между хранителни продукти в микробус, съобщиха от Агенция Митници. Митничарите от Лом и митническия пункт на пристанище Оряхово заедно с граничните служители спрели на 21 февруари на изходящо трасе на ГКПП „Ферибот Оряхово” микробус с българска регистрация, който пътувал за Германия. При проверката било установено, че във фабрични кухини на микробуса, както и между личен багаж и хранителни продукти, са укрити 1837 кутии с 36 740 къса цигари, предназначени за контрабанден внос в Германия. По-голяма част от откритите цигари са  от марките „Марлборо”, Давидоф”и „Дънхил”. За тютюневите изделия  не са представени никакви документи, включително и изискваните по Закона за акцизите и данъчните складове формуляри за акцизни стоки в търговско количество. Цигарите са задържани в склад на Митница Лом. По случая е образувано административнонаказателно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.23", "title": " Митничари заловиха 1900 кутии контрабандни цигари на Ферибот Оряхово"}
