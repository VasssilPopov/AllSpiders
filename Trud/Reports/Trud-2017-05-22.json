{"url": "https://trud.bg/%d0%bd%d0%b5%d0%b1%d0%be%d1%81%d1%82%d1%8a%d1%80%d0%b3%d0%b0%d1%87%d0%b8-%d1%89%d0%b5-%d1%81%d0%b5-%d1%81%d1%82%d1%80%d0%be%d1%8f%d1%82-%d0%be%d0%ba%d0%be%d0%bb%d0%be-%d1%86%d0%b0%d1%80%d0%b8/", "text": "Здравков е против строежа на 44-етажна сграда на бул. „България“Небостъргачите в столицата ще се строят на специално обособени места. Такива “ситита” може да се обособят край бул. “Цариградско шосе” около метростанция “Интер Експо Център”, както и при продължението на бул. “Царица Йоанна” с Околовръстното шосе, съобщи главният архитект на София Здравко Здравков по време на отчета си.“В цял свят местата около жп гарите са така устроени (има небостъргачи – б.а.). У нас може да се действа северно от Централна гара. Защо не и в района на аерогарата, стига да го позволи Ръководство “Въздушно движение”, поясни главният архитект. Според него високите сгради трябва да “вървят заедно – като овцете”. По думите му местата за бъдещото “сити” трябва да са повече от едно. Те ще бъдат определени в Закона за устройство и застрояване на Столичната община.“Високите сгради трябва да се строят на места, където има транспортни връзки и удобни паркинги, изградена инфраструктура – ток, вода, канал. Необходимо е да дефинираме проблемите с вратичките в закона”, коментира Здравков. Той уточни, че работят по промяна на нормативната уредба за затваряне на тези пропуски.Здравков бе помолен да коментира идеята в градинката на бул. “България” да се появи 44-етажна сграда – в Общия устройствен план на София теренът е отреден за озеленяване. В края на миналата година Върховният административен съд реши окончателно да отмени отказа на главния архитект да разреши проекта.“С плана от 2009 г. теренът е включен в зелената система. С решението на съда ме задължават да допусна изграждането на 44-етажна сграда с показатели на смесена многофункционална зона. В същото време ме задължават да изпълня плана от 2007 г., където мястото е отредено за зона за обществено обслужване”, коментира Здравков. Според него инвеститорите настояват да ползват една поредица от вратички в нормативната уредба, за да постигнат изграждането на сградата.“Задължих инвеститорите да си преработят проектната документация в съответствие с влезлите в сила общи планове”, обяви Здравков. Те обаче отказали, а ВАС му наложил глоба от 1000 лв. за неспазване на съдебното решение.”Обжалвам глобата и смятам, че не мога да изпълня съдебно решение, което ме кара да извърша закононарушение”, посочи главният архитект.", "date": "2017.05.22", "title": " Небостъргачи ще се строят около „Цариградско шосе“\t\t\t"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-286/", "text": "Димитър Симеонов, дългогодишен диригент на оркестър “София”, 85 г.Здравко Димитров,  областен управител на Пловдив, 54 г.Йото Йотов, европейски и световен шампион по щанги, 48 г.Соня Васи, рокпевица.Славяна Манолова, главен редактор на в. “Жълт Труд”.Тодор Ушев, главен счетоводител на МБАЛ „Здраве“, гр.Велинград, 41 г.Юнал Тасим, член на Фискалния съвет, 55 г.", "date": "2017.05.22", "title": " Днес да почерпят"}
{"url": "https://trud.bg/%d1%83%d0%b1%d0%b8%d1%85%d0%b0-%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b0-%d0%b3%d1%80%d0%b0%d0%b6%d0%b4%d0%b0%d0%bd%d0%ba%d0%b0-%d0%b2-%d0%ba%d0%b0%d0%b1%d1%83%d0%bb/", "text": "Министерството на външните работи на Германия потвърди, че гражданка на страната е била убита в западната част на Кабул през нощта в неделя, предаде Deutsche Welle.Около 11. 30 ч. местно време няколко въоръжени мъже са влезели в къща за гости, намираща се в Кабул. От афганистанското Министерство на вътрешните работи уточниха, че не е ясно все още дали причината за атаката е терористичен и друг престъпен мотив.Германското Министерство на външните работи отдавна предупреждава да не се пътува в Афганистан. Същевременно обаче Берлин настоя страната да бъде добавена в списъка на сигурните държави на произход, за да бъде позволено връщането на мигрантите, чиито молби за убежище в Германия са били отхвърлени.Все още никоя групировка не е поела отговорност за нападението.", "date": "2017.05.22", "title": " Убиха германска гражданка в Кабул"}
{"url": "https://trud.bg/%d0%bc%d0%b8%d0%b3%d1%80%d0%b0%d1%86%d0%b8%d1%8f%d1%82%d0%b0-%d0%ba%d0%b0%d1%82%d0%be-%d0%bb%d0%b5%d0%ba%d0%b0%d1%80%d1%81%d1%82%d0%b2%d0%be-%d0%b2-%d0%b4%d0%b5%d0%bc%d0%be%d0%b3%d1%80%d0%b0%d1%84/", "text": "Според прогнози на ООН към 2100 г. населението на България ще е под 3,5 млн. душиНапоследък все по-често темата за демографската криза се обсъжда от българските политици, макар че проблемът съвсем не е нов не само за страната ни, а и за една голяма част от ЕС. Безспорно има за какво да се тревожим. Според средния вариант на прогнозите на ООН към 2100 г. населението на България ще е под 3,5 млн. души, като 26% от тях ще са над 65 години.Като една от мерките за справяне със ситуацията се предлага заселването на българи от чужбина и най-вече на представители на българските исторически общности в Украйна и Молдова. Подобен модел също не е нов за България. Съгласно статистическите данни от 1878 до 1941 г. в България активно се заселват лица от български произход, в по-голямата си част като бежанци. През този период 19,5% от българското население са преселници. Въпреки тази свежа кръв в миналото днес България не е избегнала сблъсъка с негативните последици от демографските реалности.У нас след 1990 г. на няколко пъти бяха правени опити за заселване на лица от български произход, но тази политика не бе последователна, липсваше приемственост и всичко оставаше в сферата на добрите пожелания. Обявявайки средството в самоцел, ние се бяхме вторачили в конвейерното раздаване на българско гражданство на лица от български произход, вярвайки, че така решаваме демографската криза. Статистическите данни, макар и вече остарели, показват, че от над 200 хил. лица от български произход, получили българско гражданство след 1990 г., едва 5% живеят в България. Парадок­сът е, че въпреки настояванията на изследователите до днес никой не е направил така необходимата справка колко от получилите българско гражданство имат вноски в НОИ или ЗОК. А тези данни ще ни разкрият истинската страна на нещата. Нещо повече – никой не е направил анализ колко от тях гласуват у нас, в родните си страни или в чужбина. Така щяхме да имаме представа дали и доколко сме изградили реална връзка между България и тези нови български граждани, без оглед на това къде живеят. Посоченият пример по-скоро доказва как с подобен подход не се решава демографската криза или други стратегически приоритети, защото предоставянето на българско гражданство по произход се основава на покриването на формални критерии, а не на установяването на действителна и трайна връзка между кандидата и българската държава. Този формалистичен подход в същото време девалвира мощния и основен инструмент на българското гражданство, с който България би могла да повлияе активно в своя полза на процесите сред историческата българска диаспора.Без да стъпим на здрава основа, няма как да вървим напред. Затова днес е изключително важно, преди да се обсъждат идеите за преодоляването на тези проблеми, да се има предвид, че за да възникне по естествен начин подобно заселване, трябва да е налице миграционен потенциал сред въпросното население. Той се определя като излишък от работна сила спрямо предлаганите работни места в страните на произход. При разпадането на СССР такива условия съществуваха и имаше тенденция за мигриране на лица от български произход към България, но днес поне от демографски аспект подобен потенциал не съществува, защото протичащите сред историческата българска диаспора демографски процеси не се различават съществено от тези в България. Разбира се, и при тази конюнктура могат да се наблюдават миграции. Положителен пример е сезонната трудова заетост на бесарабски българи по Българското Черноморие.Не трябва да забравяме обаче, че броят на диаспората е ограничен, а пък адаптацията на нейните представители към постсъветските условия изгради модел, значително по-различен от този у нас. Оттук следва първият важен извод, а именно, че за да възникне подобна миграция, тя трябва да бъде стимулирана от държавата, което пък повишава нейната социална отговорност.Що се отнася до социодемографския ефект за България, трябва да се има предвид, че подобен модел е разработван в БАН и той показва, че след заселване за сравнително кратък период на по-голяма група население в средните възрасти при бъдещото навлизане на същите в пенсионна възраст настъпва допълнително утежняване на социалната система. Това означава, че подобен механизъм може да се използва само за краткосрочно повлияване на демографските процеси, но след 15 или 20 години отново ще се появят негативни демографски тенденции.Очевидно е, че България се нуждае от нова демографска политика. В нея заселването на българи от чужбина може да намери своето място, но само в краткосрочен план. В дългосрочен план трябва да се търсят вътрешни резерви за стимулиране на възпроизводството на населението съобразно нуждите на икономиката и очакванията за нейното развитие и това е едно от големите предизвикателства пред бъдещето ни. Фалшивата илюзия за българите от чужбинаХващането ни като удавник за сламка за идеята, че чрез заселване на българи от чужбина ще решим трайно демографските си проблеми, хаби обществена енергия и ценно време чрез създаването на фалшивата илюзия, че е възможно лесното разрешаване на демографската криза. Подобен начин на мислене ни пречи да се съсредоточим върху оставащите все по-малко реални механизми за повлияване на демографските процеси.", "date": "2017.05.22", "title": " Миграцията като лекарство в демографията"}
{"url": "https://trud.bg/5-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%bf%d0%b0%d0%b4%d0%b0%d0%bd%d0%b5-%d0%bd%d0%b0-%d0%b2%d0%be%d0%b5%d0%bd%d0%b5%d0%bd/", "text": "В неделя военен хеликоптер се е разбил в провинция Типаза, намираща се западно от столицата на Алжир, предава Xinhua.Всички петима души на борда са загинали.Според свидетел хеликоптерът е загубил контрол, след като е ударил трафопост с високо напрежение, съобщават местни медии.От Министерството на отбраната все още не са коментирали инцидента.", "date": "2017.05.22", "title": " 5 души са загинали при падане на военен хеликоптер в Алжир"}
{"url": "https://trud.bg/%d0%b4%d0%bd%d0%b5%d1%81-%d1%89%d0%b5-%d1%81%d0%b5-%d0%bf%d1%80%d0%be%d0%b2%d0%b5%d0%b4%d0%b5-%d0%b2%d1%82%d0%be%d1%80%d0%b0%d1%82%d0%b0-%d0%bc%d0%b0%d1%82%d1%83%d1%80%d0%b0-%d0%b8-%d0%b2%d1%8a%d0%bd/", "text": "Над 110 000 ученици се явяват на изпит днес. Абитуриентите показват знанията си на втората задължителна матура по предмет по избор, а седмокласниците – на външното оценяване по математика, което е и вход за гимназиите.Над 53 000 зрелостници са подали заявления за явяване на втората матура по предмет по избор. Най-много желаещи тази година има за изпита по биология, а най-малко – за този по италиански език. Изпитният вариант ще бъде изтеглен рано тази сутрин в министерството на образованието и науката.Матурата започва в 8 и ще продължи 4 часа. За първи път тази година изпитът е разделен на модули, така че да се пресекат възможностите за изтичане на верните отговори. Зрелостниците разполагат с определено време, за да решат всеки един модул.Абитуриентите от професионалните гимназии могат да се освободят от втората матура като вместо нея използват сборната оценка от държавните си изпити за професионална квалификация.Около 60 000 седмокласници се очаква да се явят на националното външно оценяване по математика, което започва в 10 часа днес. Точките от днешния изпит и от външното оценяване по български език служат за вход в гимназиите. От тази година в класирането ще участват и седмокласниците със слабо представяне на препитванията, защото с новия закон отпадна кандидатстването след 8-ми клас.", "date": "2017.05.22", "title": " Днес ще се проведе втората матура и външното оценяване по математика"}
{"url": "https://trud.bg/%d0%bc%d0%b5%d0%b4%d0%b2%d0%b5%d0%b4%d0%b5%d0%b2-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81-%d0%b5%d1%80%d0%b4%d0%be%d0%b3%d0%b0%d0%bd-%d0%b4%d0%bd%d0%b5%d1%81/", "text": "По време на посещението си в Истанбул министър-председателят на Русия Дмитрий Медведев ще се срещне с президента на Турция Реджеп Тайип Ердоган, предаде ТАСС.„Разговорът между руския премиер Дмитрий Медведев и турския президент Реджеп Тайип Ердоган ще се проведе в понеделник. Те ще обсъдят ключови въпроси от двустранните отношения“, заявиха от пресслужбата на руското правителство.Медведев пристигна в Истанбул в неделя, за да участва в срещата на върха на Организацията на черноморско икономическо сътрудничество.", "date": "2017.05.22", "title": " Медведев ще се срещне с Ердоган днес"}
{"url": "https://trud.bg/%d1%82%d1%80%d1%83%d1%81-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-46-%d1%80%d0%b0%d0%b7%d0%bb%d1%8e%d0%bb%d1%8f-%d0%bd%d0%be%d0%b2%d0%b0-%d0%b7%d0%b5%d0%bb%d0%b0%d0%bd%d0%b4%d0%b8/", "text": "Земетресение с магнитуд 4,6 по скалата на Рихтер е било регистрирано при Южния остров на Нова Зеландия около 14. 10 ч. местно време, пише Daily Mail.Епицентърът на труса се е намирал на 15 км североизточно от град Каикоура, в североизточната част на острова.Това земетресение се случва в същия район, който преди шест месеца беше ударен от земетресение с магнитуд 7,8.Властите уточниха, че няма пострадали или разрушения.", "date": "2017.05.22", "title": " Трус с магнитуд 4,6 разлюля Нова Зеландия"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d1%80%d0%b5%d0%bc%d0%be%d0%bd%d1%82%d0%bd%d0%b8%d1%82%d0%b5-%d0%b4%d0%b5%d0%b9%d0%bd%d0%be%d1%81%d1%82%d0%b8-%d1%81%d0%bb%d0%b5/", "text": "На 22 май 2012 г., малко след 3 часа сутринта, земята в пернишко се разтресе със сила 5.6 по Рихтер.Хиляди домове пострадаха, няколко десетки трябваше да бъдат построени наново. А хората дни наред живееха в страх заради последвалите вторични трусове. Пет години по-късно ремонтно-възстановителните дейности продължават.Всички училища вече са получили необходимата помощ, за да укрепят сградите си.Изградени са две нови детски градини, а част от хората, по чийто домове имаше разрушения, получиха еднократни помощи.До момента перничани са получили около 55% от средствата, които очакват от държавата, коментира кметицата на Перник Вяра Церовска пред .", "date": "2017.05.22", "title": " Продължават ремонтните дейности след опустошителното земетресение в Перник"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b0%d0%bb%d0%bf%d0%b8%d0%bd%d0%b8%d1%81%d1%82%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bd%d0%b0-%d0%b5%d0%b2%d0%b5%d1%80%d0%b5%d1%81/", "text": "Трима алпинисти загинаха през уикенда при връх Еверест, един е в неизвестност, предаде Ройтерс. Загинали са граждани на Словакия, САЩ и Австралия. Изчезналият е индийски алпинист.Американецът Роланд Ервуд преживял падане на лавина под най-високия връх в света по време на земетресението през 2015. Тази година той решил да се качи на Еверест още веднъж, но починал близо до върха.Словакът Владимир Щърба също загина в неделя, а третата жертва, според вестник Himalayan Times е австралийският алпинист Франческо Енрико Марчети, който се спускал надолу заради изтощение от планинска болест.Започнало е издирване на изчезналия индийски алпинист.При Еверест от началото на настоящия пролетен катерачески сезон, започнал през март и продължаващ до края на май, са загинали петима алпинисти, а един е изчезнал.През тази година броят на желаещите да се качат на върха е рекорден. На Еверест за първи път стъпва човек през 1953 година. Тогава върхът е покорен от ноовзеландецът Едмънд Хилари и шерпът Тенсинг Норгей.Първият българин, качил се на осемхилядник (Лхоце, 1981) и първият наш сънародник на Еверест (1984) – Христо Проданов – остана завинаги в т.нар. „зона на смъртта“ на Еверест при спускането си обратно към базовия лагер на 22 април с.г.Той успя да достигне сам до върха без кислороден апарат по най-трудния и дълъг път – западния (непалски) склон, наричан още „Жестокия път“. Тялото му не е открито и до днес.", "date": "2017.05.22", "title": " Трима алпинисти са загинали на Еверест през почивните дни"}
{"url": "https://trud.bg/%d0%bf%d1%80%d0%b5%d0%b4%d0%bf%d1%80%d0%b8%d0%b5%d0%bc%d0%b0%d1%87%d1%8a%d1%82-%d1%81%d1%82%d0%b5%d1%84%d0%b0%d0%bd-%d1%88%d0%b0%d1%80%d0%bb%d0%be%d0%bf%d0%be%d0%b2-%d0%bf%d1%80%d0%b5%d0%b4/", "text": "Ако светът разбере какъв излишък имаме, няма да остане място за нас от гости– Г-н Шарлопов, вие сте председател на управителния съвет на Българския съюз по балнеология и спа туризъм. Къде стои страната ни като дестинация на европейската спа карта?– Страната постигна много през последните десет години и е в предните редици на спа картата на Стария континент. Спа хотелите у нас предлагат високо качество на продукта. За кратък период успяхме да покрием всички световни критерии за развитие на балнео, спа и уелнес туризма. И сега “обличам” във факти всичко това – освен че Българският съюз по балнеология и спа туризъм е член на Европейската спа асоциация, вицепрезидент на тази институция е българка. В цифри пазарният дял на спа, уелнес и балнео туризма надвишава 6% от целия туризъм на България през 2016 година. Потенциалът е огромен. Говорим за нощувки в целогодишно работещи хотели, които през последните години се резервират отрано. България е дестинация с дадености за развитие на туризъм 365 дни в годината и този диамант трябва да бъде сглобен, а впоследствие и шлифован елегантно. Никой не отрича морето и ските. За да ги надградим обаче, е необходима активна реклама и на други дадености, които имаме – балнео, спа и уелнес туризъм, културно-историческо наследство, етнография, религия, вино – ако искате. Имаме всичко в излишък. Ако светът разбере, няма да остане място за нас от туристи. Ще гъмжи.– Правят се немалко неща в тази посока. Бизнесът усеща ли разликата през последните години?– Сегашното Министерство на туризма в лицето на Николина Ангелкова поддържа добър ритъм, диалогът с бизнеса е на ниво, никой не отрича. Трябва обаче още много работа и нещо много важно – агресивна реклама с добър бюджет. В държавния бюджет трябва да се заделят в пъти повече пари за сектора, защото възвръщаемостта, която ще дойде, няма да направи само държавата по-богата, а ще се усети от всички. Българите трябва да знаят, че ние сме целунати от Бога от непреходни дадености – земя, климат, природа, храна… Вие знаете ли, че по време на Римската империя сме рехабилитирали елита на света. Нищо не ни пречи да го правим и сега. Синхронизираме ли нашето законодателство с европейското, продължим ли да работим активно всички, вярвам, че с добър туризъм може да постигнем двоен ръст на икономиката от сегашния и едни 5-6% увеличение на брутния вътрешен продукт ще ни позволят да дръпнем напред. Скоро имах разговор с министъра за една идея заедно с Европейската спа асоциация и няколко български общини да популяризираме проекта “По пътя на римляните” и ние като част от римските термални спа дестинации на Европа да допълним картата с маршрути на минерални води. За мен всичко това е кауза, защото вярвам, че с правилните стъпки ще стигнем далеч.– Какъв тип туристи идват в спа и уелнес хотелите у нас?– Някъде да сте чули, прочели или видели по новините скандали с пияни туристи, паднали хора от балкона или шумен скандал през нощта пред спа хотел? Това са среден и висок таргет туристи, които искат истинска почивка и качество на продукта и са готови да си плащат немалко за това. В нашия съюз сме решили да поддържаме този висок стандарт, да не влизаме в дъмпингови игри, защото знаем, че това, което предлагаме на хората, е повече от добро и това ни позволява да доизграждаме и да инвестираме не само в базите, но и в развитието на кадрите.– Кои са основните ни конкуренти на Стария континент?– Най-вече Чехия и Италия, но мисля, че на европейския пазар има пренасищане. Туристите търсят нови дестинации, а голямата изненада може да бъде България, ако спрем да обясняваме колко много уран имаме във водата. Европейската статистика отчита увеличение между 20 и 25% през 2016 г. на приходите от спа индустрията. У нас тенденцията е същата. Дори в кризата туризмът отчиташе ръст, което означава, че има огромен потенциал, който нямаме право да ритаме с приказки. Трябва да сме по-внимателни какво говорим, какви заключения правим, защото в дигиталния свят отзвукът на една неистина може да е пагубна. Не ме разбирайте погрешно, не казвам да крием от хората информация, но не може с лека ръка всеки втори да говори пред широката публика и да си играе със страховете на хората.– Каква според вас трябва да бъде съдбата на държавните бази за рехабилитация и почивка, голяма част от които в момента тънат в разруха?– Пътят за мен е чрез добро публично-частно партньорство, спазвайки всички законови правила, тези бази, които са на уникални места, да бъдат поддържани и развивани.– Част от тях най-вероятно трябва да се изградят из основи.– Това не е задължително навсякъде. Знаете, че едно време хората са строили здраво. Ако концепцията на базата не е тотално сбъркана, то има инвеститори и експерти, които знаят какво правят и могат да вложат пари в продукт, който ще работи.– Какви са основните проблеми в туризма и по-скоро достатъчен ли е с един кратък разговор да ги обхванем всичките?– Проблемите са твърде много за един разговор, това трябва да е ясно на всички. Смятам, че като първа точка за отстраняването им държавата трябва да осветли целия сектор. Това минава през изтласкване на нелоялната конкуренция, което да позволи сивият сектор в туризма да бъде сведен до минимум. От проверки, регистрация и облагане с данък на апартхотелите, което се разбра погрешно от вицепремиера Валери Симеонов на една скорошна среща с бизнеса, мине се през работодателите, които наемат хора без договори, нарушенията по ресторанти и барове, та чак до незаконните будки, на които можете да намерите от хотдог до бански костюми. Всяко нещо, малко или голямо, цапа картината и на принципа на стара къща трябва първо да изринеш изгнилото вътре, за да направиш добър ремонт. Не може да имаме 10% корпоративен данък и някой да не иска да ги плати и да прави опити да измами системата. Трябва да се вземе решение 1% от оборота на туристическия бранш да отива за реклама. Това по груби сметки са 70 милиона лева. Ако правилно се изразходят тези пари и ако няма дъмпинги и неконкурентна работна среда, може да се постигне много. Ще кажа и нещо друго – т.нар. All Inclusive (към цената на хотела се предлагат пълно изхранване, разнообразни напитки, забавления, игри и други екстри, б.а.) разказва играта на качествения туристически продукт. Срещу това обаче сме безсилни, защото е международен феномен.– Какво визирате, като казахте, че вицепремиерът не ви е разбрал правилно за апартхотелите?– На нашата работна среща ние повдигнахме проблема за нерегламентираните апартхотели в страната, а Валери Симеонов аха да обиди сериозно хиляди руснаци, които са собственици на имоти в България с посланията, че трябвало да плащат патентен данък. Хората с основание биха могли да си помислят това, което е пълен абсурд. Дори и младите знаят разликите между апартхотел и апартамент, който си е купил човек, който не реализира стопанска дейност. Вицепремиерът на една държава е институция и трябва много да внимава какво говори, защото медиите отразяват всичко. С Русия трябва да сме със сигурност в добри отношения не само заради факта, че пазарът е стратегически за туризма ни.– Какъв е пътят, по който страната трябва да тръгне, за да вдигнем нивото на туризма от ниската към средната и оттам към високата ценова категория?– С риск да се повторя, регламентирането на дейността на апартаментните туристически комплекси и апарт­хотелите, които извършват нерегламентирана туристическа дейност и създават нелоялната конкуренция, е важна стъпка към осветляването на бранша, а оттам и към по-качествен продукт. Държавата има всички инструменти да мине и да опише всички апартхотели. След като направи това, на законова база трябва да прецени какви данъци трябва да се плащат, на какви изисквания трябва да отговарят. Апартхотел в голям курорт предлага между 100 и 200 апартамента и държавата много лесно може да маркира къде се намира той и какви са мащабите му на стопанска дейност. Защото сега те нито са лицензирани, нито категоризирани и за капак не се отчитат на хазната, както правим всички останали. Благодарение на всичко това собствениците могат да си позволят нощувка за легло по 10 евро на вечер, които за един хотелиер, който развива коректна стопанска дейност и се отчита на държавата, това е невъзможно. Тук говорим за крайна продажна цена, защото преките разходи на апартхотелите са равни почти на нула. Това означава нелоялна конкуренция, която обезкуражава лоялните платци.– Може ли развитието на един вид туризъм по някакъв начин да стъпва това на друг?– Абсурд! Принципът “колкото повече – толкова повече” важи в пълна сила и в туризма. Защо евреите правят магазините си един до друг на пазара – защото има хляб за всички. Защо да се конкурираме, като не си пречим? Ние трябва да направим национална карта на нашия туристически продукт, за да знаят хората в това глобално време кои сме. Държавата трябва да инвестира в рекламира на страната като дестинация за четири сезона.– По данни на Министерството на туризма през 2016 г. изпращаме рекордна откъм посещения година, които надминаха населението. Какъв капацитет имаме за нови рекорди?– Можем да увеличим сезона на морето, но трябва да знаем как. Там, където има минерална вода, ние знаем какво да направим. Където няма, да се мисли за повече атракции. Какво значи това – опознаване на всички атракции в един район и активен маркетинг, който да развие сезона от май до октомври. Зимният туризъм – масово и целенасочено във всички планински райони борбата трябва да е за туризъм от 150 дни.– Може ли проблемът с кадрите на пазара на труда да ни “спъне”?– Проблемът с кадрите е свързан с две неща – липса на дългосрочна концепция на държавата как да задържи младите хора и експлоатацията, налагана в определен период от време върху току-що завършили деца. Тази експлоатация я създават хора, които не са инвестирали, за да създават продукт, а целят просто да печелят едни пари и затова им е все едно дали ще работят българи, чужденци, дали се чувстват добре, дали се спазват законите. Затова държавата, общините и бизнесът трябва да са в една лодка. Сядат в нея, изглаждат основния въпрос – трябват толкова и толкова кадри, толкова и толкова мерки за привличането им, толкова и толкова средства за реализирането им и т.н.– Готов ли е бизнесът да плаща големи заплати за квалифициран персонал? – Факт е, че доходите в България не са високи. Човек, който иска да има високи доходи, трябва да се научи да работи адекватно. Защо според вас текучеството на кадри при мен, в моя бизнес, е сведено до нула. Просто е – има коректност в отношенията и аз се държа със служителите си добре, за забавяне на заплати не може и да става дума. Щом хора работят 20 години за мен, значи са доволни. Тривиално или не, ключовата дума за това е коректност. Нашият гостСтефан Шарлопов е български предприемач, роден през 1962 година в Бургас. Започва бизнеса си с търговия, минал е през индустрия, към момента е успешен хотелиер и инвеститор в туризма. Шарлопов е създател на марките “Девин” и “Роял кейк”. Основател е на първата частна хотелиерска верига “Шарлопов хотелс”. Начело е на гражданско сдружение “Майка България”. Председател е на управителния съвет на Българския съюз по балнеология и спа туризъм. Баща на 5 деца.", "date": "2017.05.22", "title": " Предприемачът Стефан Шарлопов пред „Труд“: С добър туризъм ще постигнем двоен ръст на икономиката"}
{"url": "https://trud.bg/%d0%b5%d0%ba-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d0%bf%d1%80%d0%b5%d0%bf%d0%be%d1%80%d1%8a%d0%ba%d0%b8-%d0%ba%d1%8a%d0%bc-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b7/", "text": "ЕК ще представи специфичните си препоръки към България за структурни реформи в държавния и финансовия сектор, информира .Още от 2015 г. страната ни, заедно с още няколко държави от ЕС, е под специално наблюдение, заради прекомерни макроикономически дисбаланси.Това означава, според Брюксел, че в определени сфери са нужни реформи, за да се подобри сближаването между икономиките на страните от Евросъюза.Миналата година Комисията посъветва българското правителство да намали дела на сивия сектор и недекларирания труд, да подобри устойчивостта на банките, застрахователните фирми и други участници във финансовия сектор, да състави критерии за определянето на минималната работна заплата, да ускори въвеждането на електронни обществени поръчки, да подобри ефективността на системата на здравеопазване и достъпа на дълготрайно безработните и младежите до пазара на труда.", "date": "2017.05.22", "title": " ЕК представя препоръки към България за реформи във финансовия сектор"}
{"url": "https://trud.bg/%d0%bf%d1%8a%d1%82%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%bf%d1%80%d0%b5%d0%b2%d0%b8%d1%88%d0%b5%d0%bd%d0%b0%d1%82%d0%b0-%d1%81%d0%ba%d0%be%d1%80%d0%be%d1%81/", "text": "Организирали сме маршрути не само в столицата, но и в цялата страна. Там сме осигурили полицейско присъствие. Най-често нарушението по баловете е шофиране с превишена скорост. Това заяви главен инспектор Росен Рапчев от „Пътна полиция“ пред .Рапчев призова водачите да не се поддават на еуфорията, за да не се стигне до тежки инциденти. Безопасността на пътя е най-важна, трябва да се съобразяваме с това, че някой ни обича. Камери ще записват за установени нарушения, а на шофьорите ще бъдат изпращани уведомителни писма, каза Рапчев.Вече е вменено и на водачите да отговарят за това дали всички в колата пътуват с колани.През миналата година около баловете са установени 711 нарушения, 241 от тях са движение с несъобразена скорост. 27 души тогава са шофирали без да имат книжка.", "date": "2017.05.22", "title": " „Пътна полиция“: Превишената скорост е най-честото нарушение по баловете"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d0%be%d1%82%d0%bd%d0%be%d0%b2%d0%be-%d1%81%d1%8a%d0%be%d0%b1%d1%89%d0%b8-%d0%b7%d0%b0-%d1%83%d1%81%d0%bf%d0%b5%d1%88%d0%bd/", "text": "Северна Корея съобщи, че извършеното в неделя ново изстрелване на ракета е било успешно, предаде АФП.Изстреляната от Пхенян балистична ракета е със среден обсег, съобщи високопоставен американски служител на Белия дом.Системата, изпитана и през февруари, е с по-малък обхват от ракетите, изстреляни в последните три теста на Северна Корея.Вчера страната изстреля ракета, която достигна около 750 км височина и прелетя около 500 км.След поредния ракетен опит, извършен от Пхенян в неделя, Съветът за сигурност на ООН ще се събере на закрито заседание.", "date": "2017.05.22", "title": " Северна Корея отново съобщи за успешно изстреляна балистична ракета"}
{"url": "https://trud.bg/%d0%b5%d1%81-%d0%b4%d0%b0%d0%b2%d0%b0-%d0%bc%d0%b0%d0%bd%d0%b4%d0%b0%d1%82-%d0%bd%d0%b0-%d0%bf%d1%80%d0%b5%d0%b3%d0%be%d0%b2%d0%be%d1%80%d0%bd%d0%b8%d1%8f-%d1%81%d0%b8-%d0%b5%d0%ba%d0%b8%d0%bf-%d0%b7/", "text": "ЕС ще даде мандат на своя преговорен екип по Брекзит. Това ще стане да среща на министрите от 27-те държави от съюза, информира .Указанията за водене на преговорите по излизането на Обединеното кралство от ЕС вече са съгласувани със столиците и днес само формално трябва да се заверят с подписите на министрите.Позициите засягат само първата част от преговорите, в която 27-те настояват от Великобритания да гарантира социалните права и статута на европейските граждани на Острова, да се съгласи да плати финансовите си ангажименти към бюджета на съюза, поети като пълноправен член и да изясни въпроса с границата между Северна Ирландия и Ейре.Само след сделка по тези три теми, ЕС ще започне да обсъжда с британците бъдещите отношения след Брексит.Министрите ще гласуват и официален мандат на главния преговарящ Мишел Барние, французинът назначен от ЕК.След днешното заседание ще са изпълнени всички юридически изисквания за започването на преговорите, които ще продължат по-малко от 2 години.", "date": "2017.05.22", "title": " ЕС дава мандат на преговорния си екип за Брекзит"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-12-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%b0%d0%b2%d1%82%d0%be%d0%b1%d1%83/", "text": "Поне 12 души са загинали и около 30 са ранени при автобусна катастрофа в планински регион в южната част на Мексико, близо до границата в Гватемала, предаде Ройтерс.Превозното средство е излязло от пътя и е паднало около 90 метра по стръмен склон.Все още не е известно каква е причината за инцидента.", "date": "2017.05.22", "title": " Най-малко 12 души са загинали при автобусна катастрофа в Мексико"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%80%d0%b8%d1%82%d0%b5-%d0%be%d1%82-%d0%b5%d0%b2%d1%80%d0%be%d0%b7%d0%be%d0%bd%d0%b0%d1%82%d0%b0-%d0%be%d0%b1%d1%81%d1%8a%d0%b6%d0%b4%d0%b0%d1%82-%d0%be%d1%82/", "text": "Финансовите министри на държавите от еврозоната се събират днес в Брюксел, за да обсъдят отпускането на спешен заем за Гърция, припомня германският вестник Bild. Условие за предоставянето на средствата на Атина е министрите да постигнат съгласие, че последните усилия за икономии са задоволителни.Гърция се нуждае от парите, за да успее през юли да покрие вноската си по милиардния дълг. На срещата ще присъства и федералния министър на финансите на ФРГ Волфганг Шойбле. По-рано външният министър на Берлин Зигмар Габриел предупреди, че съпротивата на Германия може да доведе до провал на плановете за опрощаване на гръцкия дълг. Поради тази причина дипломатът се противопостави на позицията на Шойбле по гръцкия въпрос.", "date": "2017.05.22", "title": " Министрите от еврозоната обсъждат отпускането на спешен заем за Гърция"}
{"url": "https://trud.bg/%d0%be%d1%81%d0%b5%d0%bc%d0%bc%d0%b5%d1%82%d1%80%d0%be%d0%b2%d0%be-%d0%bf%d0%b0%d0%bd%d0%be-%d0%be%d1%82-%d0%b2%d1%8a%d0%bb%d0%bd%d0%b0-%d0%b8%d0%b7%d0%be%d0%b1%d1%80%d0%b0%d0%b7%d1%8f%d0%b2%d0%b0/", "text": "Осемметрово тъкано пано с надпис „България“ на глаголица ще бъде показано в Садово по време на майските празници, които започват на 24 май и ще продължат до края на месеца.Автор на униката от непредена вълна е студентката по текстил от Национална художествена академия Даяна Прокопова. Чергата е наречена „В началото бе словото“ и е изработена само от природни материали и цветове.„Това, което ни е завещано в миналото не бива да се забравя. Всяка една буква съдържа огромна символика и сила, а когато изпишеш „България“, влагаш абсолютния смисъл на това какво е Родината. Избрах благородна, естествена материя – вълна от наши, български овце, бяла и кафява. Тъмният цвят символизира божествения хаос и това, което е непознаваемо за нас. Като печат на словото избрах белия цвят, светлината. Това е символиката на моята черга – България, пътят на истината и корените“, твърди Даяна Прокопова, която е автор на ръчно ушита и избродирана от нея женска риза в духа на възраждащите се традиции на българското тъкачество и бродерия.„Символите в народните шевици не са случайни, техният смисъл е да защитават от зли сили“, допълва студентката от Националната художествена академия, която е сред участниците в първия у нас Фестивал на еко и био производителите на 26, 27 и 28 май в Садово.„Той ще съвпадне с традиционния празник на фъстъка и с първия национален фолклорен фестивал „Георги Пендов“, посветен на известния наш кларнетист“, заяви кметът на община Садово Димитър Здравков.По време на майските празници в Община Садово ще се честват 135 години от съществуването на земеделска наука в България и 134 години от откриването на първата учебна година в местната Професионална селскостопанска гимназия, която е първото професионално земеделско училище у нас. На 29 май в Садово Институтът по растителни генетични ресурси „Константин Малков“ ще отбележи с научна конференция своя 40-годишен юбилей.", "date": "2017.05.22", "title": " Осемметрово пано от вълна изобразява „България“ на глаголица"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d1%8a%d1%82-%d0%bd%d0%b0-%d0%bc%d0%be%d1%81%d1%82%d0%b0-%d0%b2-%d0%ba%d1%83%d0%ba%d0%bb%d0%b5%d0%bd-%d0%b7%d0%b0%d0%bf%d0%be%d1%87%d0%b2%d0%b0-%d1%82%d0%be%d0%b2/", "text": "Кметицата на Община Куклен Мария Белчева се надява още това лято да започне и да се извърши ремонта на моста, който единствено свързва двете части на града.„Имаме уверение от АПИ, че скоро ще осигурят финансиране за ремонта, защото мостът е тяхна собственост“, заяви кметицата Мария Белчева. Техническият проект за ремонт е готов, а до реконструкцията се стигна, след като парче от разширението на моста с размери 1 метър на 50 сантиметра пропадна.„Става въпрос за пропадане на преходната плоча от разширението на моста, която осигурява прехода от асфалтовата пътна настилка към съоръжението. Устоите на моста и гредите са здрави, проблемът е в пътната плоча, защото през годините всеки е правил дъждоприемни шахти, като е пробивал самата настилка и след всяка зима дупките са се разширявали“, коментира главният инженер на Община Куклен Тодор Лозанов.", "date": "2017.05.22", "title": " Ремонтът на моста в Куклен започва това лято"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d1%81%d1%8a%d0%b4%d0%b5%d0%b1%d0%bd%d0%b8%d1%8f%d1%82-%d0%bf%d1%80%d0%be%d1%86%d0%b5%d1%81-%d1%81%d1%80%d0%b5%d1%89%d1%83-%d0%b3%d1%8e%d0%bb%d0%b5%d0%bd/", "text": "В Анкара днес започва съдебният процес срещу лидера на организацията ФЕТО Фетхуллах Гюлен и 221 военни, сред които 26 са генерали, предаде .Делото срещу военните, обвинени за участие в опита за преврат от 15 юли м.г. ще се гледа в новоизградения корпус в затвора в Синджан и ще продължи до 16 юни. Гюлен е първи в списъка на подсъдимите, но той продължава да живее в резиденцията си в Пенсилвания, САЩ и неколкократните настоявания на турските власти той да бъде екстрадиран засега остават без резултат.Предаването му обратно на Турция бе един от въпросите, които президентът Реджеп Ердоган постави пред Доналд Тръмп по време на визитата си преди няколко дни. Главният адютант на Ердоган, командващият офицер при началника на Генералния щаб, ръководителят на специалната дирекция на министър-председателя са сред подсъдимите.От общо 221 души, които ще се изправят пред съда, 200 са в затвора, 9 са на свобода срещу подписка, 12 са бегълци, 12 са цивилни – учители, държавни служители и търговци. Всички те са обвинени в погазване на конституцията, опит за премахване на републиканския ред, на парламента и правителството чрез използване на принуда, насилие и жестокост, в ръководство и членство в терористична организация.Освен това те трябва да получат наказание за опита за покушение над президента, за убийството на 250 граждани на страната, за опита за убийството на 2 735 души и ограничаване на свободата на висши военни командири и държавни служители.В обвинителния акт е подчертано, че внедрените в турските въоръжени сили членове на престъпната групировка ФЕТО са имали коварната цел да съборят конституционния ред на републиката и на нейно място да установят друг режим. В реализирането на този план са се включили над 8 000 военни, 35 самолети, 37 хеликоптери, 74 танка, 246 бронирани коли и близо 4 000 единици по-леки оръжия. С бомбардировки те са опитали да разрушат президентския дворец и сградата на парламента, както и други държавни демократични институции и ведомства, за да завземат страната.В обвинителния акт Ердоган е посочен като „жертва-жалбоподател“, такива са и началникът на Генералния щаб Хулуси Акар, 12 висши офицери, 43 полицаи, още 26 жалбоподатели, сред които един депутат от ПСР, 2 558 цивилни, потърпевши от опита за преврат, близки на убитите трима войници, 63 полицаи и 172 граждани, ранените 21 войници и 153 полицейски служители.Преди ден в.“Йени шафак“ публикува част от показанията на майора от националното разузнаване MIT с инициали О.К. От тях става ясно, че разузнавателната агенция е била информирана за подготовката на преврата 7 часа преди старта на действията на въоръжените сили на 15 юли м.г. вечерта. Други двама висши военни – командващият сухопътните сили Салих Зеки Чолак и зам.-началникът на Генералния щаб Яшар Гюлер твърдят в показанията си, че още в 14,30 ч. същия ден ръководителят на разузнаването Хакан Фидан е бил уведомен за възможен преврат, но не е реагирал по никакъв начин.По този повод в.“Джумхуриет“ поставя въпроса защо Фидан не е информирал незабавно президента Реджеп Ердоган и премиера Бинали Йълдъръм за получения доклад, и настоява за отговори, като подчертава, че прокуратурата и парламентарната комисия за разследване на опита за преврат избягват да разпитат разузнавателния шеф, който не е привлечен и като свидетел.В началото на април, когато кампанията за референдума беше в разгара си, лидерът на опозиционната Републиканска народна партия Кемал Кълъчдароглу заяви, че разполага с доказателства за това, че опитът за преврат е бил контролиран от властите и подготвя специален доклад, но отложи разкритията си за по-късно. Тогава на среща с ръководителите на телевизиите Кълъчдароглу разкри още, че сред депутатите на управляващата ПСР има 120-180 души, които са хора на проповедника Фетхуллах Гюлен, обвинен за организирането на опита за преврат от 15 юли м.г., но имената им умишлено се укриват.„Сред управляващите има между 120 и 180 души, които ползват мобилното приложение ByLock, което е за мрежата на гюленистите. Това е известно на властите и имената на тези хора трябва да бъдат огласени. Списъкът с имената е в ръцете на правителството, но умишлено не се разкрива. Прокуратурата получава селектирани имена, срещу които се водят наказателни преследвания“, посочи опозиционният лидер.", "date": "2017.05.22", "title": " Започва съдебният процес срещу Гюлен и над 200 военни"}
{"url": "https://trud.bg/%d0%bd%d0%b5%d0%be%d0%bb%d0%b8%d0%b1%d0%b5%d1%80%d0%b0%d0%bb%d1%81%d1%82%d0%b2%d0%b0%d1%89%d0%b0%d1%82%d0%b0-%d0%bf%d0%b0%d1%81%d0%bc%d0%b8%d0%bd%d0%b0-%d0%b8%d1%81%d1%82%d0%b5%d1%80%d1%8f%d1%81%d0%b2/", "text": "Нелоялните „реформатори“, зелените терористи и соросоидната дружинка за производство на протестърски акции опитват да компрометират правителствотоНеолибералстващите са близо до фашистите и болшевиките по мракобесие, методите и крайните им цели са същитеEдинственият извод от историята е, че от нея не се правят изводи, писа хумористът Бранислав Нушич. Днес за пореден път гледаме доказателства за същото в изпълнение на нашенски политически актьори. Вместо енергично да подкарат кервана на изпълнителната власт, те губят ценно време, нервно тъпчат на място и се стараят да угодят на истеричното врещене на зелени, розови, сини, червени и прочие политически терористи.Властта в парламента е получена след убедителния вот на избирателите, правителството е формирано по всички демократични правила, според които на загубилите изборите им остава да се подчинят и играят в опозиция. Не би! Напълно закономерно неолибералстващата пасмина се тръшна в истеричен припадък и наду медийни вувузели срещу част от коалицията. Всъщност срещу резултатите от изборите, които отново показаха реалната им политическа тежест и отношението на българите към техните партии, водачи и идейни ценности.Но защо премиерът, депутатите и ръководството на ГЕРБ за пореден път се хващат на гаднярските им номерца, влизат в обяснителен режим пред крайно незначителни групички и субекти с лоша слава в обществото? Знайна е единствената сериозна причина – външният натиск. Нищо, ама съвсем нищо друго значимо не стои зад вчерашните и утрешни „реформатори“, непеошници и гейпарадисти.А зад зелените маймунджилъци прозират главно интересите на чужди бизнес играчи, другото е болната страст на шепа наглеци да тормозят хиляди собственици на имоти. С присъщата за почти всички непеошници извратена радост, че от подривните им действия за хората има вреден ефект, но пък на тях носи ползи. Властта не се съобразява с обществените интереси, а с техните изцепки, ерго те са умни, красиви и още за каквото си фантазират и претендират.Така със сила изникна въпросът в „Труд“: „Кой ни управлява всъщност, господин Цветанов – ГЕРБ и патриотите или зелените лигльовци?“ Защо с всичката си воля за управление връщате назад разумен закон, за да угодите с извинителна усмивка на горните шумни наглеци? Щом имате парламентарно мнозинство и стабилно правителство, такъв ход неизбежно се тълкува като „любовна серенада под зеления балкон“!Ами подминавате ги като бърз влак малка спирка и тогава ще се приеме, че изпълнявате управленските си функции!Добре е най-сетне да проумеете, че българите гласуват пропорционално или мажоритарно за вас преди всичко, за да им се махнат от главите онези негодници от неолибералстващата политическа и околополитическа пасмина. Тя като цяло и в отделните си сегменти се провали напълно и безвъзвратно за самостоятелна употреба.Има на разположение единствено техниката да ви тероризира и по този начин подтиква да изпълнявате външните инструкции към нея. Да ви дърля с вувузелене от улицата и особено от екраните на услужливи телевизии или да ви сритва коалиционно отвътре, ако чуждите й благодетели ви заставят да я присламчите към властта. Може да не ги щат избирателите, да ги мразят българите, но често успяват чрез ГЕРБ да постигат част от щенията си.Значи предстои намразването на ГЕРБ, то вече е в ход, факти има достатъчно, тенденцията става забележима. Нали с този мотив предишното правителство подаде оставка след показателните според премиера резултати от президентските избори! Колко пъти още ще се печели след отказ от управление насред мандата при предостатъчна парламентарна подкрепа? Следващ такъв „маньовър“ масово ще се възприеме като израз на страх и безотговорност, като признание за непригодност да се върши някаква народополезна дейност.Към това е насочено актуалното подривно мероприятие на пасмината, наречено „Нацисткия скандал“. Скандал някакъв тече, но не е нацистки. Поради липса у нас на нацисти, фашисти и прочие трайно сатанизирани след световната война феномени от миналия век. С оглед вота на избирателите ГЕРБ естествено си покани за коалиционен съюзник „Обединените патриоти“, които лоялно подкрепяха и предишния кабинет.Именно нелоялните тогава „реформатори“ и соросоидната дружинка за производство на протестърски акции яростно напират да компрометират тази управленска връзка. Знаят, че с оглед своите интереси в операцията ще се включат ДПС и особено БСП с ляво-дясното си троцкистко ръководство. ДПС и преди скандала настояваше за отстраняването на „Обединените патриоти“ от изпълнителната власт, сега просто напомня за същото.Позитанците строго по Нушич не са извлекли важни за себе си и партията поуки както от последствията от кървавото преследване на „монархофашисти“ преди 70 години, така и от своето заклеймяване и опити за преследване след захвърлянето си от Кремъл. Хиляди българи, повечето от които невинни, са потърпевши от репресиите на комунистическия режим, извършвани нерядко без съд и присъди. Имало е сред репресираните и немалко жестоки крепители на царската власт, примитивни биячи и убийци на държавна служба, възторжени симпатизанти на Велика Германия, но истинските идейни и политически изявени като нацисти и фашисти са били незначителен процент.Палачинката се обърна, дойде време по същата рецепта комунистите да станат обект на дамгосване с поставяне под един знаменател с манипулативното приравняване на комунизма и фашизма. Отново прогонване на създадения през годините управленски, военен и професионален елит, отново както след септември 1944 г. високи и средни държавни позиции се заемат от люде некомпетентни, безотговорни и просто нефелни за сериозна работа.По главните критерии БСП е скъсала връзката си с БКП, но с практиката да клейми и злепоставя с поставяне на различни хора под един знаменател очевидно не е. Като ревностни социаллиберали позитанците заедно с неолибералстващите космополити се нахвърлиха срещу „Обединени патриоти“ по повод нищо незначеща в политически план стара снимка. Истерични словесни атаки заляха съвсем прясно назначения Павел Тенев, а в биографията му няма абсолютно нищо политически укорително. Не е нацист или фашист, но на онези много им трябва нещо такова за обект на нападки, лепнаха му желаните етикети и го обявиха за „вещер“. Набедиха за такъв и Иво Антонов, шеф на дирекция в МО.Какво да правят, като желаят да гонят, налага се все някого за нещо да дамгосат, да го пекнат на медийна клада и да му искат оставката. И вицепремиерът Валери Симеонов искат да се маха, лоши снимки в концлагер бил правил, спотайвал може би и антисемитски мисли в главата си. За нищо такова няма данни, но колко му е да ги съчинят и да ръчнат „Шалом“ да напомни за холокоста.А шефът на ПАСЕ Станишев да смъмри Борисов за лошия му избор на партньори. Гони ги тия националисти, Борисов, нацисти са те! Я той как се издигна, след като сладко се целува насред София с пламенния евроатлантик-ердоганист Местан!„От всичките зам.-министри на „Обединените патриоти“ Тенев беше най-добрият и най-подготвеният. Истински съжалявам, че това се случва заради подобна глупост от негова страна. Човешко е по време на командировки да се правят такива шеги“, казва премиерът и е много близо до точната оценка. Но отстрани и двамата набедени, така угоди на собствените си душмани.А именно неолибералстващите са най-близко до фашистите и болшевиките по мракобесие, методите им са същите, крайните им цели са същите и като тях са готови света да удавят в кръв. Както за онези, така и за тези родолюбците и патриотите са първи противници и обекти за свирепа агресия. Това виждат как се прави в САЩ срещу новия президент на страната, това с някои теренни нюанси прилагат във Франция, Холандия, Австрия и тук. На тях демокрацията им е потребна само като прикритие за установяване на антидемократичен ред.При реална заплаха за осъществяване на противонародните им цели ще преминат към репресии, както това са сторили болшевиките, маоистите, нацистите и фашистите, впечатлили силно с лозунгите си милиони хора. Като всички носители на Единствените ценности и водачи към Светло бъдеще размахващите неолиберална изключителност вече вървят по техния мракобесен път. Затова е самоубийствено да се угажда и правят отстъпки на такива.", "date": "2017.05.22", "title": " Неолибералстващата пасмина истерясва по американски модел"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%b0%d0%bc%d0%b1%d0%b8%d1%86%d0%b8%d1%8f%d1%82%d0%b0-%d0%b5-%d0%b4%d0%b0-%d1%81%d0%b5-%d0%bf/", "text": "Зимният туристически сезон отчита ръст от 19.1 %, 1 400 000 туристи са посетили зимните курорти. Това показва, че рекламата на България е успешна, ще продължим ударно по същия начин напред, защото страната има още по-голям потенциал. Това заяви министърът на туризма Николина Ангелкова пред .Ангелкова каза, че амбицията е страната ни да се превърне в целогодишна дестинация. За целта трябва да бъдат привлечени нискотарифните компании още по-добре във Варна, Бургас и Пловдив.Министърът отчете ръст на ранните запитвания и заявките за чартърни полети през летния сезон от Франция и Холандия – 83%, Белгия – 53%. Спрямо 2016 г. се очаква около 10 % ръст на туристите през тази година.Ще предложа на представителите на бизнеса да бъде премахната прекатегоризацията на местата за настаняване и заведенията за хранене, каза още министърът на туризма Николина Ангелкова. „Считам, че хотелиерите и ресторантьорите, които работят и спазват закона, трябва да бъдат облекчени, а не на всеки 5 години да подготвят огромен обем документи“, посочи още Ангелкова.Министърът на туризма акцентира, че намаляването на административната тежест за бизнеса е един от основните ангажименти на това правителство. В тази връзка Николина Ангелкова съобщи, че се обмисля възможността категоризацията на местата за настаняване да бъде комплексна, а не да се категоризират отделните обекти вътре – лоби бар, ресторант и т.н. По този начин няма да има хотели с четири звезди, а ресторантите да са с две. Това ще спести време и средства за бранша. „Допълнителното облекчение, което предвиждаме, е голяма част от документите, които се изискват, да бъдат набавяни по служебен път от екипа на МТ“, каза министър Ангелкова.По думите й всички дейности за приемането на програмата за националната реклама през 2018 г. са стартирани. Акцентира се върху рекламата по целеви пазари, съвместната работа с водещи туроператори, представянето на България на международни туристически изложения и тематични форуми. Русия е основен целеви пазар за страната ни, потвърди министърът и коментира, че е предложила на руския посланик Анатолий Макаров заедно да посетят националните курорти и детски лагери, за да се увери лично в тяхната готовност.Стана ясно още, че активностите на Министерството на туризма са фокусирани върху дигиталната реклама и маркетинг. Министър Ангелкова информира, че предстои да бъде актуализиран сайтът , като ще бъде обявена обществена поръчка.Регулирането на статута на националните курорти също е един от основните приоритети, каза още министър Ангелкова и допълни, че трябва да има еднакви правила, които трябва да се спазват. Тези промени ще бъдат въведени със Закона за туризма и специална наредба, която урежда това. Предстои до края на годината промените да бъдат внесени в Народното събрание.Относно контролните дейности по морските плажове, министър Ангелкова коментира, че телефонът, на който могат да се подават сигнали в Министерството на туризма, функционира и вече има подадени сигнали. Тя каза още, че предстои да сменим табелите на плажовете, които имат нови стопани. През това лято ще се правят съвместни изненадващи проверки с КЗП, Агенцията по безопасност на храните и РЗИ.По информация от МВР и през този летен сезон ще има съвместни патрули с Румъния и Чехия. Министърът на туризма потвърди, че всички институции работят целенасочено и в координация, за да бъдат в максимална степен гарантирани сигурността и спокойствието на туристите.", "date": "2017.05.22", "title": " Николина Ангелкова: Амбицията е да се превърнем в целогодишна дестинация"}
{"url": "https://trud.bg/%d0%bf%d1%80%d0%b5%d0%bc%d0%b0%d1%85%d0%b2%d0%b0%d1%82-%d0%b2%d1%81%d0%b8%d1%87%d0%ba%d0%b8-%d1%81%d0%b5%d1%80%d0%b3%d0%b8%d0%b8-%d0%b8-%d0%b0%d1%82%d1%80%d0%b0%d0%ba%d1%86%d0%b8%d0%be%d0%bd%d0%b8/", "text": "Абсолютна забрана за разполагане на сергии, стрелбища, увеселителни съоръжения и всякакви други атракциони в центъра на града издаде Община Пазарджик. Разрешения за търговия в централната градска част няма да се издават, а за спазването на забраната е потърсено съдействие от Областна дирекция на МВР.От екипа на кмета Тодор Попов се оплакаха, че всяка година за празника на града в края на май на площада пред Драматичния театър „Константин Величков“ се самонастаняват ромски гастрольори, но от общинската управа са решили веднъж завинаги да сложат край на тази порочна практика.Временни търговски обекти вече ще се разполагат само в източната част на парк „Остров „Свобода“ по средата на река Марица и то по строго определена схема и издадено разрешително от общината.", "date": "2017.05.22", "title": " Премахват всички сергии и атракциони от центъра на Пазарджик"}
{"url": "https://trud.bg/%d0%ba%d1%80%d1%8a%d0%b3%d0%bb%d0%b0-%d0%bc%d0%b0%d1%81%d0%b0-%d0%b7%d0%b0-%d0%bf%d1%80%d0%be%d0%b1%d0%bb%d0%b5%d0%bc%d0%b8%d1%82%d0%b5-%d0%b2-%d0%b7%d0%b4%d1%80%d0%b0%d0%b2%d0%b5%d0%be%d0%bf%d0%b0/", "text": "Кръгла маса за проблемите в здравеопазването и генерираното напрежение в здравната система ще се проведе този вторник в Пловдив. Форумът е организиран от депутата от ПГ „БСП за България“ и заместник-председател на парламентарната комисия по здравеопазване в 44-ото народно събрание доц. д-р Георги Йорданов.На срещата дискусия ще бъдат разисквани всички наболели проблеми, свързани със сключването на договори между лечебните заведения и НЗОК, намалените лимити и неизплащането им. В кръглата маса ще присъстват ръководителите на лечебните заведения от Пловдив и областта, представители на РЗОК, Българския лекарски съюз и Регионалната здравна инспекция.", "date": "2017.05.22", "title": " Кръгла маса за проблемите в здравеопазването организират в Пловдив"}
{"url": "https://trud.bg/%d0%b2%d0%b5%d0%bd%d0%b5%d1%86%d1%83%d0%b5%d0%bb%d0%b0-%d1%80%d0%b0%d0%b7%d0%bf%d0%be%d0%bb%d0%b0%d0%b3%d0%b0-%d1%81-5-%d1%85%d0%b8%d0%bb-%d1%80%d1%83%d1%81%d0%ba%d0%b8-%d0%bf%d1%80%d0%b5%d0%bd%d0%be/", "text": "Съгласно военни документи, представени пред Ройтерс, Венецуела разполага с пет хиляди преносими зенитни ракетни комплекси (ПЗРК) руско производство. Това е най-големият известен подобен запас в Латинска Америка, твърди американски източник.Социалистическото правителство на Венецуела отдавна използва заплахата от „империалистическо“ нашествие от страна на САЩ, за да оправдае натрупването на оръжия.Голяма част от този арсенал бе предоставен от Русия на покойния президент на Венецуела Уго Чавес, чиито мандат продължи от 1999 г. до смъртта му през 2013 г.Ракетите, които може да бъдат управлявани от един човек, представляват сериозна заплаха за търговските и военни въздухоплавателни средства. Експертите твърдят, че отдавна има опасения, че оръжията може да бъдат откраднати, продадени или по някакъв начин да бъдат насочени към неподходящи ръце – информация, която предизвиква тревоги на фона на изострената ситуация във Венецуела, където продължават гражданските вълнения и икономическата криза.Секретни документи на венецуелските военни разкриват, че страната притежава пет хиляди ПЗРК „Игла-С“. Представители на управляващите в Каракас и на армията отказа да коментират разпространената информация.", "date": "2017.05.22", "title": " Венецуела разполага с 5 хил. руски преносими зенитни ракетни комплекси\t\t\t"}
{"url": "https://trud.bg/%d0%bf%d0%be-%d0%bc%d0%b0%d0%bb%d0%ba%d0%be-%d1%86%d0%b8%d0%bb%d0%b8%d0%bd%d0%b4%d1%80%d0%b8-%d0%bf%d0%be-%d0%b3%d0%be%d0%bb%d1%8f%d0%bc%d0%b0-%d0%b4%d0%b8%d0%bd%d0%b0%d0%bc%d0%b8%d0%ba%d0%b0-%d0%b7/", "text": "Двуместна спортна кола с по-малко от 6 цилиндъра? Доскоро това звучеше като виц. Но мощност 300 конски сили, ускорение от 0 до 100 км/ч за 5,7 секунди и максимална скорост 249 км/ч изобщо не звучат като виц. Това са твърде сериозни динамични качества, които ще бъдат оценени от автомобилните познавачи и забелязани от всички участници в движението, защото става дума за култовия Jaguar F-Type. За първи път „хищната котка” излиза на пътя с 4-цилиндров двигател, но той е най-мощният такъв в историята на марката и просто няма как да „спъне” този породист „звяр”. В гамата на F-Type това е моторът с най-висок специфичен ресурс (150 конски сили на 1000 куб. см работен обем) и в същото време е най-икономичният с 16% по-нисък разход на гориво в сравнение с V6 с 340 конски сили.Развитието на технологиите и стремежът да се редуцират отделяните вредни емисии водят до намаляване на обема на двигателите не само при масовите, но и при спортните модели. Jaguar F-Type не е единственият расов автомобил с четири цилиндъра под капака. Достатъчно е да споменем, че емблемата на американските „мускулести” коли Ford Mustang и иконата Porsche 911 също се предлагат с 4-цилиндрови мотори. Те са по-леки, по-достъпни и по-пестеливи на гориво в сравнение с 6 и 8-цилиндровите варианти. На хартия разликата между F-Type с новия 4-цилиндров двулитров двигател и F-Type с трилитров агрегат V6 не е фрапиращо голяма – 300 срещу 340 конски сили при мощността, 400 срещу 450 Nm при въртящиямомент, 249 км/ч срещу 260 км/ч при максималната скорост, 5,7 секунди срещу 5,3 секунди при ускорението от 0 до 100 км/ч.Редица усъвършенствани технологии позволяват на двулитровия 4-цилиндров двигател от поколението Ingenium да комбинира отлична динамика и нисък разход на гориво. По-малкият мотор сваля 52 кг от теглото на F-Type в сравнение с модела V6. Олекотяването е предимно върху предния мост и се отразява много положително върху пътното поведение. Прецизните настройки на шасито осигуряват бързи реакции на командите с волана, пълен контрол на траекторията и добър комфорт при пътуване.Двигателят работи с най-модерно електрохидравлично управление на клапаните с патентовани от Jaguar контролни алгоритми. Технологията позволява изцяло променлив контрол на хода на всмукателните клапани за оптимални мощност, въртящ момент и ефективност в целия диапазон на оборотите. Изпускателният колектор е интегриран в отлятата цилиндрова глава. През каналите в колектора преминава охлаждаща течност, която намалява времето за загряване и сваля консумацията на гориво и нивото на отделяните вредни емисии. Колекторът е свързан с двоен турбокомпресор по начин, който предотвратява влиянието на пулсациятана отработените газове и това гарантира много по-бързи реакции на турбината. Така се елиминира турбо закъснението и се доставя почти мигновено по-голямо налягане. Самият турбокомпресор е изграден с керамични сачмени лагери с ниско триене. Предимството им се усеща най-вече при студено запалване, когато автомобилът изненадва с отлична стартова динамика.Директното впръскване на горивото се извършва под високо налягане от 200 бара през централно монтирани инжектори. Технологията неутрализира въздействието върху цилиндровите стени и челата на буталата, а това също води до по-добра ефективност на горивния процес. По данни на производителя средният разход на бензин възлиза на 7,6 л на 100 км. Ниската консумация се дължи и на 8-степенната автоматична трансмисия ZF, адаптирана да оползотворява по най-добрия начин въртящия момент на двигателя от 400 Nm.Двигателят с 300 конски сили, както всички мотори от семейството Ingenium, се произвежда във Великобритания в центъра на концерна Jaguar Land Rover на стойност 1 милиард лири. Също там се сглобяват четирицилиндровите бензинови агрегати с мощност 200 и 250 конски сили, както и четирицилиндровите дизели с ресурс 150, 163, 180 и 240 конски сили.За моделната 2018 година F-Type получава не само нов двигател, но и серия подобрения в дизайна и техниката. Сред тях са адаптивните LED фарове, олекотените и издължени седалки, инфо-развлекателната система Touch Pro и предна стерео камера. Водачът разчита на електронни системи като разпознаване на пътните знаци, адаптивен ограничител на скоростта, асистенти при напускане на лентата и за придържане в нея.„Ревът“ на „звяра“ остава страховитС въвеждането на 4-цилиндров двигател F-Type не губи едно от най-характерните си качества – звука. Независимо че е с по-малък мотор, този Jaguar продължава да бъде един шумен хищник, който предизвиква внимание и респект не само със своя външен вид, но и със своя „рев”. Автомобилът е оборудван с активна изпускателна система, която му осигурява мощно звуково присъствие.Отвън 4-цилиндровият вариант се различава незначително от моделите с по-големи двигатели. Отпред можете да го познаете по въздуховодите в бронята, а отзад – по централно разположената ауспухова тръба с единичен, голям овален извод. Версиите с повече от 4 цилиндъра са с двойни и четворни накрайници. С въвеждането на „базовия“ двулитров мотор с 300 конски сили и при купето, и при кабриото, F-Type разполага с много разнообразна гама. На нейния връх застава върховият вариант F-Type SVR с петлитров V8 с мощност 575 конски сили.", "date": "2017.05.22", "title": " По-малко цилиндри, по-голяма динамика за F-Type"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0%d1%82%d0%b0-%d0%bd%d0%b0-%d0%b0%d0%bb%d0%b1%d0%b0%d0%bd%d0%b8%d1%8f-%d1%89%d0%b5-%d0%bf%d0%be%d0%bb%d0%b5%d1%82%d1%8f%d1%82-%d0%bb%d0%b8-%d0%b2/", "text": "Безработицата сред мъжете е по-висока, отколкото сред женитеВ края на 2016 г. средната брутна работна заплата в публичния сектор е близо 400 евроАлбания, което в превод означава Земя на орлите, е следващата балканска страна, която ще разгледам. Тя също е малка и отворена икономика, която се развива динамично през последните години. Доходът на човек от населението според паритета на покупателната способност е 30% от средния за ЕС през 2015 г., което я нарежда след Черна гора, Сърбия и Македония, и е малко по-висок, отколкото в Босна и Херцеговина. Албания е член на НАТО от 2009 г., а през 2014 г. получава официален статут на кандидат за член на Европейския съюз.Периодът 1998-2008 г. може да бъде определен като изключително успешен за албанската икономика. Темпът на растеж на брутния вътрешен продукт в реално изражение тогава достига 7% средногодишно, което прави Албания една от най-бързо развиващите се икономики. Един от факторите за това е ниската база, но освен това страната извлича ползи от отварянето на икономиката към останалия свят, либерализирането на търговията (Албания става член на Световната търговска организация през септември 2000 г.), намаляването на тарифите, движението на капитали, политическата стабилизация и постепенното изграждане на по-съвременни институции.Световната финансова криза се отразява негативно и на Албания. Икономическият растеж се забавя, но остава положителен, т.е. дори по време на кризата албанската икономика продължава да се разширява. Периодът 2012-2014 г. обаче се характеризира с най-ниски темпове на растеж през последните години, като до голяма степен причината за това е вътрешната политическа обстановка. След това растежът отново се ускорява, но все още не може да достигне темповете преди кризата.Население и демографски процесиКъм началото на 2017 г. населението на Албания е 2.877 млн. души. Налице е трайна тенденция броят му да намалява, като понижението след 2001 г. е с приблизително 187 хил. души. Също така нетната емиграция се засилва след получаването на безвизов режим към Шенгенската зона в края на 2010 г.Очакваната средна продължителност на живота е 77.9 години (при 80.6 години средно в ЕС). Общата тенденция за застаряване на населението е налице и в Албания. Докато през 2007 г. средната възраст е била 28.9 години, то през 2016 г. тя вече е 36.7 години. Заедно с това делът от населението на възраст над 65 години нараства от 8.8% през 2007 до 12.9% през 2016 г.Образованието в Албания е относително добре развито. Грамотните лица са приблизително 98.7%, като по този показател страната се нарежда на 25-о място в света.Текущо развитиеСтруктурата на икономиката на Албания се различава съществено от средната за Европейския съюз и всъщност процесът на конвергенция протича относително бавно. Относителният дял на селското стопанство в Албания е 23% (значително по-висок спрямо ЕС), докато индустрията допринася за 23.8%, а услугите – за 53.2% от брутната добавена стойност (значително по-нисък дял спрямо ЕС). Отраслите с най-висок принос освен селското стопанство са търговията с 18% и строителството с 11.4%. От друга страна, преработващата промишленост и финансовото посредничество генерират съответно едва 6% и 2.7% от добавената стойност.През последните години се наблюдава бърз растеж на износа от страната, като след 2005 г. в стойностно изражение той се увеличава над 2.5 пъти. Основната дестинация на албанския износ на стоки е Италия, където се реализират 54.6% от всички стоки, следвана от Косово – 6.8%, Гърция – 4.6%, Германия – 3.4%, Малта – 3.3%, Испания – 3.3%, и Китай – 3.1% и останалите балкански страни.Приходите от износа на услуги обаче надвишават тези от стоките, като те се генерират от туризъм, транспорт и производство на ишлеме. Един от източниците на растежа на износа е нарастващият брой туристи. През периода от 2001 до 2016 г. техният брой се е увеличил над 13 пъти. Като цяло обаче се изнасят продукти, в чието производство се използват интензивно предимно неквалифициран труд или природни ресурси, което означава, че добавената стойност е относително ниска.Основните източници на вноса на стоки в Албания са Италия – 29.3%, Германия – 9.5%, Китай – 8.8%, Гърция – 7.9%, Турция – 7.9%, Сърбия – 3.1% от общия внос. В структурата на вноса най-голям дял заемат машините и оборудването – 22.6%, хранителни стоки, напитки и тютюневи изделия – 17.3%, химически продукти и пластмаси – 13.8%, текстилни изделия и обувки – 13.8%, и строителни материали и метали – 13.1%.В края на 2016 г. средната брутна работна заплата в публичния сектор е приблизително 400 евро, докато минималната заплата за икономиката е около 160 евро. През същата година коефициентът на безработица се запазва относително висок при равнище от 15.2%. Все пак се отбелязва понижение на този показател спрямо предходната година, когато безработицата е 17.1%. Интересен е фактът, че безработицата сред мъжете е по-висока, отколкото сред жените – съответно 15.9% срещу 14.4%. Висок е и делът на младежката безработица – 28.9%, а безработните лица все още са значително повече, отколкото преди световната финансова криза. Освен това икономически активното население е едва 57.5%, докато коефициентът на заетост е 48.7% от населението над 15-годишна възраст. Това е индикатор и за наличието на висок дял на неформалната икономика.Парична политикаЦентралната банка на Албания има за цел да поддържа стабилността на цените и на финансовите пазари. Официално е възприет режим на определяне на числена цел за темпа на инфлация, който в средносрочен период трябва да бъде около 3% средногодишно. Освен това албанският лек е оставен да плава свободно спрямо останалите валути. Понастоящем централната банка поддържа основните лихви до исторически най-ниските им нива с цел стимулиране на вътрешното търсене.Избраният режим постига желаните резултати по отношение на стабилността на цените. През последните години темпът на инфлацията, определен от индекса на потребителските цени, рядко надвишава 3%, като през периода 2012-2016 г. той е между 1 и 2%. Заедно с относително малките колебания на валутния курс на албанския лек спрямо еврото това осигурява вътрешната и външната стабилност на местната валута, което е една от основните предпоставки за икономическото развитие.Фискална политикаСлед световната финансова криза бюджетната политика в Албания е насочена към стимулиране на вътрешното търсене чрез реализирането на високи дефицити от около 5% от БВП. Това допринася за натрупването на държавен дълг. Така за относително кратък период от време дългът нараства с над 13 процентни пункта спрямо БВП. През 2011 г. той е 59.4% от БВП, докато през 2015 г. вече е 72.7% от БВП. Едва през 2016 г. се постига консолидация, която се дължи най-вече на неизпълнение на разходите. През същата година размерът на държания дълг се понижава до 71% от БВП, като междувременно разходите за обслужването му са се повишили.Принос за овладяването на бюджетния дефицит през 2016 г. има и споразумението с Международния валутен фонд, чиито основни цели са изпълнени, но с известни закъснения. Правителството се ангажира да предприеме допълнителни мерки през текущата година, които са насочени към разширяване на данъчната основа и намаляване на облекченията. Освен това са предвидени ограничения върху разходите и държавната подкрепа за енергийния сектор.Бизнес среда и регулацииПрез 2017 г. Албания регистрира значителен напредък в класацията на Световната банка (СБ) за правене на бизнес, като се изкачва нагоре с 32 места, за да се класира на 58-о място. Въпреки това тя остава след страни от региона като Македония, Сърбия и Черна гора. През последните години са направени значителни подобрения в три основни направления. Улеснен е процесът на получаване на разрешителни за строеж, ускорен е достъпът до електричество и е въведена електронна система за подаване на декларации и за плащане на данъци.Като силни страни на местната среда за бизнес могат да се посочат защитата на миноритарните акционери и презграничната търговия, докато по-сериозните слабостите все още са в областта на достъпа до електричество, прилагането на договорите, строителните разрешителни, регистрирането на собствеността и плащането на данъците.Експертите от СБ посочват, че са необходими по-нататъшни усилия при изграждането на електрическите мрежи, въвеждане на изцяло онлайн платформа за разрешителни за строеж, подобряване на процеса на прехвърляне на собственост и повишаване на ефективността на решаване на търговски спорове. Също така презграничната търговия може да бъде облекчена чрез намаляване на ограниченията до нивото им в рамките на ЕС.През февруари Албания успешно приключи тригодишно споразумение с Международния валутен фонд. Въпреки това остават проблемите с държавния дълг. Според представителите на МВФ е необходимо да се реформират данъците върху собствеността и да се намалят данъчните облекчения. Освен това трябва да бъде продължена съдебната реформа, стартирала през 2016 г. с подкрепата на ЕС.Потенциалът за развитие е в международни проекти в областта на енергетиката и транспорта. Пример за такова сътрудничество е проектът за пренос на каспийски газ към Италия през територията на Албания, който би могъл да се разшири, за да доставя и на други страни от Западните Балкани. Друг важен проект е изграждането на Паневропейски транспортен коридор номер 8, който минава и през България. Като цяло на страната е необходимо изграждането на инфраструктура, която би подпомогнала и туризма, който представлява все по-важен отрасъл в местната икономика.", "date": "2017.05.22", "title": " Икономиката на Албания – ще полетят ли високо орлите?"}
{"url": "https://trud.bg/%d0%b0%d1%82%d0%b0%d0%bd%d0%b0%d1%81-%d1%81%d0%ba%d0%b0%d1%82%d0%be%d0%b2-%d0%b8%d0%b7%d0%ba%d0%b0%d1%87%d0%b8-%d0%b5%d0%b2%d0%b5%d1%80%d0%b5%d1%81%d1%82-%d0%b7%d0%b0-%d0%b2%d1%82%d0%be%d1%80%d0%b8/", "text": "Алпинистът-веган Атанас Скатов покори връх Еверест за втори път. Българинът е осъществил изкачването по класическия маршрут от южната, непалска, страна на върха и вече е слязъл в Лагер 4.„Пристигнахме в лагера! Всичко е наред!“ – Това е съобщението, което алпинистът е изпратил през сателитния си предавател в 7:35 ч. тази сутрин.Скатов изкачи Еверест за първи път през 2014. Това е вторият му покорен връх в рамките на шест дни, след като на 17 май той стъпи на Лхотце.Това е 6-то изкачване на осемхилядник от Атанас Скатов. До момнта той е стъпил два пъти на върха на Еверест, Лхотце, Макалу, Манаслу и Анапурна и достигна на 167 м. под връхната точка на Дхаулагири.", "date": "2017.05.22", "title": " Атанас Скатов изкачи Еверест за втори път"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b4-%d1%80-%d0%b0%d1%82%d0%b0%d0%bd%d0%b0%d1%81-%d0%ba%d0%b0%d0%bc%d0%b1%d0%b8-6/", "text": "Кметът на община Благоевград д-р Атанас Камбитов организира стилен коктейл за завършващите ученици от Випуск 2017 в Благоевград.Всички абитуриенти са поканени пред зала „22 септември“ на 22 май от 18:30 часа, където завършващите, техните преподаватели и д-р Камбитов ще направят общи снимки за спомен. Инициативата е на кмета д-р Камбитов и се провежда за трета поредна година в областния център.Непосредствено след това абитуриентите ще се отправят към „Elysium club“, където кметът Камбитов ще даде прием за зрелостниците. Тази година завършващите зрелостници са 708 на брой. Приемът е само една от изненадите, подготвени от д-р Камбитов за зрелостниците от Випуск 2017.", "date": "2017.05.22", "title": " Кметът на Благоевград д-р Атанас Камбитов дава коктейл за всички абитуриенти"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%b5%d0%ba%d1%81%d0%bf%d0%b5%d1%80%d1%82%d1%8a%d1%82-%d1%81%d0%b5-%d0%b7%d0%b0%d0%b2%d1%80%d1%8a%d1%89%d0%b0/", "text": "След близо 17 години прекъсване Нено Димов се завърна в Министерството на околната среда и водите. И докато в периода 1997-2001 г. беше във ведомството като заместник на тогавашния титуляр Евдокия Манева, сега Димов застана начело с амбициозни приоритети. Той ги обобщава накратко така: “търсене на баланс между опазването на околната среда, повишаване качеството на живот и икономическо развитие”.Пътят на Нено Димов в изпълнителната власт започва преди около 20 години, когато през 1997 г. става главен секретар на МОСВ. Същата година е назначен за заместник на Манева във ведомството. Съвместява двете длъжности до 1999 г., като до края на мандата на кабинета на Иван Костов остава зам.-министър.След загубата на изборите през 2001-ва, когато тогавашните Обединени демократични сили остават втори с около 1 100 000 гласа по-малко от новосъздаденото НДСВ, Нено Димов остава в политиката, като оглавява общинската организация на СДС в столичния “Овча купел”.След като Иван Костов напуска Съюза на демократичните сили и създава “Демократи за силна България” през 2004 година, Димов минава във формацията, като е един от нейните учредители и влиза в ръководството й. Година по-късно вече е депутат в 40-ото народно събрание от парламентарната група на ДСБ. Влиза в две комисии – Комисията по икономическа политика и Комисията по бюджет и финанси.Около пет месеца преди провеждането на парламентарните избори през 2009 година Нено Димов напуска ПГ на ДСБ заедно с колегите си Николай Михайлов и Антонела Понева.“Аз съм учредител на ДСБ, но съм учредявал съвсем друга партия”, обявява тогава Димов, който вече си е спечелил славата на един от хората, които не прекланят глава пред прищевките на лидера Костов.Причината за раздора, станал на 28 февруари, са медийни публикации месец по-рано. В тях се посочва, че ДСБ прави предложение към другите десни партии за съставяне на обща листа за депутати за вота на 5 юли. За участието в нея всеки кандидат или партия трябвало да даде определена сума за предизборната кампания. В медиите бяха публикувани конкретни разчети на разходи, сред които за рекламни материали и гориво. Нено Димов обявява, че този документ е истински.Депутатът напуска парламентарната група с думите: “Партия, която може да сътвори такъв документ, е вредна”. Днес, 8 години по-късно, завършилият математика в СУ “Св. Климент Охридски” и доктор по физика на Българската академия на науките отново привлича общественото и медийното внимание. Този път не в МОСВ като част от политическа партия, а като признат специалист в областта на екологията.“Поканиха ме в правителството като експерт. Минал съм през целия ешелон в МОСВ. Участвах в екипа, който изгради съвременната административна база. Председателят на ВМРО Красимир Каракачанов ме покани в експертно качество. Не съм имал контакти с “Обединени патриоти”, а с Каракачанов се познаваме, когато бяхме народни представители от различни парламентарни групи. Знаем си телефоните, чували сме се” – така Димов обясни влизането с в кабинета “Борисов 3”.Въпреки че е бил член на преговорния екип за приемането на страната ни в Евросъюза, още с встъпването му в длъжност част от екологичния сектор започна атака срещу него. Причината – като експерт опонира на тези, които всяват страх чрез глобалното затопляне на планетата и последствията от него.Като учен Нено Димов не крие своята гледна точка, напротив – споделя я.“Топенето на ледовете на Северния полюс няма да повиши морското равнище дори с милиметър. Не е сигурно, че промените в климата са свързани с човешката дейност. Устойчивото развитие е новият социализъм”, са част от тезите му, които има и на видео в родното интернет пространство.През 2012 г. Нено Димов издава и книга, озаглавена “Околната среда – от енвиронментализма до свободата”. Нейната цел е “да обоснове необходимостта от все по-сериозно ограничаване ролята на държавата както в управлението на околната среда, така и в по-широк план”.Именно заради своите научни тези Димов си навлече гнева на така наречените зелени, които още преди да е станал министър, го нападнаха в социалните мрежи, с твърдението, че е “скептик” в екологията. Всъщност опитът за удар дойде от една определена група, която през годините доби имидж на “зелени рекетьори”. Атаката още не е утихнала, тъй като Димов нареди одит на всички проекти, спечелени от въпросните организации, които са на стойност милиони евро, но ползата от тяхната реализация за обществото и икономиката е нулева. Така че на Нено Димов му предстои тежка битка с една порочна клика, която досега винаги печели срещу властта, залагайки на изнудване и улични протести. И новият министър е първият, който показва, че има желание да излезе победител, а не да се скрие. Съученик с Илияна Йотова и Ивайло КалфинНено Димов е завършил столичната Девета френска езикова гимназия през 1983 година. Любопитното е, че заедно с бившия вицепремиер Ивайло Калфин са били чин до чин в паралелка “ц”. В “а” клас от същия випуск е била вицепрезидентът Илияна Йотова, а лидерът на СДС отпреди няколко години и майстор по айкидо Пламен Юруков е от “е” клас. Съученици на Димов си спомнят, че той е бил изявена спортна натура и много добър на футболното игрище. За негоИма нужния опитНовият министър на околната среда Нено Димов има биография, показваща, че има и опита в сферата на опазването на околната среда. Пожелавам му успех от името на парламентарната група на ГЕРБ и от мое име. В крайна сметка това беше постигнатият консенсус между партньорите в коалиционния формат. Представиха ми го като кадърен човекПредставиха ми го скоро заедно с колегата му от министерството на икономиката Емил Караниколов. Пред това не ги познавах. Доколкото разбирам, и двамата са кадърни хора с голям опит. Убедена съм, че ще се справиЧака ви един нелек мандат, пожелавам да бъде пълен, за да изпълните целите си. Знам, че имате опит тук – били сте главен секретар, заместник-министър на МОСВ, и с вашия опит, разум и интелект съм убедена, че ще се справите с казусите, които ще трябва да решаватепри предаването на поста на Димов Той няма нищо общо с патриотитеНено Димов няма нищо общо с Патриотичния фронт. Това е задкулисие, защото той не е човек, който ще изпълнява програмата на Патриотичния фронт, може би не я е чел дори.", "date": "2017.05.22", "title": " Нено Димов – Експертът се завръща"}
{"url": "https://trud.bg/%d0%bc%d0%bd%d0%b8%d0%bc%d0%b8-%d1%80%d1%83%d1%81%d0%bd%d0%b0%d1%86%d0%b8-%d0%be%d0%ba%d1%80%d0%b0%d0%b4%d0%be%d1%85%d0%b0-%d0%bd%d0%b0%d1%88%d0%b5%d0%bd%d0%b5%d1%86/", "text": "35 годишен мъж от добричкото село Божурово бил измамен и обран в Каблешково.Непознати мъже, стоящи до три спрели автомобила, на руски език му обяснили, че им свършило горивото и имат проблем с кредитните карти. Затова не можели да си изтеглят пари.Предложили му да закупи два мъжки пръстена и мъжка гривна за сумата от 1 000 евро, но 35 годишния мъж заявил, че разполога само с 300 евро и 45 лв. Непознатите се съгласили да му продадат вещите за въпросната сума, като малко по-късно при проверка в златарско ателие в Несебър, българинът констатирал, че е измамен и алармирал полицейските служители.Работата по случая бяха продължава от служители на Районно управление – Поморие.Преди година седем румънци обраха варненец с подобен мотив- че нямат пари за бензин. Тогава чужденците му взеха последните 15 лева, шапката и шала срещу пръстен от жълт метал, но бяха заловени.", "date": "2017.05.22", "title": " Мними руснаци окрадоха нашенец"}
{"url": "https://trud.bg/%d1%80%d0%b0%d0%b1%d0%be%d1%82%d0%bd%d0%b8%d0%ba-%d0%bf%d0%be%d0%b4%d0%bf%d0%b0%d0%bb%d0%b8-%d1%81%d1%82%d1%80%d0%be%d0%b5%d0%b6-%d1%81-%d0%b3%d0%be%d1%80%d0%b5%d0%bb%d0%ba%d0%b0/", "text": "Строителен работник по невнимание подпалил фасадата на сграда. Инцидентът станал в бургаския жк „Славейков“. Пожарът бил потушен от два противопожарени екипа и седем огнеборци.При нагряване с горелка на полаган на покрива на втория етаж на сградата хидроизолационен материал от 44 годишния С.А., се запалил еталбонда на изолацията. Той бил поставен в парапета.Работникът забелязал дим откъм северозападната фасада на блока и сигнализирал за пожара компетентните органи. От инцидента по фасадата на обекта са нанесени материални щети, но няма пострадали.", "date": "2017.05.22", "title": " Работник подпали строеж с горелка"}
{"url": "https://trud.bg/%d0%be%d1%80%d0%b3%d0%b0%d0%bd%d0%b8%d1%82%d0%b5-%d0%bd%d0%b0-%d1%82%d1%8a%d1%80%d0%bd%d0%be%d0%b2%d0%b5%d1%86-%d1%81%d0%bf%d0%b0%d1%81%d0%b8%d1%85%d0%b0-%d0%b4%d0%b2%d0%b0-%d0%b6%d0%b8%d0%b2%d0%be/", "text": "Пациент на МОБАЛ „Д-р Ст. Черкезов” във Велико Търново е изпаднал в мозъчна смърт в следствие на мозъчен инсулт, а с органите му са спасени други два човешки живота. 43-годишният мъж е четвърти случай на пациент на областната болница в старата столица за тази година изпаднал в мозъчна смърт и трети реализиран донор.В първите часове на 20 май екип на УМБАЛ „Света Екатерина“ взел донора за извършване на експлантация на сърцето и черния дроб на търновеца. Още същия ден сърцето на донора е трансплантирано в УМБАЛ „Света Екатерина“, но реципиентът все още е в критично състояние, а в УБ „Лозенец“ е извършено присаждане на черния дроб.Ръководството на МОБАЛ „Д-р Ст. Черкезов” АД благодари на близките на донора и екипа на д-р Сибила Маринова, началник на Отделение за анестезиология и интензивно лечение, както и над-р Ваня Лъчезарова – другият координатор по донорството в стационара.Към момента на тежката загуба за семейството на 43-годишния мъж, чакащите за трансплантация на сърце и черен дроб българи у нас са 85. От тях 33-ма са нуждаещите се от сърце, а 52-ма от черен дроб.От началото на 2017 г., заради хуманността и смелостта на близките на донорите, професионализма на медицинския персонал и професионалистите по здравни грижи в стационарите смъртта е дала шанс за живот за 16 души. Извъшени са 10 бъбречни трансплантации, 2 присаждания на сърце и 4 чернодробни трансплантации.", "date": "2017.05.22", "title": " Органите на търновец спасиха два живота"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%bc%d0%b0%d1%81%d1%82%d0%b8%d0%ba%d0%b0-%d0%b8-%d1%80%d0%b0%d0%ba%d0%b8%d1%8f-%d0%b1%d0%b5%d0%b7-%d0%b1%d0%b0%d0%bd%d0%b4%d0%b5%d1%80%d0%be%d0%bb-%d0%b2/", "text": "На 19.05.т.г. служители от Районно управление – Карнобат извършили проверка в магазин за хранителни стоки, разположен на карнобатската улица «Искър», като в двора на жилището, разположено до магазина и обитавано от 72 годишния Х.М. от Карнобат, са намерени и иззети около 900 гр. нарязан тютюн, без акцизен бандерол и светлокафяв високоградусов алкохол с мирис на етилов спирт / с общо количество 20 литра/.Извършена е проверка и в магазин за хранителни стоки, разположен в карнобатския квартал «Люляците», стопанисван от 40 годишната М.А. от Карнобат, като намерили и иззели 3,100 л. мастика и ракия, без акцизен бандерол.Работата по случаите продължава от служители на Районно управление – Карнобат.", "date": "2017.05.22", "title": " Спипаха мастика и ракия без бандерол в Карнобат"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%b0%d1%80%d1%85%d0%b8%d1%82%d0%b5%d0%ba%d1%82-%d0%bd%d0%b0-%d1%81%d0%be%d1%84%d0%b8%d1%8f-%d0%b7%d0%be%d0%bd%d0%b0%d1%82%d0%b0-%d0%be%d1%82-%d0%b1/", "text": "Пространството от бул. „Ал. Стамболийски до бул. „Витоша“ ще стане пешеходна зона, обяви на пресконференция главният архитект на София Здравко Здравков.„Това, което свършихме за 1 година е изключително важно. Теренните проучвания са направени от 35 доброволци, които извършваха преброявания на брой пешеходци, транспорт, места за седене и т.н. Общинският съвет възложи една дългосрочна визия на главния архитект. Започна работата по нея до 2050 г. Започнахме обратна комуникация с гражданите. Това е правилният модел, отколкото да се подготви един планов документ и да се представи на гражданите. Стартирахме с промени в нормативната уредба, които почти 10 години не беше променяна. Възникна поредица от напрежение по отношение на високите сгради. Трябва да създадем ясни правила за целесъобразност. Ще продължим с промяна в нормативната уредба. Искаме да създадем и някои облекчителни режими за създаване на детски площадки върху зелени площи“, обясни Здравков.По думите му транспортният анализ към високите сгради вече функционира. „Съществено изискване е промяната в наредбата за градската среда. Направихме предложения за промени в Наредбата за обществени обсъждания. Обхватът и е свързан със заданията за обществените обсъждане. Променихме начина на обсъждане, на информираност. Регистърът работи, макар и трудно. Другата сериозна промяна е свързана с рекламата и градската среда. Всички виждате нахлуването на рекламата в градската среда. Останаха около 100 телефонни кабини, с които водим дела. Премахнахме и 3 арки. Когато се вижда желание от страна на администрацията, собствениците сами ги премахват. Демонтирането е изключително скъпо“, каза още главният архитект. Той отбеляза, че има дневен ред на всеки експертен съвет. „Предстоят промени във връзка с работата по отношение на Закона за културното наследство. Предстои внасянето на доклад за създаването на звено, съвместно с Музея за история на София. Създадох координационно звено за градско и пространствено планиране“, подчерта той. Здравков каза още, че са постъпили 61 проекта за конкурса за реконструкция на сградата на бившата топлоцентрала на НДК и превръщането ѝ в център за изкуство и култура. Той уточни, че конкурсът ще бъде максимално обективен и никой от журито не знае кой зад кой проект се крие.", "date": "2017.05.22", "title": " Главният архитект на София: Зоната от бул. „Ал. Стамболийски до бул. „Витоша“ става пешеходна зона\t\t\t"}
{"url": "https://trud.bg/%d1%81%d1%80%d1%8a%d0%b1%d1%81%d0%ba%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d1%86%d0%b2%d0%b5/", "text": "Сръбската прокуратура разследва банкера беглец Цветан Василев, който у нас е подведен под отговорност като тартор на организирана престъпна група, източила 2 млрд. лева от фалираната КТБ.Държавното обвинение на Сърбия го разследва за участие в ОПГ заради изправения пред фалит завод за стъкло в Парачин, съобщи сръбският сайт N1.com, цитиран от „“.На 30 май ще стане ясно дали предприятието ще продължи да функционира. Делото в Търговския съд в Крагуевац започна в четвъртък, а искането е дошло от кредитор на завода заради неизплатен заем в размер на 47 млн. евро. Искът за фалит е от фирмата „Вексилум Балкан“ (гр. Чачак), която търси от фабриката дълг в размер на 47,3 млн. евро.Заводът, който в Сърбия е известен като „Парачинска Стаклара“, от своя страна оспори твърденията, че „Вексилум Балкан“ е легалният кредитор и че фабриката се намира в трайна неплатежоспособност. Стана ясно и че от „Стаклара” са завели дело срещу организирана престъпна група. Тартор на групата е Верица Маткович, бившата генерална директорка на фабриката, а нейни помагачи са Деян Адамович, член на надзорния съвет на завода, адвокатите от Белград Филип Маткович и Воислав Илич, представителят на фирмата, която поиска фалит, Слободан Спасойевич и банкерът беглец Цветан Весилев.„Подадохме наказателна жалба в републиканската прокуратура срещу тези особи като организирана престъпна група“, каза по време на заседанието помощник-адвокатът на СФС Бранислав Томашев. Според търговските регистри в западната ни съседка дружеството кредитор е създадено само преди три месеца – през февруари 2017 г.Това само засилва подозренията, че зад цялата история отново стои банкерът беглец, чийто патент беше източването на КТБ именно чрез роящи се непрекъснато новосъздадени кухи дружества. Слуховете, че той се опитва да продаде завода, вървят повече от година, като дори се появиха информации, че е възможно по този начин да си урежда и допълнителен чадър от сръбските си покровители.На следващото заседание ще се вземе решението дали да бъде обявен фалитът на завода. Продължава неизвестността за 825-има работници във фабриката. Собственикът на фабриката Цветан Василев, откакто встъпи в завода досега е увеличил дълговете близо 70 пъти, пише сръбският разследващ сайт „Инсайдер”.Василев се крие от родното правосъдие в Белград, тъй като у нас ще бъде изправен пред Специализирания наказателен съд. Василев е с обвинение като престъпен бос, за което го грозят 20 години затвор. Обвиненията са описани в, като само томовете с доказателства надхвърлят 1000.За уличаването на Василев и шайката му са разпитани повече от 400 свидетели. Василев ще отговаря пред Темида по 4 текста от НК.", "date": "2017.05.22", "title": " Сръбската прокуратура разследва Цветан Василев"}
{"url": "https://trud.bg/%d0%bd%d0%b5%d0%b2%d1%80%d1%8a%d1%81%d1%82%d0%b5%d0%bd-%d0%b0%d0%bf%d0%b0%d1%88-%d0%b1%d1%8f%d0%b3%d0%b0-%d0%be%d1%82-%d0%b7%d0%b0%d1%82%d0%b2%d0%be%d1%80%d0%b0-%d0%b7%d0%b0%d0%bb%d0%be%d0%b2%d0%b8/", "text": "Момче от затвора в Бойчиновци се опита да избяга, но бе заловено докато прескача последната ограда. Заради бягството невръстният апаш ще бъде изправен отново пред съда, съобщиха от Областната дирекция на полицията в Монтана.16 годишният Асен Ю. решил да духне от  Поправителния дом в неделя към 13.50 ч. Той прескочил две от от високите телени огради, но охранителната система се задействала  и дежурните надзиратели хукнали след него. Момчето било спипано при опита си да преодолее и третата последна ограда и охраната го върнала обратно.Асен Ю. е от село Малоконаре, Пазарджишко и изтърпява присъда от една година и четири месеца лишаване от свобода за блудство с малолетна и още осем месеца за кражба.Местопроизшествието е посетено от дежурна оперативна група. Срещу момчето е образувано досъдебно производство за опит за бягство от затвора, за което го грозят още 3 години зад решетките.Миналата седмица заместник омбудсманът Диана Ковачева направи проверка на единствения у нас затвор за непълнолетни в Бойчиновци, който е поделение на затвора във Враца и констатира лоши битови условия. В Поправителния дом са затворени 22 деца и 12 пълнолетни младежи.", "date": "2017.05.22", "title": " Невръстен апаш бяга от затвора, заловиха го"}
{"url": "https://trud.bg/%d0%ba%d0%be%d1%81%d0%bc%d0%be%d0%bd%d0%b0%d0%b2%d1%82%d1%8a%d1%82-%d0%b3%d0%b5%d0%be%d1%80%d0%b3%d0%b8-%d0%b8%d0%b2%d0%b0%d0%bd%d0%be%d0%b2-%d0%b5-%d0%bf%d1%80%d0%b8%d0%b5%d1%82-%d0%b2%d1%8a%d0%b2/", "text": "Първият български космонавт Георги Иванов е настанен рано тази сутрин във ВМА. Това съобщиха от пресцентъра на лечебното заведение.Най-вероятно става дума за инсулт. Няма данни за травми в главата и мозъка. В момента той е настанен за лечение и наблюдение в Клиниката интензивна терапия към болницата.Георги Иванов е роден в Ловеч на 2 юли 1940 година. На 1 март 1978 г. e избран за космонавт във втората група от програмата „Интеркосмос“. На 10 април 1979 г., в 20 часа и 34 минути московско време е изстрелян в орбита около Земята космическият кораб „Союз-33“, с международен екипаж, с командир на полета Николай Рукавишников. В Космоса Георги Иванов прекарват 1 ден, 23 часа и 1 минути.", "date": "2017.05.22", "title": " Космонавтът Георги Иванов е приет във ВМА"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%b1%d0%be%d0%b3%d0%b4%d0%b0%d0%bd%d0%be%d0%b2-%d0%b2%d0%b5%d0%bb%d0%b8%d0%ba-%d0%bc%d0%b0%d0%b9%d1%81%d1%82%d0%be%d1%80-%d0%bd%d0%b0-%d0%b2%d0%b5%d0%bb%d0%b8/", "text": "Въпросът „Как мога да помогна на хората?“ става с времето водещ за постъпилите в свободното зидарство– Господин Богданов, поводът да сте тук е международният форум след избирането на новия Велик майстор на ОВЛБ Искрен Йотов – какви са впечатленията ви?– Да, действително, поводът да съм в България е асамблеята на ОВЛБ по повод избирането на новия Велик майстор на България Искрен Йотов – мой добър приятел, с когото се познаваме повече от десет години. С Искрен Йотов се запознахме навремето в Америка, при едно от посещенията си там. И сега имам много хубав повод да дойда в София, в България, за да го поздравя лично.– Какво му пожелахте, какво е вашето послание към новия Велик майстор на ОВЛБ?– Когато го поздравих по време на събранието, казах, че през последните две-три години между ОВЛБ и Великата ложа на Русия се установиха много тесни и добри отношения и между нашите ложи по места има вече много побратимявания. В Русия има ложа „Шипка“, която е съставена предимно от българи, в нея има, разбира се, и братя руснаци. Но лично аз смятам, че побратимяването между наши ложи служи за добра основа да съдейства за добрите отношения между нашите народи.– По какъв начин свободното зидарство влияе на обществото със своите ценности? Или масонството в една държава се развива съобразно отношенията и степента на демокрацията в обществото?– При нас, сред свободните зидари, е разпространено обяснението, че масонството прави от добрите хора още по-добри. Това е един от главните принципи в масонството и една от причините, хората – профани да се стремят да влязат в братството. Масонството помага за усъвършенстването на братята, за преосмислянето на ценностите в живота. И въпросът „Как мога да помогна на хората?“ става с времето водещ за постъпилите в редиците на свободното зидарство. И в този смисъл масонството е в помощ на братята, които избират нашия път на личностното усъвършенстване в полза на обществото. Масонството е просъществувало 300 години, защото неговите ценности се основават на човешките отношения. Най-главното за мен в масонството са човешките отношения и постоянните човешки отношения.– Откога датира свободното зидарство в Русия?– Масонството в Русия датира от 1731 година. Това е една от най-старите ложи в света. Първият Велик майстор на Русия е инсталиран от Великия майстор на Англия. Това е генерал Джон Кейт. Първият руски Велик майстор на Русия е граф Филагин от 1772 година. Но през 1822 година масонството в Русия е било забранено. До 1832 година все още е имало съществуващи ложи и масонството в Русия се открива отново през 1995 година. Тази година отбелязваме 22 години съвременно масонство в Русия и аз съм четвъртият Велик майстор на съвременна Русия.– В тази връзка си спомням посвещението на проф. Маргарет Джейкъб, която в българското издание на „Просвещение на живо – Свободно зидарство и политика в Европа през XVIII век“ е оставила следното послание към българските си читатели: „България е понесла повече, отколкото й се полагат, диктатори и абсолютисти“. Как да разбираме това нейно послание? И още – проф. Джейкъб казва, че предлага тази книга като противоотрова за българските читатели.– За съжаление не съм я чел.– Питам ви в контекста на това, че в Русия масонството е било забранено толкова дълго време.– През 1995 година масонството в Русия се възражда официално, регистрирано е. Свободните зидари в Русия нямаме в днешно време никакви проблеми нито с властта, нито с народа.– В България масонството е било забранявано два пъти, предполагам, че знаете – по времето, когато сме съюзници на нацистка Германия и след това във времето преди 1989 година.– А може ли да попитам дали има документи за забраните на масонството в България? Фашизмът е забранил свободното зидарство. А т.нар. съветското правителство в България забранило ли е масонството? Има ли такъв документ?– Не знам.– Аз мисля, че не. Никой не е забранявал масонството тук. Забрана от такъв вид съществува само в Русия, когато през 1825 година масонството престава да съществува при нас. Нямаме документи и за това някой да е отишъл да каже на Ленин или на Сталин „ние искаме да възобновим масонството“ и да е получил отговор „не, забранено е“.– А защо в тези периоди от историята липсва масонство? Или братството се скрива? Има диктатура, няма масонство?– Мисля, че много руски масони по това време са били във Франция. Масони, които са били свързани с царския режим и контрареволюцията. И те не са се върнали в Русия по политически причини. Въпросът за възраждането на масонството не е повдиган тогава. Ние можем да мислим, че забрана е имало, но нямаме факти, няма документи. И мисля, че в България е по същия начин. Мисля, че след забраната за съществуването на свободното зидарство от фашизма правителството след 1944 година не е било питано може ли или не да се възобнови масонството.– Каква е била причината за толкова строги мерки срещу свободните зидари в Русия през 1825 година?– Бих изказал свое мнение – тогава е Отечествената война през 1812 година с Наполеон. Руската армия е минала през Европа, видяла е как живеят в Европа, появило се е свобода на словото. Хората започнали да говорят как може да живеят свободно, без царят да им определя. Руските офицери започват да прокламират „свобода, братство, равенство“ – това е движението на декабристите. И някои от декабристите са били масони. Мисля, че дори 70 процента от свободните зидари в Русия по това време са били за царя. Но Декабристкото въстание през 1825 година има силен отзвук и царят решава, че е по-добре да забрани масонството в Русия. От този период има съхранени документи, като например този с известния руски пълководец Михаил Иларионович Кутузов. Кутузов е бил майстор на ложа и в полицейския участък е бил принуден да предаде всички документи на ложата си. Да напише декларация „Аз, Кутузов, никога няма да бъда масон“. Всички масони са били принудени да подпишат подобни декларации.– Как да си обясним антимасонските настроения дори в момента в страни членки на ЕС, като Италия например? И естествено отварям скобата, че антимасонската реторика е добре позната още от XVIII век в различни държави.– В Русия също наблюдаваме в последно време антимасонски прояви. Преди около месец депутатът от Държавната дума Виталий Милонов подаде в прокуратурата заявление да бъдат проверени всички масони, че работели против Русия, че едва ли не са в заговор срещу света и още от този род изказвания. Ние, естествено, се посмяхме на всичките му изяви по медиите.– Какви са аргументите му?– Няма такива. Клейми. Масоните са виновни за всичко.– Като Велик майстор на Великата ложа на Русия ще вземете ли официално отношение срещу този политик?– Да. И ще споделя, че ни отне малко време да подготвим документи за съда. Но вече сме готови и внесохме иск за клевета срещу Милонов, защото той даде интервюта в медиите. Ние решихме да изчислим и финансов иск срещу него и сме подали такъв за около 350 000 долара. Видяхме изявленията му в пресата, направихме анализ и решихме, че това е обезщетението, което трябва да получи Великата ложа на Русия. Започнахме открит диспут с депутата и той се отказа от него. Средствата ще бъдат за Великата ложа на Русия и за наши благотворителни мероприятия.– Благотворителността е разпространена при свободните зидари. Какъв е годишният ангажимент на вашата ложа към различни каузи?– Трудно ми е да ви отговоря, защото руските ложи имат собствена благотворителна програма. Има ложи, които поддържат детски домове, други работят с детски здравни центрове при проблеми със зрението или слуха. Свободните зидари у нас помагат със закупуването на апаратура и др. Всяка ложа в Русия има собствен благотворителен план, а Великият майстор и Великите офицери представляват свободното зидарство в обществото.– Не само политиците обаче, а и представителите на църквата са отправяли обвинения срещу свободните зидари – откъде идва генезисът на този конфликт?– Мисля, че можем да го наречем „конфликт на интереси“. Църквата мисли, че ние вземаме хора, които в друг случай биха могли да работят за нея. Щом човек има възможност да отдели време за масонството, защо да не го даде за църквата. Но в масонството не могат да се приемат хора, които не вярват в Бог. В Русия 97 процента са православни християни. Имаме братя, изповядващи юдаизъм, имаме и такива, които изповядват ислям, но болшинството са православни. Но досега Руската православна църква не е изказала мнение нито „против“, нито „за“ свободното зидарство. Но предполагам знаете, че в масонството не коментираме религия или политика. За нас е важна вярата в Бог и безсмъртието на душата. Великата ложа на Русия даде светлина на Казахстан, сега работим за откриване на велики ложи в Киргизия и Узбекистан, а там основната религия е ислям.– Интересна ми е вашата трактовка относно това защо масонството е само за мъже? И не приемате жени в ложите?– Знаете ли кога на жените е разрешено да гласуват в Швейцария?– В средата на миналия век?– През 1996 година. Масонство приема свободни хора с добри нрави.– Мъже.– За момент не казвам мъже. Какво значи свободни – ако човек не може да гласува, свободен ли е? Ако човек го купуват или продават – свободен ли е? Ако има разлика в заплащането, както е било ярко изразено при мъжете и жените особено през миналия век – кой е свободен и кой не? Когато една жена роди дете, тя е поне месеци свързана с него, за да го кърми и отглежда. Моето мнение е, че масонството е много консервативна организация. И се променя, но бавно и дълго. Вероятно след 100 години може да приемаме и жени. Но както виждаме, дори в Швейцария жените не са били свободни в този смисъл само преди 20 години. И още един момент – мъжете се бият един друг в какви случаи? Когато обсъждат политика, когато говорят за религия и зажени (смее се – б.а.). И тези 3 момента ги няма в масонството и мъжете не се карат.– Накъде върви човечеството?– Знаете ли, често при нашите сбирки казвам, че преди 300 години масонството е мечтаело за равни права на всички хора. Винаги питам – братя, за какво мечтаем сега за 300 години напред? В Русия често говорим на тази тема. И до общо мнение не сме стигнали още. Но мечтаем много.– През годините много лидери на държави са били масони.– Кои?– Почти всички американски президенти, например.– А от съвременните президенти кои – Обама и Тръмп масони ли са? Аз знам дали са масони или не. Но мисля, че вие не знаете.– Имам предвид и лидери от други държави.– Кои?– Чърчил например.– Но аз ви питам за последните години. Помислете. И мога да ви подскажа – президент на Чили е масон. Световното масонство е сбор от световните зидари от всички държави. При нас има много добри паралелни отношения. Ако се срещнат двама масони, ръководители на държави, всеки ще бъде първо патриот за своята страна, ще защитава интересите на своя народ, но ще бъде много по-лесно да разговарят. И това се използва за настроения срещу масоните по света – в България мислят, че масоните работят срещу държавата, в Русия мислят, че ние работим срещу страната си. А ние просто говорим по-лесно помежду си. Да си представим клуб на любителите на котките. И ако 30 години ходим в този клуб като приятели и единият от нас е станал президент, а друг отиде да го види, то какво ще кажат – че любителите на котките правят заговор против страната? Когато бях кандидат за президент на Русия, получих обвинения, че масоните превземат президентството (смее се, б.а.).– Какви са отношенията ви с президента Путин днес?– Лично с президента нямам такива. Но с администрацията му – много добри.– Кога станахте масон?– Преди 17 години.– А Велик майстор на Великата ложа на Русия?– Преди 10 години. Ръкоположи ме изпълнителният секретар на Световната конференция на Великите майстори Томас Джаксън, а церемонията бе в Москва.– Живата легенда в масонството Томас Джаксън, една от емблемите на американските масони, ръкополага Великия майстор на Русия?– Да, така е. А по принцип светлината във Великата ложа на Русия е внесена от Великата национална ложа на Франция.– Спомням си, че бяхте гости заедно с Томас Джаксън по време на единението на българските масони на 20 юни 2015 г. – знакова дата за ОВЛБ.– Да, бях гост, Томас Джаксън – също.– И ми казвате, че руски и американски масони помагат на българските свободни зидари?– Да, точно така е. В САЩ всеки щат има своя велика ложа. И например Великата ложа на Русия и Великата ложа на Вашингтон имаме заедно създадени ложи в Азербайджан, в Армения. На тези места американски и руски масони работят заедно. Нямаме проблеми с американските ложи и американските братя.– В навечерието сме на 24 май – Деня на славянската писменост, вие бяхте казали в поздрав към ОВЛБ, че „руските масони помнят, че първите български масони, а именно Кирил и Методий са пренесли Светлината, Свещената светлина на писмеността в Русия“.– На 24 май от името на Великата ложа на Русия ще положим отново цветя на паметника на великите Кирил и Методий, защото ние наистина считаме, че те са първите „масони без престилки“, донесли просвещението в Русия. И затова вече трета година имаме церемония на паметника на Кирил и Методий на Старая площадь в Москва срещу администрацията на президентството. И в сряда отново ще отдадем почит на делото им. По тяхно време масонство не е съществувало, но ако е било, то те щяха да са велики масони просветители.", "date": "2017.05.22", "title": " Андрей Богданов, Велик майстор на Великата ложа на Русия пред „Труд“: Кирил и Методий са „масони без престилки“ за Русия, донесли просвещението от България"}
{"url": "https://trud.bg/%d0%bc%d0%be%d1%80%d1%81%d0%ba%d0%b8-%d0%bb%d1%8a%d0%b2-%d0%b7%d0%b0%d0%b2%d0%bb%d0%b5%d1%87%d0%b5-%d0%bc%d0%be%d0%bc%d0%b8%d1%87%d0%b5%d0%bd%d1%86%d0%b5-%d0%b2%d1%8a%d0%b2-%d0%b2%d0%be%d0%b4%d0%b0/", "text": "Морски лъв е завлекло момиченце във водата на рибарския пристан Стивстън в Ричмънд, в провинция Британска Колумбия, Канада, съобщава Си Ен Ен.Момиченцето и семейството й са били на пристана, когато морски лъв се показал над водата и се приближил до кея. Привлечени от животно, туристите отиват близо до ръба и започват да го хранят.След известно време морският лъв скача над водата привидно под формата на игра, като след това сграбчва момиченцето за роклята и я издърпва във водата.На помощ моментално се притичва случаен човек, който скача във водата и изважда детето на сушата.По думи на очевидец семейството бързо се отдалечава след случилото се, видимо „шокирани“.Боб Базуик, управител на целия пристанищен район, коментира, че по настоящи данни нито момиченцето, нито човекът, който я е спасил, са пострадали.Базуик допълни, че многократно са предупреждавали туристите да не хранят животните, които идват близо до сушата, защото това е предпоставка за инциденти, цитира Си Ен Ен.", "date": "2017.05.22", "title": " Морски лъв завлече момиченце във водата в Канада"}
{"url": "https://trud.bg/%d0%b2%d0%b0%d1%80%d0%b8%d0%b0%d0%bd%d1%82-ii-%d1%81%d0%b5-%d0%bf%d0%b0%d0%b4%d0%bd%d0%b0-%d0%bd%d0%b0-%d0%bc%d0%b0%d1%82%d1%83%d1%80%d0%b0%d1%82%d0%b0-%d1%81%d0%b5%d0%b4%d0%bc%d0%be%d0%ba%d0%bb/", "text": "По вариант II от два възможни пишат абитуриентите на втория държавен зрелостен изпит днес, съобщиха от пресцентъра на МОН. По традиция той беше изтеглен от журналист – Ивомира Пехливанова от Нова телевизия.Матурата е по 13 учебни предмета, от които зрелостниците избират само един. За първи път изпитът е разделен на модули. По четири предмета модулите са два – математика, физика и астрономия, биология и здравно образование, както и химия и опазване на околната среда. По всички останали предмети има три модула.Общо 53 679 абитуриенти са подали заявления за явяване на изпита. Колко от тях са се явили ще стане ясно по-късно днес. Най-много заявления има по биология и здравно образование – 14 133, следвана от английски език – 11 686. На трето място е географията с 8693 заявления. Най-малко ученици искат да държат изпит по италиански език – 79.За първи път тази година абитуриентите от професионалните гимназии имат право да не се явят на втора матура, а като оценка от държавния зрелостен изпит в дипломите им да бъде вписана средноаритметичната оценка от изпита по теория и практика на професията. От това право са се възползвали 7691 зрелостници.Репортерът на Канал 3 Гергана Добрева изтегли вариант III за второто национално външно оценяване след VII клас по математика. Право да се явят имат 60 318 ученици. Те полагат изпита в училищата, в които са учили. Външното оценяване се състои от два модула. Първият съдържа 16 задачи със затворен отговор и четири с кратък отворен. За него седмокласниците имат 60 минути. Вторият модул трае 90 минути и съдържа четири задачи за решаване.", "date": "2017.05.22", "title": " Вариант II се падна на матурата, седмокласниците решават вариант III\t\t\t"}
{"url": "https://trud.bg/refan-%d1%81-%d0%bf%d1%80%d0%b8%d0%b7-%d0%be%d1%82-%d0%bb%d0%b0%d0%b9%d1%84%d1%81%d1%82%d0%b0%d0%b9%d0%bb-%d0%be%d1%81%d0%ba%d0%b0%d1%80%d0%b8%d1%82%d0%b5-%d0%b7%d0%b0-2017-%d0%b0/", "text": "Качествените продукти с натурални съставки на REFAN получиха поредно заслужено признание. Този път – на тържествената церемония на VIP Lifestyle Awards 2017, която отличи водещите участници в индустрията за подобряване начина на живот.На годишните награди за луксозни брандове и бизнес „Рефан България“ грабна приза в категория  „Международна  марка качествени природни продукти“, с което доказа, че ако се работи с хъс и вдъхновение, ако се следят тенденциите на пазара и не се жалят средства за иновации, признанието и успехът не закъсняват.Българският козметичен бранд се радва на световен просперитет с над 400 бутика в 28 държави на 5 континента, благодарение на иновативните и гъвкави бизнес форми, които предлага. „Рефан България“ е удостоявана четири пъти с наградата на Forbes Business Awards, както и със световното отличие в Париж за „Глобални постижения за повишаване на качеството на предлаганите продукти и услуги”. Компанията е отличена с Европейската награда за качество и бизнес престиж – Golden European Award, с приза „Най-добър български франчайзинг в Европа“,  и други международни награди.На тазгодишните  Лайфстайл Оскари златна статуетка получиха и световните шампиони Кубрат и Тервел Пулеви за тяхната зала „Спортен център Пулев“.  Освен за знаменитости от световната боксова сцена, тя е отворена и за детските спаринг срещи, за да могат малчуганите да се докоснат до магията на спорта.Всички призьори от вечерта получиха и стилни подаръци от REFAN – парфюмни комплекти REFAN GOLD COLLECTION – най-новата серия в ароматното портфолио на популярната и харесвана марка.Един от най-успешните българи извън границите ни – Атанас Вилнер, който е избран за дизайнер на испанската суперкола  Tramontana и на хърватската компания за спортни електромобили  Rimaс, също бе сред главните герои на церемонията.", "date": "2017.05.22", "title": " REFAN с приз от Лайфстайл Оскарите за 2017-а\t\t\t "}
{"url": "https://trud.bg/%d1%81%d1%8a%d0%b1%d0%bb%d0%b5%d0%ba%d0%b0%d0%bb%d0%bd%d1%8f%d1%82%d0%b0-%d0%bd%d0%b0-%d1%80%d0%b5%d0%b0%d0%bb-%d1%81%d0%b5-%d1%82%d1%80%d0%b5%d1%81%d0%b5-%d1%81%d0%bb%d0%b5%d0%b4-%d1%82%d0%b8/", "text": "След 5 сухи години на домашната сцена „Реал“ (Мадрид) отново е шампион на Испания. Тимът на Зинедин Зидан надви като гост „Малага“ с 2:0 след попадения на Кристиано Роналдо и Карим Бензема, осигурявайки си по този начин трофея на Ла Лига.„Беше изключително важно да станем шампиони – обяви щастливият Зидан след големия успех. – Толкова години не бяхме печелили тази титла. Този трофей е много ценен, а за Реал Мадрид е още по-ценен, защото е най-добрият отбор в света. Страхотно е. Заслугата е на всеки един, но най-вече на играчите, които се бориха“. Веднага след мача „белия балет“ се отправи към столицата, където празненствата продължиха до зори. Над 30 000 души пяха песните на победата в Мадрид, докато играчите гордо показваха титлата.Втори в класирането остана „Барселона“, въпреки успеха над „Ейбар“ с 4:2 на „Камп Ноу“.„Искаше ми се да продължим да печелим титли, но е видно, че и други отбори искат същото и понякога е трудно да ги преборим – на свой ред призна Луис Енрике, треньорът на каталунците. – Знаехме, че не всичко зависи от нас. Въпреки това се борихме докрай, но сега остава единствено да поздравим новия шампион“, заяви Енрике.", "date": "2017.05.22", "title": " Съблекалнята на „Реал“ се тресе след титлата (ВИДЕО)"}
{"url": "https://trud.bg/%d0%ba%d0%b8%d1%80%d0%be-%d1%8f%d0%bf%d0%be%d0%bd%d0%b5%d1%86%d0%b0-%d0%bd%d0%b5-%d0%bc%d0%b5-%d0%b7%d0%b0%d0%b1%d0%be%d0%bb%d1%8f-%d0%b7%d0%b0-%d0%b4%d0%b2%d0%be%d0%b9%d0%bd%d0%b0%d1%82%d0%b0/", "text": "Ако трябва да съм честен, не ме заболя от събарянето на „Двойната къща“, защото не е паметник. Това каза Кирил Киров – Киро Японеца в предаването „Тази сутрин“ по .По думите му няма как да бъде задължен да я възстанови. Той обаче посочи и че планира да изкупува и други къщи паметници, но не за да ги събаря, а за да ги реставрира, ако са от национално значение.Двойната къща на Митови е построена през 1907 г. по проект на архитект Георги Тодоров. През 1976 г. е определена за архитектурно-строителен паметник на културата за сведение, а на 11 ноември този статут беше отменен след становището на Специализиран експертен съвет за опазване на недвижимите културни ценности и подпис на тогавашния министър на културата Вежди Рашидов. Според становището 110-годишната страда стои „чуждо и нехармонично“ в средата около нея.През 2005 г. Киров започва да търси начини да купи имота и го придобива от различни собственици. Твърди се, че това е станало със заплахи и за смешни пари.През 2014 г. той внася в Столична община план за реставрация на сградата, който така и не е реализиран. Следват пожари, които, според съседи, не са случайни. Киров не е санкциониран нито веднъж, че не поддържа сградата.На 29 април 2017 г., въпреки общественото несъгласие, в първия от три почивни дни сградата беше разрушена.Японеца отхвърли всички обвинения срещу него, свързани с къщата.Той посочи, че не е купил сграда паметник на културата, защото тя не е имала категоризация. След като от 70-те години къщата фигурира в списъците „за сведение“ и не е обявена за паметник от национално значение, значи не е паметник, обясни той.Киров призна, че в друга държава може би нямаше да може да я събори, но във Виена, например, където целият център е паметник на културата, общината се грижи за фасадите. Според него така трябва да е и у нас, като „от будните граждани се вземат по 20 ст. на месец“.За пожарите в сградата той заяви, че са случайни и обясни, че имал големи проблеми с клошари и други хора, които влизали там.Отрече да е оказвал физически или психически натиск на собствениците, напротив, те „сами са ме помолили да я продадат“. Освен това не бил платил 125 хил. лева, а 680 хил. евро – по банков път, за което има съответните документи. Самият имот не струвал толкова.„Тази земя не е открадната, тя е платена по банков път със законни пари“, каза той и добави, че хората, които го обвиняват, трябва да излязат с лицата си.За думите на бившия министър на културата Петър Стоянович, че преди четири години са му предложили 100 хил. лв. подкуп, за да промени статута на „Двойната къща“, Киров каза, че не познава Стоянович, не го е и чувал и не е пращал при него човек с предложение. Не бил виждал и Вежди Рашидов на живо.Японеца каза още, че нереализираният план, внесен през 2014 г., е включвал възстановяване на фасадата на къщата и строеж на 5000 кв. м бизнес сграда. С протокол на Столичния общински съвет обаче разрешението за строеж е временно спряно.Впоследствие той се отказал от стария проект, защото не му харесал, и сега на терена ще строи подземен паркинг с бизнес център.Гостът показа и идейния проект:„Такива сгради, ако се направят в центъра на София и се поддържат, това е реален паметник на културата, а не руина, която в момента сме бутнали“, каза Киров.Коментирайки думите на сегашния министър на културата Боил Банов, че ще изиска паметникът да бъде възстановен във вида, в който е бил, Киров посочи, че няма как да се случи и не могат да го накарат.Японеца каза още, че има „план да изкупувам къщи паметници, но не да ги бутам, а да ги реставрирам, ако са в категория от национална значение“. Готов е да даде пари за къщата на поета Пейо Яворов, например, но не само.Ако му се „даде възможност от Общината“ би издигнал с лични средства и статуя на Исус Христос на Копитото, като в Рио де Жанейро.Киров каза още, че е чист бизнесмен и няма за какво да се срамува от миналото си. Парите си изкарвал със строителен бизнес.Запитан дали имат ли връзка с наркотици, той отговор: „Поканихте ме за къщата не за наркотици. Като ме питате за наркотици, ще направим друго предаване“. Според него това са „въпроси извън регламента“. За констатациите на американския посланик от 2005 г., че Киров се занимава с трафик на хора и нелегални имигранти, гостът каза, че за тези думи той „моментално трябва да отиде в затвора, защото аз не съм осъден“. „Имам наематели милиардери дори от кралска фамилия, не може да говорите за наркотиците на масата в ефир, защото по този начин ми биете по бизнеса“, добави той.По думите му не знае чии интереси може да е засегнал, за да стане жертва на три покушения, но посочи, че се знаят поръчителите, само няма разкрития.Каза и че не знае кой върти наркотрафика в кв. „Факултета“, не познава политици, не участва в търговия с гласове.В отговор на въпрос Японеца посочи, че „пари не харча, на мен 30 лв. са ми много на ден“.", "date": "2017.05.22", "title": " Киро Японеца: Не ме заболя за „Двойната къща“, защото не е паметник\t\t\t"}
{"url": "https://trud.bg/%d0%bc%d0%bd%d0%b8%d0%bc%d0%b8-%d0%ba%d1%83%d0%bf%d1%83%d0%b2%d0%b0%d1%87%d0%b8-%d0%bd%d0%b0-%d1%80%d0%b0%d0%ba%d0%b8%d1%8f-%d0%b7%d0%b0%d0%b4%d0%b8%d0%b3%d0%bd%d0%b0%d1%85%d0%b0-2000-%d0%bb%d0%b2/", "text": "Мними търговци са извършили кражба на 2000 лв. от жилище в Долна Оряховица. Те влезли в дома под предлог за закупване на ракия. Престъплението било извършено в неделя и се разследва от горнооряховски криминалисти. В злополучния ден двама непознати влезли през незаключена врата в двора на потърпевшия и заявили, че искат да купят ракия като  извадили едра банкнота. Стопанинът влязъл в жилището си, за да развали парите. След това със съпругата си влезли в избено помещение да преливат ракията и когато излезли на двора установили, че купувачите са изчезнали, заедно с оставените в една от стаите пари.По случая е започнато досъдебно производство.", "date": "2017.05.22", "title": " Мними купувачи на ракия задигнаха 2000 лв. от жилище"}
{"url": "https://trud.bg/%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d1%81%d0%b5-%d0%be%d0%b7%d0%be%d0%b2%d0%b0-%d0%b2-%d0%bf%d1%81%d0%b8%d1%85%d0%b8%d0%b0%d1%82%d1%80%d0%b8%d1%8f-%d1%81%d0%bb%d0%b5%d0%b4/", "text": "Рецидивист се е озовал в психиатрия след като вилнял в къща в Свищов. Бързо производство за унищожаване и повреждане на панорамно стъкло на стая на жилище е започнато срещу 33-годишния мъж от Велико Търново. Сигнал в полицейското управление в крайдунавския град е получен в събота.От проведените действия по разследването е установено, че извършител на деянието е И. Г., известен на полицията и осъждан. Той е задържан и конвоиран до Държарната психиатрична болница във великотърновското село Церова кория. По случая е образувано бързо производство.", "date": "2017.05.22", "title": " Рецидивист се озова в психиатрия, след като вилнял в къща в Свищов"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b4%d1%80%d0%be%d0%b3%d0%b8%d1%80%d0%b0%d0%bd%d0%b0-%d1%88%d0%be%d1%84%d1%8c%d0%be%d1%80%d0%ba%d0%b0-%d0%b8-%d0%bd%d0%b5%d0%b9%d0%bd/", "text": "Шофьорка, употребила наркотични вещества, установиха служители на РУ – Велико Търново. В петък при провеждане на специализирана полицейска операция е забелязан лек автомобил «Фолксваген», движещ се по пътя между селата Балван и Ново село. При подаден сигнал за спиране, водачът подминал униформените и едва тогава изпълнил плицейското разпореждане.В хода на проверката станало ясно, че зад волана е 23-годишната А. А. от Севлиево, а до нея се возела съгражданката й Л. Й. на същата възраст. При проверка на водача за употреба на наркотични вещества, апаратът дал положителна реакция на метаамфетамин. При проверка в автомобила са установени и 3 пликчета, съдържащи от същото наркотично вещество. Двете жени са задържани за срок до 24 часа по Закона за МВР. По случая е образувано досъдебно прозводство.", "date": "2017.05.22", "title": " Арестуваха дрогирана шофьорка и нейна спътничка"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%be%d0%b1%d1%8f%d0%b2%d0%b8-%d0%bf%d1%8a%d1%80%d0%b2%d0%b8-%d0%bb%d0%b5%d1%82%d0%b5%d0%bd-%d1%82%d1%80%d0%b0%d0%bd%d1%81%d1%84%d0%b5%d1%80/", "text": "Първото лятно попълнение на „Левски“ се казва Жуниор Мапуку. От „Герена“ се похвалиха с успешния трансфер на нападателя, направил име у нас с екипа на „Берое“.Играчът идва като свободен агент, след като договорът му със старозагорския тим изтече. През настоящата кампания снажният таран има 12 попадения.През годините „сините“ на няколко пъти удряха на камък при опитите си да вземат Мапуку в тима.", "date": "2017.05.22", "title": " „Левски“ обяви първи летен трансфер"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d1%8a%d1%80%d0%b2%d0%b0-%d0%bf%d0%be-%d0%b1%d1%80%d0%be%d0%b9-%d1%83%d0%b1%d0%b8%d1%82%d0%b8-%d0%bf%d1%80%d0%b8-%d0%ba%d0%b0%d1%82%d0%b0%d1%81/", "text": "Основният показател, по който се сравнява безопасността на движение в отделните страни в Европа е брой на загинали при пътнотранспортни произшествие на един милион жители. По този критерий през 2016 г. нашата страна заема челна позиция с близо 100 загинали (99.7) на 1 млн. население, съобщиха от Съюза на българските автомобилист, позовавайки се на анализ на тема „Оценка на безопасността на движението по пътищата по области в Република България”, изготвен от Атанас Вълев и Георги Младенов от Техническия университет-София.Още по-тревожно е, че се запазва тенденцията от последните години за ръст на жертвите у нас. През 2015-та загиналите са били 99 на 1 млн. жители, през 2014-та – 91.8 души (на 1 млн.), през 2013-та и 2012-та – 82 души ( на 1 млн.).По този показател за 2016 г. с най-малък брой на загиналите са Швеция, Обединеното кралство, Холандия, Испания, Дания, Германия, Ирландия. Средните стойности за ЕС са точно наполовина по-малко, отколкото в България – 49,99 убити на 1 млн. жители.В последните години Европейската комисия предприе редица инициативи за подобряване на безопасността в държавите членки. Ако се съди по статистиката, те са дали резултат в по-развитите западно-европейски държави, но не и у нас.През 2001 г. 54 900 души са издъхнали при пътни злополуки по пътищата в Евросъюза, а миналата година този брой е 25 500. Спадът е забележителен – жертвите са наполовина по-малко.В България също има намаляване на загиналите, но не с такъв процент. През 2001 г. убитите са били 1011, а през 2016 г. – 708.Авторите на изследването отбелязват също, че ако в ЕС има тенденция за намаляване на жертвите на 1 млн. жители, то тези стойности за България бележат значителни колебания. Така например в периода 2008-2012 г. се наблюдава понижение, но в периода от 2012-та до 2016-та вървим към повишаване. Достигната стойност от 99,7 за миналата година превишава с близо два пъти средната стойност за Европейския съюз.Експертите Атанас Вълев и Георги Младенов са приложили този подход за оценка на безопасността на движение с параметъра брой загинали на 1 млн. жители по отделни области в България. Така те установяват, че при среден брой от 99,7 загинали на един милион в 18 области има повишаване на средното за страната. Особено се открояват областите Ловеч с 263, Разград с 208, Видин със 169, Монтана със 163 и Силистра със 143 души загинали на 1 млн. население. Посочените области са с изключително високи стойности не само за България, но и за ЕС.При същата формула за сравнение стойностите на показателя брой убити на един милион жители за някои области са значително по-ниски. Сред тях са София (31,7 загинали) и Смолян (36,6 загинали на 1 млн. жители), като тези стойности са по-ниски от средните в ЕС и показват едно европейско равнище на безопасност.", "date": "2017.05.22", "title": " България първа по брой убити при катастрофи в ЕС"}
{"url": "https://trud.bg/%d0%b1%d0%be%d0%bc%d0%b1%d0%b0-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d0%b2-%d0%b1%d0%b0%d0%bd%d0%b3%d0%ba%d0%be%d0%ba-%d1%80%d0%b0%d0%bd%d1%8f%d0%b2%d0%b0-24-%d1%87%d0%be%d0%b2%d0%b5/", "text": "Бомба е избухнала в болница в Бангкок навръх третата годишнина от военния преврат през 2014 г., 24 човека са ранени след взрива, съобщава Ройтерс.По текущи данни никой не е поел отговорност за случилото се в болница Прамонгкутклао, известна с това, че се грижи за пенсионирани военни.Командирът на полицейското сапьорско звено Камторн Аукароен потвърждава, че взривът със сигурност е произлязъл от бомба, имайки предвид, че на мястото са намерени съставни й части.    ", "date": "2017.05.22", "title": " Бомба в болница в Банкок рани 24 човека"}
{"url": "https://trud.bg/%d1%81%d0%bf%d1%80%d1%8f%d1%85%d0%b0-%d0%bf%d0%be%d1%80%d1%8a%d1%87%d0%ba%d0%b0%d1%82%d0%b0-%d0%b7%d0%b0-%d1%82%d0%be%d0%bb-%d1%81%d0%b8%d1%81%d1%82%d0%b5%d0%bc%d0%b0%d1%82%d0%b0-%d0%b7%d0%b0%d1%80/", "text": "Процедурата за възлагане на обществената поръчка за проектиране, изграждане и въвеждане на електронна система за събиране на тол такси от автомобилите над 3,5 т. е временно спряна поради постъпилите в петък – 19 май, три жалби. Това съобщиха от пресцентъра на АПИ.Всички действия по процедурата спират до произнасяне на компетентните органи.Процедурата за възлагане на обществената поръчка за проектиране, изграждане и въвеждане на електронна система за събиране на тол такси от автомобилите над 3,5 т. . Кандидатите разполагаха с по-малко от 24 часа, за да подадат офертите си.До 17.00 часа в петък, 19 май, в деловодството на Агенция „Пътна инфраструктура“ постъпиха 6 оферти, но  (КЗК).В петък регионалният министър , че над 600 милиона лева губим от липсата на тази система. Това е 2000 километра рехабилитация на път, нов магистрален участък.От „Движение България на гражданите“ призоваха премиера Бойко Борисов да спре поръчката. Според тях краткият срок от 1 ден нарушава принципа за равнопоставеност на участниците.Преди още преди четири месеца лично президентът Румен Радев се обяви против възобновяване на процедурата за възлагане на обществена поръчка за тол таксите. Това беше и едно от първите явни противоречия между премиера, тогава втори мандат и в оставка, Борисов и новия държавен глава.", "date": "2017.05.22", "title": " Спряха поръчката за ТОЛ-системата заради постъпили жалби"}
{"url": "https://trud.bg/%d0%b7%d0%b0%d1%89%d0%be-%d1%85%d1%83%d0%b1%d0%b0%d0%b2%d0%b8%d1%82%d0%b5-%d0%b6%d0%b5%d0%bd%d0%b8-%d1%81%d0%b0-%d0%bf%d0%be-%d1%83%d1%81%d0%bf%d0%b5%d1%88%d0%bd%d0%b8-%d0%be%d1%82-%d1%83%d0%bc%d0%bd/", "text": "Върхът на катаджийския произвол:– Да те глобят за това, че на еърбега (възглавницата за безопасност) калъфката не била изпрана.***Тъкмо да ги питам за цената, а те били абитуриентки…***Двама милионери разговарят на терасата на луксозен хотел:– Има само един честен начин да станеш милионер! – казва единият.– Кой е той?– Бях сигурен, че и ти не го знаеш!***– Келнер, бих искал да почерпя младата дама на бара. Какво пие?– На дванайсетгодишно „Кардю“ е дамата.– Сериозно ли??? Сложете й още едно кубче лед от мен.***Борец се застоява пред кафе машина. Пуска монета – пие кафе,пуска монета – пие кафе… Колегата му казва:– Свършвай, че имаме работа да вършим.– Каква работа бе, докато печеля ще играя!***Какво е ново гадже?Това е куршум с изместен център на тежестта:Първо удря в сърцето, след това в джоба и накрая излиза през носа.***В дискотеката един се прави, че стреля с лък по жените.Една му се усмихва и го пита:– Видях, че ме застреля. Ти Купидон ли си? Стреляш със стрелите на любовта?А той и вика:-Не, аз съм Леголас. Убивам орки…***Мъж и грозничка жена засядат в асансьора.Тя:– Само да ме докоснеш и ще викам!Той:– И аз…***Съпруга на директор го пита:– Е, как е новата секретарка?– О, много е опитна, изпълнителна и схваща много бързо.– Надявам се да не е такава кукла, каквато беше предишната ти секретарка? – ревниво отбелязва съпругата.Тук петгодишната дъщеричка на директора, която си играе на пода, чувайки за куклата, се обажда:– Тате, тате, а затваря ли си очите, когато я сложиш по гръб?***Млада дама отива на преглед при психиатър!Почукала на вратата на кабинета и влязла.Психиатърът станал, отишъл до нея хванал я, разкъсал й дрехите, без да казва нищо, и започнал яростно да я оправя!След като свършил, казал:– Уфффф, с моя проблем свършихме, я сега да чуем вашия!***Прибира се мъж внезапно от командировка. Влиза в апартамента и започва обстоятелствена проверка – гардероба, под леглото, в килера, на терасата. Не намира никого. Обръща се ехидно към жена си:– Одъртяваш, а?***Внук отива на почивка при дядо си на село. Минава седмица и внучето казва на дядо си:– Дядо, при теб е много хубаво. Чист въздух, река – чиста. Спокойствие. Само едно не ми харесва, момичетата на село са много облечени.Дядото бръкнал в джоба си и извадил два бонбона. Единият с целофан, другият без и помолил внучето да си вземе един. Внукът взел бонбона с целофана. Дядото попитал:– Защо избра този бонбон?– Някак по-чист ми се струва – отвърнал внука. Дядото го погледнал и отвърнал:– И с жените е същото.***Ако усетите пеперуди в стомаха, ударете няколко ракии. Нека се издавят гадините!***– Какво да ви татуираме?– Ами не знам..– Трябва да е нещо, което ще харесвате цял живот.– Тогава татуирай ми една бира и пържени картофки.***Набрал смелост, младеж отишъл при колежката си:– Мария, ще се омъжиш ли за мен!?– Няма ли да е по-добре да ти пусна веднъж, че да не правим глупости!?***Две хипита и монахиня пътуват в едно купе. Монахинята е с бинтована ръка и едното пита:– Госпожо, вие водите спокоен живот, как успяхте да си счупите ръката?– Съвсем случайно, изпуснах сапуна в банята, наведох се да го взема, подхлъзнах се и си счупих ръката.Двете хипита кимат съчувствено, след известно време едното пита другото:– Абе, брато, какво е това сапун?– Знам ли? Някакви църковни работи.***Въпрос към радио „Ереван“:– Защо хубавите жени са по-успешни от умните?Отговор на радиото:– Защото слепите мъже са много малко, а глупавите са навсякъде!***Младеж завършил институт и постъпил на работа във фирма. На втория ден началникът го извикал и попитал:– Ти силен програмист ли си?– Как да ви кажа?– Е силен ли си?– В общи линии, да.– Тогава ще се заемеш с преместването на компютрите.***Седят си двама приятели на брега на реката и ловят риба.По едно време единият казва:– Слушай, Иване, знам, че спиш с жена ми. Това не е хубаво!Другият отговаря:– Това пък вашето семейство не мога да ви разбера. Жена ти вика – хубаво е, ти викаш – не е хубаво…", "date": "2017.05.22", "title": " Защо хубавите жени са по-успешни от умните?"}
{"url": "https://trud.bg/%d0%b8%d0%b7%d0%bc%d0%b0%d0%bc%d0%bd%d0%b8%d0%ba-%d0%be%d1%82%d0%bd%d0%b5%d1%81%d0%b5-%d0%b7%d0%bb%d0%b0%d1%82%d0%be%d1%82%d0%be-%d0%bd%d0%b0-%d0%bb%d0%be%d0%bc%d1%87%d0%b0%d0%bd%d0%b8%d0%bd-%d0%bf/", "text": "Обирджия задигна посред бял ден златните накити на мъж от Лом.Опитният апаш скроил номер и накарал човека сам да му предаде бижутата. 25 годишният Леонардо Ц. от Видин пристигнал в неделя в Лом и се срещнал с 57 годишния Дечко П. Двамата се спазарали видинчанинът да купи златните накити на ломчанина. Дечко дори изнесъл и показал на „купувача” стоката – 57 грама пръстени и верижки от благородния метал. Леонардо обаче заявил, че не е сигурен в качествата на златото и поискал да ги провери при бижутер. Той влязъл в ателието със златото, а продавачът останал да чака отвън. След дълго висене Дечко също влязъл в ателието, но установил, че то има заден изход и клиентът му е изчезнал заедно с накитите.Леонардо Ц., който е криминално проявен и замесен и в дуги измами, се е укрил и се издирва. По случая е образувано досъдебно производство.", "date": "2017.05.22", "title": " Измамник отнесе златото на ломчанин пред очите му"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b6%d0%b5%d0%bd%d0%b0-%d1%81%d1%8a%d0%b1%d0%be%d1%80%d0%b8%d0%bb%d0%b0-%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b0-%d1%81%d1%82/", "text": "Задържана е  жена, която съборила възрастна столичанка в центъра на София, съобщиха от пресцентъра на МВР.Сигналът е бил подаден към 10.15 часа тази сутрин.  Инцидентът станал в района на столичния бул. „Мария Луиза“. Според данните, без видими причини, жена, на възраст около 40 години, ритнала 70-годишна столичанка и тя паднала.Нападателката е била задържана. При проверка за самоличността й столичните полицаи установили, че нападателката е на  45 години и има с регистрации за кражба и унищожаване на чуждо имущество.Тя била без документи за самоличност и във видимо нестабилно състояние. Отведена е в Трето РУ-СДВР за изясняване на обстоятелствата по случая, след което ще бъде отведена за преглед в Център за психично здраве.Нападнатата възрастна столичанка не е пострадала сериозно и не се е наложило да бъде транспортирана за преглед.", "date": "2017.05.22", "title": " Задържаха жена, съборила възрастна столичанка с ритник на улицата\t\t\t"}
{"url": "https://trud.bg/%d1%86%d0%b0%d1%86%d0%b0%d1%80%d0%be%d0%b2-%d0%b2%d0%bd%d0%b5%d1%81%d0%b5-%d0%b8%d1%81%d0%ba%d0%b0%d0%bd%d0%b5-%d0%b7%d0%b0-%d0%be%d1%82%d1%81%d1%82%d1%80%d0%b0%d0%bd%d1%8f%d0%b2%d0%b0%d0%bd%d0%b5/", "text": "Главният прокурор Сотир Цацаров внесе в Съдийската колегия на ВСС искане за временно отстраняване от длъжност на съдия Люба Петрова от Районен съд Раднево, заради повдиганото й обвинение за документно престъпление. Това съобщиха от пресцентъра на държавното обвинение.Искането се основава на доказателства, събрани в рамките на разследване на Специализирано звено „Антикорупция“ – СГП, по което на 12.05.2017 г. е повдигнато и предявено обвинение на съдия Петрова.Съдия Люба Петрова е привлечена като обвиняема за това, че в периода 29 – 30.03.2017 г., в гр. Раднево, в сградата на Съдебната палата, като длъжностно лице – съдия в Районен съд-Раднево, в кръга на службата си, съставила официален документ – протокол от съдебно заседание, проведено на 29.03.2017 г., по частно наказателно дело за принудително настаняване на лечение, в който удостоверила неверни обстоятелства и изявления, с цел да бъде използван този документ (протокол) по НЧД № 95 / 2017г., по описа на Районен съд-Раднево, като доказателство за тези обстоятелства и изявления.Тя е удостоверила неверни обстоятелства и изявления на прокурора и адвоката за прекратяване на производството, което не отговаря на истината. Вписала е и невярното обстоятелство, че е била снета самоличността на вещото лице по делото и че то е предупредено за наказателната отговорност по чл. 291 от НК.Повдигнатото срещу съдия Люба Петрова обвинение касае умишлено престъпление от общ характер, извършено при изпълнение на служебните й задължения на магистрат в Районен съд – Раднево.„Съгласно чл. 230, ал.1 от Закона за съдебната власт, при повдигане на обвинение срещу съдия, прокурор или следовател за умишлено престъпление от общ характер, извършено при изпълнение на службата, императивно се налага да бъде инициирана и административна процедура пред съответната колегия на ВСС за временното му отстраняване от длъжност до приключване на наказателното производство“, се сочи в искането на главния прокурор.Люба Петрова е назначена с Решение на ВСС по Протокол №17/15.05.2002 г., встъпила в длъжност „съдия при Районен съд-Раднево“ на 20.05.2002г., след като подписала акт за встъпване в длъжност от същата дата. С Решение по Протокол № 61 от 17.12.2014 г. на ВСС е отстранена временно от длъжност „съдия“ в РС-гр.Раднево – до приключване на наказателно производство, образувано и водено срещу нея. С Решение по Протокол № 25 от 22.11.2016 г., на ВСС е възстановена на длъжност „съдия в Районен съд – Раднево“, на която позиция тя е встъпила, считано от 01.12.2016 г. – с подписване на акт за встъпване в длъжност от същата дата.Наказателното производство срещу Люба Петрова е за девет престъпления – за лихварство, лъжесвидетелстване, измама, документно престъпление и престъпление по служба. Делото все още се разглежда от първоинстанционния съд – Софийски градски съд.Главният прокурор настоява Люба Петрова да бъде отстранена от длъжността съдия в Районен съд – Раднево за срок до приключване на воденото срещу нея наказателно производство.", "date": "2017.05.22", "title": " Цацаров внесе искане за отстраняване на съдия Люба Петрова"}
{"url": "https://trud.bg/%d0%bc%d0%bb%d0%b0%d0%b4-%d0%b2%d0%be%d0%b4%d0%b0%d1%87-%d1%81%d0%b5-%d0%b7%d0%b0%d0%b1%d0%b8-%d0%b2-%d0%ba%d1%80%d0%b0%d0%b9%d0%bf%d1%8a%d1%82%d0%bd%d0%b8-%d0%b4%d1%8a%d1%80%d0%b2%d0%b5%d1%82%d0%b0/", "text": "22-годишен мъж от град Дебелец пострада при пътен инцидент край Лясковец.Произшествието е станало в събота 1,30 часа. В злополучната нощ лек автомобил «Ауди», управляван от 22-годишния К. М.се е движил с несъобразена скорост. Водачът изпуснал управлението на автомобила и се ударил последователно в две крайпътни дървета.Шофьорът пострадал при сблъсъка. Той е откаран във великотърновската болница с фрактура на крака. Пробата му за алкохол е отрицателна. По случая е започнато досъдебно производство.", "date": "2017.05.22", "title": " Млад водач се заби в крайпътни дървета"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%b0%d1%80%d1%85%d0%b8%d1%82%d0%b5%d0%ba%d1%82-%d0%bd%d0%b0-%d1%81%d0%be%d1%84%d0%b8%d1%8f-%d0%b7%d0%b4%d1%80%d0%b0%d0%b2%d0%ba%d0%be-%d0%b7/", "text": "„Считам, че проблемите с реституираните имоти дълго време ще седят пред администрацията за решаване, защото възстановяването на земя в реални граници аз го считам за една изключителна грешка. Не може един имот като бивша нива да го възстановите в реални граници в една територия, която вече е урбанизирана, с изградени ток, вода, канал, транспортни връзки, без да отчетете придадената му стойност“Това заяви пред журналисти главният архитект на София Здравко Здравков. Той отчете резултатите от дейността си, откакто е на поста.Здравков обясни, че една нива е на една цена, но когато територията се облагороди, цената расте по 10, 20, дори по 100 и това не се отчита при връщането на имоти в реални граници. Според него трябва да се сложи край на целия този механизъм на възстановяване на земеделски земи. Такова становище изрази преди дни и столичният кмет Йорданка Фандъкова.На финален етап е изработването на задание за градоустройствена концепция на площад „Света Неделя“, което е възложено на експерти от катедра „Градоустройство“ при Университета по архитектура, строителство и геодезия, стана ясно от днешната среща.„Ние сме все още на етап задание, което, след като бъде изработено, да бъде подложено на обществено обсъждане, тъй като в ранна фаза искаме да чуем мнението на хората, за да може, когато възложим проекта, да имаме решение поне 30% на самата задача“, обясни арх. Здравко Здравков. По думите му с проекта се цели обвързаност на пешеходните връзки, т.е. „липсващите парченца от пъзела“, както и освобождаване на това пространство от автомобили.“В момента, когато минете покрай пл. „Св. Неделя“, виждате как храмът е обиколен отвсякъде с едни железни войни, коментира Здравков. Желанието му е с този проект площадът да не бъде на автомобилите, а на хората. Здравков заяви, че с проекта се цели да се „върже липсващото парченце от мозайката“, което да свърже бул. „Витоша“ с пл. „Св. Неделя“ и оттам да отидете към Ларгото. Така се действа по препоръка на поканената да консултира София реномирана международна архитектурна фирма „Геел архитектс“ да има обвързаност на пешеходните зони в града.В конкретната пешеходна зона ще останат да се движат трамваите, защото по думите на арх. Здравков те няма да пречат на пешеходците. Работи се в посока спиране на движението пред Съдебната палата. „В тази посока работим, от улица „Стамболийски“ до улица „Алабин“ да мислим за затваряне на движението“, заяви главния архитект. В момента се прави симулация на трафика в района. „Разговаряли сме и с ръководството на съда да намерим начин за тези паркирани около 14-15 автомобила да им намерим друго място“, обясни Здравков. Най-вероятно до месец заданието ще бъде възложено на обществено обсъждане, прогнозира Здравков, като най-вероятно до края на годината проектът ще бъде възложен и ще се изпълнява през следващата година при налично финансиране.", "date": "2017.05.22", "title": " Главният архитект на София Здравко Здравков: Трябва да се сложи край на реституцията „в реални граници“\t\t\t"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%b2-%d0%b8%d0%b7%d1%80%d0%b0%d0%b5%d0%bb/", "text": "Държавният глава на Съединените американски щати Доналд Тръмп кацна в Израел – една от спирките на първата му задгранична визита след встъпването му в длъжност, предаде АФП.Самолетът „Еър Форс 1“ кацна в Тел Авив около 12.25 часа (местно време).В Израел Тръмп ще проведе преговори с министър-председателя Бенямин Нетаняху, а по-късно през деня ще посети Палестинската автономия, където ще разговаря с Махмуд Абас.", "date": "2017.05.22", "title": " Доналд Тръмп пристигна в Израел"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b4%d0%b8%d1%85%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%81-%d0%b4%d0%b8%d0%bf%d0%bb%d0%be%d0%bc-%d0%b4-%d1%80-%d1%85%d0%be%d0%bd/", "text": "Кметът на София Йорданка Фандъкова бе наградена с диплом „Д-р хонорис кауза“ на Военна академия на „Г. С. Раковски“.Това се случи в присъствието на Негово светейшество Българския патриарх и Софийски митрополит Неофит и заместник-министъра на отбраната Атанас Запрянов. Отличието й бе връчено от ген. майор Груди Ангелов, началник на Военна академия „Г.С. Раковски“.Емил Енев, секретар на академичния съвет на академията представи мотивите за награждаването на Йорданка Фандъкова. Той отчете, че Йорданка Фандъкова полага лични усилия за изграждане на нашата столица в модерен град, реализирани редица проекти за превръщане на столицата в средище на науката и културата.По думите му е направено много за популяризирането на българското културно-историческо наследство. Според него се осъществява ползотворно сътрудничество между Столична община и Военна академия „Г.С.Раковски“. Той припомни, че от 2010 г. академията е отворила своя парк за посещение.„Тук се реализират голяма част от мероприятията от културната програма на столицата“, каза полк. Енев. Той подчерта, че Йорданка Фандъкова има принос за изграждането на редица паметници във Военната академия като паметника на Васил Левски, както и подготовката за този на Борис Дрангов.„Гжа Фандъкова е кмет на най-голямата община в България. Тя е един стратегически лидер, ръководител, защото, ако започнем от водоснабдяването, транспорта, охраната на обществения ред, това всичко минава през кабинета на г-жа Фандъкова“, допълни ген. майор Груди Ангелов.По думите му мотивите за награждаването й не са само приносът й към обществото и военната академия, а признание за възможностите, знанията и уменията, които полага кметът на столицата и нейния екип за опазване живота и здравето на хората. Той посочи, че София е едно спокойно място. „Още един път благодарност от наша страна. За нас е чест да бъдете сред нашите лауреати на званието „Д-р хонорис кауза“, допълни началникът на Военна академия.", "date": "2017.05.22", "title": " Наградиха Фандъкова с диплом „Д-р хонорис кауза“ на Военна академия на „Г. С. Раковски“"}
{"url": "https://trud.bg/6-%d1%87%d0%be%d0%b2%d0%b5%d0%ba%d0%b0-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bd%d0%b0-%d0%b5%d0%b2%d0%b5%d1%80%d0%b5%d1%81%d1%82-%d0%bf%d1%80%d0%b5%d0%b7-%d0%bf%d0%be%d1%81/", "text": "6 човека са загинали през последния месец в опит да изкачат най-високия планински връх на планетата Еверест, съобщава Ройтерс.Те са представители на следните националности – австралиец, американец, индиец, непалец, словак и швейцарец.В неделя своята гибел намират 54-годишният австралиец Франческо Енрико Марчети и 48-годишният словак Владимир Щръба. Марчети загива на тибетската страна на връх Еверест, а Щръба в район, наречен Балконът, в южната част на Непал.По официални данни и двамата мъже загиват на 8 300 – 8 400 метра надморска височина, най-вероятно в резултат на височинна болест.Американският алпинист загива също в неделя, като тогава спасителите намират и тялото на индийски алпинист, намерил смъртта си след 200-метрово падане случило се на предния ден.В края на април швейцарецът Уели Щек също умира след падане при подготовката си да изкачи върха, а 85-годишен непалец, опитвайки се да направи рекорд за най-възрастен човек покорил Еверест, умира в базовия лагер.Тазгодишните експедиции до връх Еверест са белязани от лошо време и силни ветрове, коментира Ройтерс.", "date": "2017.05.22", "title": " 6 човека са загинали на Еверест през последния месец"}
{"url": "https://trud.bg/%d0%b0%d1%80%d1%85%d0%b5%d0%be%d0%bb%d0%be%d0%b7%d0%b8-%d1%81-%d0%bc%d0%b0%d1%87%d0%b5%d1%82%d0%b5-%d0%b8-gps-%d0%b8%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%b3%d0%be%d1%80%d0%bd%d0%b0/", "text": "Екип от специалисти от четири институции изследва територията западно от Горна Оряховица около древната крепост „Ряховец“ по нов за България археологически метод на обхождане. Той предвижда тотално покритие на терена и използването на географска информационна система. За десет дни шестимата проучватели са пребродили над 1600 декара.„Предвидено е да бъдат обследвани общо над 4000 декара площи. Работи се на етапи. Най-напред се очертават границите на терените на компютър чрез сателитна връзка и с подложка от карти. Оформят се полигони с размери 60/60 м и при обиколките на всеки 10 метра се подава информация. Данните се нанасят най-напред на хартиен носител, а след това се добавят и в компютърната система. Така след обработка на информацията се вижда много ясно къде има концентрация на археологически находки“, обяснява археологът от Регионалния исторически музей във Велико Търново Илиян Петракиев.Екипът, ръководен от доц. д-р Бони Петрунова от Националния археологически институт с музей при БАН (НАИМ), с представители на Регионалния исторически музей във Велико Търново, Историческия музей в Горна Оряховица и специалисти от катедра „География“ на ВТУ „Св. св. Кирил и Методий“ е финансиран с около 17 000 лв. по проект за обновяване на информационната система „Археологическа карта на България“. Археологическото издирване има за цел локализирането на нови обекти и актуализиране на информацията на вече известни обекти чрез съвременни методи. За целта се използват няколко GPS станции, статистическа обработка на откритите материали върху изследваната територия и наслагване на получената информация върху географски и ортофотокарти.Методът е сравнително нов за България. Обхожда се цялата територия, като събраните сведения дават реална представа дали съществува археологически обект, а при данни за такъв се изготвя количествен анализ на площта с най-голяма концентрация на материали.„Началото на изготвянето на археологическа карта на България бе поставено през 1993 г. от доц. Мечислав Домарадски. Така стартира организираната система, а всеки изследовател дава информация за обекта, на който е работил. Картата е огромен документ, който постепенно се попълва с данни. Целта е тя да е нормативен държавен документ с дигитализиран вариант, който да е в услуга и на предприемачите при строителни дейности, при прокарване на водопроводи, газопроводи, при деактуване на земи и др. Така тази карта ще е огромно облекчение за държавата и за инвеститорите. Заслугата за разработването и е на НАИМ-БАН, който от години инвестира в попълването й. Обучени бяха кадри и вече има 12 регионални отговорници, които са в непрекъсната връзка с института и координират всички инициативи“, коментира доц. д-р Бони Петрунова.Тя допълва, че данните от теренните обхождания се нанасят в системата в реално време. Към 2011 г. са били регистрирани около 160 000 културни ценности. Картата обаче непрекъснато се попълва и в момента се дообогатява с още 4 обекта от околностите на Горна Оряховица.„Всеки археолог вече е задължен, след като приключи проучвателният сезон, да въведе новата информация в картата. Ако това не бъде направено, няма да получи разрешително за изследователска дейност за следващия археологически сезон. Първоначално се работеше с хартия и компаси. Сега вече се използват новите технологии като сателитни връзки, GPS, смартфони. БАН издейства 1 млн. лв. за подобряване на софтуера“, каза доц. д-р Петрунова. Тя обаче уточнява, че обходи на терени не могат да се правят по всяко време на годината. Най-подходящи са пролетният и есенният период, когато няма неприбрана земеделска продукция.„За първи път се изготвят детайлни ортофотокарти чрез заснемане с дрон на локализираните при изследването обекти, върху които се наслагва информацията, придобита при обхождането. По този метод в рамките на 1 седмица е проучена територия от над 1000 декара, като са локализирани четири нови обекта от тракийската и римската епоха и от времето на Второто българско царство. Установява се къде има концентрация на битова и строителна керамика, обработени камъни и находки“, допълва Илиян Петракиев.Археологът изтъква, че новите данни се нанасят върху картата с различен цвят. Така тя дава пълна и нагледна представа за района – как е бил обитаван и какво е имало там през отделните епохи. „Системата не може да бъде излъгана и да бъде попълвана от канцеларията. Всеки от участниците в обходите е оборудван с джипиес, който отчита какво разстояние е извървял. Данните постъпват в централния компютър и излиза моментална детайлна снимка. Най-лесно се локализират археологическите обекти на местата, където е извършвана оран или пък има къртичини. При обхождането на горските масиви е трудно, защото там няма пряка видимост”, казва Илиян Петракиев.Той споделя, че на изследователите се налага да преодоляват и труднопроходими терени. Заради това с две мачетета те си проправят просеки през гъстите храсти. „На моменти дори лазим на четири крака. Край стените на древната крепост „Ряховец“ все още се извисява градското сметище на Горна Оряховица. Там обикалят глутници кучета, а по ливадите има и бикове. Заради опасност от нападение съм принуден да нося газов пистолет, който за щастие не ми се е налагало да ползвам“, споделя Петракиев.Археологът е доволен от обследването на територията, защото е установил, че местността е била благоприятна за обитаване и е била интензивно населявана. В долината под крепостта „Ряховец“ има няколко източника на прясна питейна вода, които са привличали заселници.„Открихме останки от каменни зидове. Натъкнахме се и на новоразкрити обекти от римската епоха с много добре запазени части от тухлена настилка. Попаднахме и на селище с керамика от римско време и от периода на Второто българско царство. При обходите се прави и количествен анализ на откритите находки. Керамиката се претегля, виждат се очертанията на обекта и се локализира основното ядро. В храстите забелязахме и древноримска вила, която преди години е била проучвана от доц. д-р Павлина Владкова от Регионалния исторически музей във Велико Търново. В момента обаче останките са потънали в буйна растителност и почти не се забелязват“, обяснява Илиян Петракиев.Той е категоричен, че членовете на екипа са амбицирани да бъде върнато историческото величие и привлекателността на местността. Районът неслучайно е бил избран за обследване, тъй като през последните 2 години активно се проучва. При обиколките специалистите са констатирали и иманярски набези. Търсачите на съкровища са копали на обект, който наподобява тракийско или римско гробно съоръжение.", "date": "2017.05.22", "title": " Археолози с мачете и GPS изследват Горна Оряховица\t\t\t"}
{"url": "https://trud.bg/%d0%bf%d0%b8%d1%81%d0%b0%d1%82%d0%b5%d0%bb%d1%8f%d1%82-%d1%84%d1%80%d0%b5%d0%b4%d0%b5%d1%80%d0%b8%d0%ba-%d0%b1%d0%b5%d0%b3%d0%b1%d0%b5%d0%b4%d0%b5-%d0%b8%d0%b4%d0%b2%d0%b0-%d0%b2%d1%8a%d0%b2-%d0%b2/", "text": "Световноизвестният френски писател и сценарист Фредерик Бегбеде ще бъде специален гост на първото издание на фестивала за драматургично писане за сцена и екран „From Page to Stage“.Авторът на „Любовта трае три години“, на сборника от новели „Разкази под екстази“ и на най-прочутия си роман „9.99 лв“ ще чете лекция, която освен за участниците, ще бъде отворена и за широката публика.Фестивалът се повежда по проект на сдружението „Варна -Европейска младежка столица“ между 28 юни и 1 юли. Артсъбитието е насочено към млади творци от 16 до 30 г.,за да провокира интереса им и уменията им в сферата на драматургията.Участниците ще работят по свои текстове с изявени театрали и киноведи, за да направят свои сценарии и да ги продуцират. Свои мастър-класове ще проведат Теодора Димова, Явор Гърдев и Димитър Коцев-Шошо. From Page to Stage се осъществява с официалната подкрепа на Община Варна като част от програмата на “Варна – Европейска младежка столица” 2017.Участието е безплатно, като кандидатите пращат свои текстове до 9 юни, а официалната селекция ще бъде обявена на 19 юни, съобщиха от пресцентъра на сдружението “ ЕМС-2017″", "date": "2017.05.22", "title": " Писателят Фредерик Бегбеде идва във Варна"}
{"url": "https://trud.bg/%d0%bd%d0%b5%d0%be%d0%bf%d0%b8%d1%82%d0%b5%d0%bd-%d1%88%d0%be%d1%84%d1%8c%d0%be%d1%80-%d0%b8%d0%b7%d0%bf%d1%83%d1%81%d0%bd%d0%b0-%d0%ba%d0%be%d0%bb%d0%b0%d1%82%d0%b0-%d0%be%d1%82-%d0%ba%d0%be%d0%bd/", "text": "Неопитен шофьор на 23 години се удари във влекач, колата му изскача и помита пешеходец и спира след като се забива в мотокар.Пътният екшън се разиграл на 21 май около 15.30 часа на улица „Тодор Шопов“ в село Сатовча.23-годишен шофьор от Плетена, управлявайки лек автомобил „Фолксваген Голф“ с несъобразена с пътните условия скорост, губи контрол над автомобила, блъска се в паркиран в ляво на пътното платно влекач „Ивеко“, завърта се и блъска 41-годишен пешеходец от с.Баничан, община Гоце Делчев, стоящ на пътното платно, след което продължава движението си и блъска мотокар.Пострадал при инцидента е 41-годишният пешеходец, който е настанен за лечение в МБАЛ-Гоце Делчев с фрактура на гръден кош, разкъсно-контузна рана на главата , счупен таз, счупен ляв крак и счупена челюст, но без опасност за живота. Пробата за наличие на алкохол в кръвта на водачът на лекия автомобил „Фолксваген“ е отрицателна.", "date": "2017.05.22", "title": " Неопитен шофьор изпусна колата от контрол, потроши пешеходец, удри влекач и мотокар"}
{"url": "https://trud.bg/%d0%ba%d0%be%d1%81%d0%bc%d0%be%d0%bd%d0%b0%d0%b2%d1%82%d1%8a%d1%82-%d0%b3%d0%b5%d0%be%d1%80%d0%b3%d0%b8-%d0%b8%d0%b2%d0%b0%d0%bd%d0%be%d0%b2-%d0%b5-%d0%b8%d0%b7%d0%ba%d0%b0%d1%80%d0%b0%d0%bb-%d0%b8/", "text": "Първият български космонавт Георги Иванов е постъпил рано тази сутрин във ВМА. Най-вероятно става дума за инсулт, съобщиха от болницата.Няма данни за травми в главата и мозъка. В момента той е настанен за лечение и наблюдение в Клиниката интензивна терапия към болницата.Информация за състоянието на Иванов ще бъде дадена на брифинг в 14 ч.", "date": "2017.05.22", "title": " Космонавтът Георги Иванов е изкарал инсулт, няма данни за травми в главата и мозъка"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0%d1%82-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%bd%d0%b0-%d1%81%d0%b0%d0%bd%d0%b8%d1%80%d0%b0%d0%bd%d0%b5%d1%82%d0%be/", "text": "По разпореждане на министъра на регионалното развитие и благоустройството Николай Нанков ресорният заместник-министър Малина Крумова ще направи проверки на място след получeни сигнали за проблеми при изпълнението на дейности по Националната програма за енергийна ефективност на многофамилни жилищни сгради, съобщават от регионалното министерство.Проверката ще стартира от Мездра утре, 23 май, в 10,30 ч. от жилищния блок, в който се прояви теч заради валежи по време на започналите обновителни дейности. Вчера сутринта 11 апартамента на последните етажи са плувнали във вода. Хората определиха ситуацията като истинска трагедия, показа репортаж на .С цел повишаване на контрола върху избраните изпълнители по програмата, на 10 май министър Нанков изпрати писмо до общинските и областните администрации, както и до Националното сдружение на общините в Република България с препоръка за извършване на периодични проверки на завършените обекти, като в тях бъдат включвани и представители на сдруженията на собствениците. В писмото се препоръчва още при констатирани дефекти или некачествено изпълнение те да бъдат отстранявани от съответния изпълнител и за негова сметка в рамките на договорения гаранционен срок за изпълнените строително-монтажни работи за сграда, реновирана със средства от Националната програма.", "date": "2017.05.22", "title": " Започват проверки на санирането"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%85%d0%b0-%d0%b4%d0%b2%d0%b0%d0%bc%d0%b0-%d0%bc%d1%8a%d0%b6%d0%b5-%d0%b7%d0%b0-%d0%b4%d1%8a%d1%80%d0%b6%d0%b0%d0%bd%d0%b5-%d0%bd%d0%b0-%d1%84%d0%b0%d0%bb%d1%88/", "text": "Окръжна прокуратура-Пловдив внесе днес в съда обвинителен акт спрямо 42-годишния Атанас А. и 49-годишния Румен Я. за това, че държали подправени парични знаци в големи количества, за които знаели, че са подправени – престъпление по чл. 244, ал.2, във връзка с чл.20, ал.2 от Наказателния кодекс. Срещу двамата има повдигнато обвинение и за престъпление по чл. 246, ал. 3 от НК за това, че като извършители и в съучастие са пазили материали, представляващи заготовки за неистински банкноти от 500 евро, за които са знаели, че са предназначени за подправка на парични знаци. Атанас А. е предаден на съд по още 3 обвинения – за държане с цел разпространение на високорискови наркотични вещества (престъпление по чл. 354а ал. 1 от Наказателния кодекс), за държане на огнестрелни оръжия и боеприпаси без надлежно разрешение (престъпление по чл. 339, ал.2, във връзка с ал. 1 от НК) и за държане на ловна пушка и боеприпаси, без да е взел нужните мерки за сигурност (престъпление по чл.338 ал.1 от НК). Двамата обвиняеми живеели в съседство в град Първомай и се познавали отдавна.На неустановена дата през 2016 г. Атанас А. съобщил на Румен Я., че в гаража си в Първомай държи запечатани кашони, оставени там от неустановено по делото лице. Двамата отворили кашоните и установили, че съдържат листове с отпечатани върху тях купюри на банкноти с номинал по 500 евро – по 6 броя на лист. На 26 октомври 2016 г. Румен Я. казал на Атанас А., че негов познат проявява интерес към неистинските банкноти, тъй като имал пазар за продажбата им. На 27 октомври 2016 г. Атанас А. натоварил в лекия си автомобил „Мицубиши“ кашоните, съдържащи листове с отпечатаните върху тях по 6 броя купюри на банкноти по 500 евро – общо 3941 броя, както и неистински банкноти с номинал по 500 евро всяка – общо 1116 броя. На тавана на къщата си в село Татарево Атанас А. скрил полиетиленов чувал с още 405 листа-заготовки за изготвяне на неистински парични знаци. Той се договорил с Румен Я. да се срещнат в местността „Сухата чешма“ край Татарево, за да отчуждят посочените по-горе неистински банкноти и заготовки. Тъй като сделката не се осъществила, двамата обвиняеми отишли с мицубишито до язовир „Мечка“ в землището на село Новаково, където същия ден изхвърлили във водата описаните по горе неистински банкноти и заготовки.На 31 октомври 2017 г. служители на МВР и водолази извадили от водите на язовира 5 чувала, съдържащи 1116 неистински банкноти с номинал от по 500 евро и 3941 броя листове с отпечатани такива купюри, представляващи заготовки за изготвяне на неистински банкноти. Парите били мокри, заради което се наложило изсушаването им в сградата на „Криминална полиция“ към Областна дирекция на МВР-Пловдив. Общата номинална стойност на купюрите, отпечатани върху приобщените по делото 4346 броя листа – заготовки за изработка на неистински банкноти е 13 038 000 евро, а общата номинална стойност на неистинските банкноти възлиза на 558 000 евро. При извършено претърсване в жилището на обвиняемия Атанас А. в Първомай били намерени и иззети и 3,204 килограма марихуана на обща стойност 19 224 лева. В друг имот на обвиняемия в село Татарево служители на МВР иззели куп огнестрелни оръжия и боеприпаси – ловни пушки, ловни карабини, ловни автомати, цеви и боеприпаси. Същия ден било установено, че обвиняемият Атанас А. държи в лекия си автомобил „Мицубиши“ и ловна пушка и боеприпаси, без да е взел необходимите мерки за сигурност. Разпитани в хода на досъдебното производство, двамата обвиняеми са се признали за виновни за извършването на деянията. Първото заседание по делото е насрочено в Окръжен съд-Пловдив през юни.", "date": "2017.05.22", "title": " Обвиниха двама мъже за държане на фалшиви банкноти от по 500 евро"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%82-%d0%bf%d0%b8%d1%8f%d0%bd%d0%b8-%d1%88%d0%be%d1%84%d1%8c%d0%be%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80/", "text": "Двама пияни шофьори забили в крайпътни мантинели в Северозападна България са арестувани, съобщават от областните дирекции на полицията в Монтана и Враца.48-годишен жител на Козлодуй с иницали В.П. е катастрофирал снощи на второкласия път от Лом за крайдунавския град. На прав участък мъжът загубил контрол над управлявания от него Мерцедес и се блъска челно в мантинела, като нанася материални щети на автомобила и на пътното съоръжение.Водачът е изпробван за употреба на алкохол с алкотест, при което е установено, че е управлявал с концентрация от 2,75 промила. Издаден му е талон за медицинско изследване. При направената справка е установено, че водачът е неправоспособен. Съставени са му 2 акта, съобщиха от полицията в Монтана. По случая е образувано бързо производство, мъжът е задържан за срок до 24 ч. Работата по случая продължава.По същото време във Враца на пътен възел, свързващ булевардите „Васил Кънчов“ и „Христо Ботев”, в метална мантинела катастрофирал лек автомобил „Хонда“, управляван от Е.К./46 г./ от гр.Враца. Пробата за алкохол е положителна- 2,95 промила. Водачът е задържан. Образувано е бързо производство.", "date": "2017.05.22", "title": " Арестуват пияни шофьори катастрофирали в мантинели\t\t\t"}
{"url": "https://trud.bg/%d0%b5%d0%ba-%d0%be%d1%87%d0%b0%d0%ba%d0%b2%d0%b0-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d0%b5%d1%80%d0%b8%d0%be%d0%b7%d0%bd%d0%b8-%d0%bc%d0%b5%d1%80%d0%ba%d0%b8-%d0%b2/", "text": "Европейската комисия (ЕК) представи . Още от 2015 година страната ни, заедно с още няколко държави от Евросъюза, е под специално наблюдение заради прекомерни макроикономически дисбаланси. Това означава, според Брюксел, че в определени сфери са нужни реформи, за да се подобри сближаването между икономиките на страните от Евросъюза.Свързаните лица остават сериозен проблем при банките, застрахователните и пенсионните дружества, категорични са от Брюксел. Оттам препоръчват по-специален надзор над банките, които имат високо ниво на необслужвани кредити.Във финансовата сфера се препоръчва по-добро събиране на данъци и борба с неформалната икономика.От Европейската комисия очакват от нас сериозни мерки в здравеопазването и образованието.Опасността от изпадане в бедност и намаляването на работната сила също са сред основните рискове, отбелязани от Еврокомисията.", "date": "2017.05.22", "title": " ЕК очаква от България сериозни мерки в здравеопазването и образованието"}
{"url": "https://trud.bg/%d0%b7%d0%b0%d0%bc-%d0%be%d0%b1%d0%bb%d0%b0%d1%81%d1%82%d0%b5%d0%bd-%d0%be%d1%82-%d0%b0%d1%82%d0%b0%d0%ba%d0%b0-%d0%bd%d0%b0%d0%b7%d0%bd%d0%b0%d1%87%d0%b8%d1%85%d0%b0-%d0%b2-%d0%bc/", "text": "Нов заместник областен управител вече има в Монтана. Помощник на назначения миналата седмица губернатор Росен Белчев от ГЕРБ ще бъде Цветко Цветков от „Атака”. Той е инженер по хранително-вкусова промишленост, работил е в областната болница и частния сектор в Монтана.„Цветков е дългогодишен член на „Атака”, от ядрото на партията, общински съветник, човек с образование и опит и ще бъде полезен със знанията и идеите си за развитието на региона”, заяви областният лидер на „Атака” Адриан Асенов. С назначението на Цветко Цветков новият екип начело на област Монтана е в пълен състав. След изборите и сформирането на новото правителтво на мястото си остана досегашния зам. областен управител Нина Петкова от ГЕРБ.", "date": "2017.05.22", "title": " Зам.областен от „Атака” назначиха в Монтана"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd-%d1%81-%d1%86%d1%81%d0%ba%d0%b0-%d0%b8-%d0%b5%d0%ba%d1%81%d0%ba%d0%b0%d0%bf%d0%b8%d1%82%d0%b0%d0%bd-%d0%bd%d0%b0-%d0%bb%d0%be%d0%ba%d0%be-%d0%bf%d0%b4/", "text": "Бившият централен защитник на „Локомотив“ (Пд) и ЦСКА (Сф) Стефан Лулчев сложи край на живота си в понеделник сутринта, като се обеси в производствено машиностроително хале в района на търговиите „Лъч“ на улица „Прибой“ в Пловдив, което държал под наем. Роденият на 27 март 1971 г. бивш футболист бил открит мъртъв от майка си, а сигналът за обесения мъж е получен на тел. 112 в 10,20 часа, уточниха от пресцентъра на Областна дирекция на МВР-Пловдив.Криминалисти от Първо РУ на МВР са пристигнали веднага и са извършили оглед на място, като не са констатирали никакви следи от насилие. По случая е образувано досъдебно производство. Според бивши съотборници на Стефан Лулчев най-вероятните мотиви да вземе подобно съдбоносно решение са финансови проблеми. Преди няколко години бившият капитан на „Локомотив“ (Пд) и шампион и носител на Купата на България с ЦСКА се развел със съпругата си, от която имал 14-15-годишен син. Според близки до Лулчев след развода той се затворил в себе си и доста се променил. Приятелите и бивши негови съотборници от черно-белия клуб са шокирани от новината за смъртта на Стефан, тъй като футболист той бил един от най-жизнерадостните и позитивни хора.„И идея нямам какво може да е подтикнало Стефан да направи тази фатална крачка“, коментира бившият председател на фенклуба на „Локомотив“ (Пд) Мартин Вълков-Ъмброто, набор на Стефан Лулчев. Двамата играели заедно още от детските и юношески формации на клуба от „Лаута“ и са част от шампионския тим на „черно-белите“ при децата през 1985 г. Лулчев дебютира в „А“ група на 28 октомври 1989 г. при победата на „Локомотив“ (Пд) с 2:0 над „Дунав“ (Русе). В „А“ група записва 161 мача и 5 гола с екипите на родния си „Локомотив“ (Пд) в периодите 1989/1993 г. и 1994/1996 г., „Черноморец“ (Бс) през есента на 1993 г. и ЦСКА (Сф) от 1996 до 2000 г., а освен това има и мачове в „Б“ група за отборите на „Розова долина“ (Казанлък) и „Марек“ (Дупница).Шампион е на България през 1997 г. и вицешампион през 2000 г. с ЦСКА (Сф) и бронзов медалист през 1992 г. с „Локомотив“ (Пд) и през 1998 г. с ЦСКА (Сф), като с червения столичен клуб става през 1999 г. и носител на Купата на България.", "date": "2017.05.22", "title": " Шампион с ЦСКА и екскапитан на „Локо“ (Пд) сложи край на живота си\t\t\t"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6%d0%b8-%d0%be%d1%82-%d1%82%d1%8a%d1%80%d0%bd%d0%be%d0%b2%d0%be-%d1%82%d1%80%d1%8a%d0%b3%d0%b2%d0%b0%d1%82-%d0%bf%d0%be-%d1%81%d1%82%d1%8a%d0%bf%d0%ba%d0%b8%d1%82/", "text": "За трета поредна година великотърновски младежи ще имат възможността да се включат в Националния поход „По стъпките на Ботевата чета“, благодарение финансовата подкрепа на председателя на ПГ на ГЕРБ и зам.-председател на партията Цветан Цветанов. По време на приемната за граждани, организирана във Велико Търново от Цветанов, той се срещна с част от учениците и техните ръководители.Приз „Родолюбец“ заради неизменното съдействие, са присъдили на Цветанов от ръководството на Туристически клуб „Незабравка“ към ПГЕ „А. С. Попов“ – основен организатор на търновското участие в похода. Благодарствено писмо пък връчиха младежите, които се срещнаха с председателя на ПГ на ГЕРБ.„Благодарим Ви за показаните на дело, за пореден път родолюбие, патриотизъм и щедрост спрямо младите хора от Велико Търново. Пожелаваме Ви много здраве, мъдрост и успехи в благородните Ви начинания. Уверяваме Ви, че помним добрите Ви дела. Ще се стремим да заслужим и оправдаем оказаната чест и доверие.“ Това се казва в официалното писмо, което родолюбивите младежи връчиха на Цветан Цветанов.Основна група от общо 48 възпитаници на осем великотърновски и едно дряновско училище ще извървят тази година алеята на безсмъртието от Козлодуйския бряг до връх Околчица. За четвърти път част от групата ще бъде и Божидар Русев, който вече е студент в Англия, но се е върнал специално заради похода, провеждащ се ежегодно от 27 май до 2 юни. По стъпките на Ботевата чета ще се отправи и друг великотърновски лъч, стана ясно по време на приемната на зам.-председателя на ГЕРБ. Той пое ангажимент да подкрепи и втората група, съставена от 28 младежи.Този поход има изключително важно значение за патриотичното възпитание на младите хора, а у нас няма друго подобно събитие, категоричен е Цветан Цветанов, който заяви, че и занапред ще подкрепя родолюбиви начинания. И тази година на 2 юни Цветанов ще се срещне с великотърновските младежи и другите участници в похода на връх Околчица, където по традиция отбелязва паметната дата. ", "date": "2017.05.22", "title": " Младежи от Търново тръгват по стъпките на Ботев с подкрепата на ГЕРБ"}
{"url": "https://trud.bg/%d0%b2-%d1%82%d1%83%d1%80%d1%86%d0%b8%d1%8f-%d0%b7%d0%b0%d0%bf%d0%be%d1%87%d0%bd%d0%b0-%d0%bf%d1%80%d0%be%d1%86%d0%b5%d1%81-%d1%81%d1%80%d0%b5%d1%89%d1%83-200-%d0%b7%d0%b0%d0%bf%d0%be%d0%b4%d0%be/", "text": "В понеделник Турция започна процес срещу 200 заподозрени за участие в миналогодишния неуспешен военен преврат, предава. Сред подсъдимите на процеса има и високопоставени офицери.Обвиняемите, сред които е и бившият адютант на президента Ердоган, бившият началник на турското ВВС, както и редица генерали, полковници и майори, бяха преведени по пътя за съда през тълпа от протестиращи, които настояваха за смъртно наказание.Около 1,5 хил. представители на службите за сигурност охраняваха процеса, който се състоя в специално построена сграда в Синчан, околностите на турската столица.Повече от 240 души, много от които цивилни, бяха убити по време на неуспешния опит за преврат от 15 юли 2016 г., когато група военнослужещи се опитаха да свалят правителството в Анкара.Обвиняемите на процеса в Синчан включваха някои от основните заподозрени, за които се предполага, че са нападнали държавния телевизионен оператор и са принудили новинар да прочете прокламация, в която се твърди, че армията е установила контрол си и страната се управлява от комитет „Мир у дома“.По време на процеса, семействата на жертвите, загинали в преврата, викаха и освиркваха обвиняемите.От 221 обвиняеми, повече от 200 са от Въоръжените сили на Турция, а поне половината от тях – офицери с рангове от капитан до генерал. Всички обвиняеми, с изключение на 12 души, които все още са издирвани от властите, присъстваха на процеса. Фетхулах Гюлен, който е сочен от президента Ердоган за основен подбудител на опита за държавен преврат, е един от онези, които биват съдени задочно.Към днешна дата турските власти са арестували или уволнили над 150 хил. държавни служители, учители, съдии, прокурори, полицаи и войници, които са заподозрени в поддръжка или съучастие в опита за държавен преврат.Смята се, че процесите ще продължат поне до 16 юни.", "date": "2017.05.22", "title": " В Турция започна процес срещу 200 заподозрени за участие в неуспешния опит за преврат\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%82%d0%b5%d0%bb%d0%b5%d1%84%d0%be%d0%bd%d0%b5%d0%bd-%d0%b8%d0%b7%d0%bc%d0%b0%d0%bc%d0%bd%d0%b8%d0%ba/", "text": "42-годишен видинчанин е задържан в полицейския арест за измама по телефона, съобщават от областната дирекция на полицията във Видин.Разследването започнало след сигнал от 17-годишно момиче, съобщиха от полицията във Видин. Девойката съобщила в Районното управление, че е станала жертва на телефонна измама. Тя предала на непознат семейни спестявания и бижута (2070 лева, 195 евро, 22 щатски долара, златни пръстени, медальони и гривна), след като била убедена в телефонни разговори, че участва в полицейска операция за установяване на престъпна група, занимаваща се с измами в областния град.В хода на разследването, на изхода на Видин, служителите на реда спрели за проверка лек автомобил „Ауди“, управляван от 42-годишен с инициали Д.Д. При последвалото претърсване в колата били открити и иззети парите и бижутата. Мъжът е задържан с полицейска мярка за срок до 24 часа. Работата по случая продължава, образувано е досъдебно производство.Служителите на ОД МВР-Видин отново напомнят: Не давайте пари и ценности, поискани по телефон от непознат. Полицията не търси финансово съдействие от гражданите за задържането на извършители на престъпления. Получите ли телефонно обаждане с подобно искане, сигнализирайте на тел. 112, на полицейския си инспектор или в най-близкото поделение на МВР.", "date": "2017.05.22", "title": " Задържаха телефонен измамник\t\t\t"}
{"url": "https://trud.bg/%d1%81%d0%bb%d0%b0%d0%b1-%d1%82%d1%80%d1%83%d1%81-%d0%b5-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd-%d0%ba%d1%80%d0%b0%d0%b9-%d0%b4%d0%b5%d0%b2%d0%b8%d0%bd/", "text": "Земетресение с магнитуд 2 по скалата на Рихтер е регистрирано на територията на България, в района на Девин. Земният трус е усетен в 10,19 ч. с епицентър на 6 км североизточно от Девин, на 32 км северозападно от Смолян и на 136 км югоизточно от София, с дълбочина 15 км, уточниха от Европейския сеизмологичен център.Няма данни за материални щети.", "date": "2017.05.22", "title": " Слаб трус е регистриран край Девин"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d0%b2%d1%80%d1%8f%d0%b7%d0%b0-%d0%b2-%d0%bf%d0%b5%d1%88%d0%b5%d1%85%d0%be%d0%b4%d1%86%d0%b8-%d0%b2-%d1%82%d0%b5%d0%bb-%d0%b0%d0%b2%d0%b8%d0%b2-4-%d0%b4%d1%83/", "text": "Най-малко четирима души са ранени след произшествие с автомобил в центъра на Тел Авив, малко преди да пристигне президентът на САЩ Доналд Тръмп, съобщиха властите, цитирани от ДПА.Полицията окачестви произшествието като злополука, макар че все още разследва случая.Първоначално в израелските медии бяха изразени опасения, че става дума за нападение с врязване на автомобил в хора преди визитата на американския президент.", "date": "2017.05.22", "title": " Кола се вряза в пешеходци в Тел Авив, четирима са ранени\t\t\t"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b5%d0%b7%d0%b8%d0%ba%d1%8a%d1%82-%d0%bf%d0%b8%d1%81%d0%bc%d0%b5%d0%bd%d0%be%d1%81%d1%82%d1%82%d0%b0-%d0%b8-%d0%b2%d1%8f/", "text": "Езикът, писмеността и вярата са обединявали и ще обединяват народа ни. Една малка книга, написана от ръката на един монах направи нещо велико – събуди самосъзнанието на цял народ, за да го съхрани и изведе до днешния ден. Tова заяви Илияна Йотова в сградата на Българската екзархия в Истанбул, съобщават от пресцентъра на президентството. Вицепрезидентът е на посещение в града по случай отбелязване на 24 май – Ден на българската просвета и култура и на славянската писменост. Тя се срещна с над 200 представители на българската общност в Турция, сред които и ученици от Българското неделно училище в Истанбул.В обръщението си към нашите сънародници, вицепрезидентът заяви: „24 май е празникът, който ни обединява като народ, който осъзнава и с право се гордее със своя език, писменост и култура. В този ден ние виждаме своето място в историята, заедно с поколенията преди нас и с тези, които ще дойдат след нас.“„Създаването на българската държава през 681 година слага отпечатък в развитието на старите народи за векове напред и определя контурите на световната карта. Извън физическите мащаби, обаче, българската държава завоюва и други, още по-важни територии – на духовността, познанието и културата“, каза още Илияна Йотова.Вицепрезидентът подчерта, че носим отговорност към завещаното от българските будители. „Събрани на това място с особена атмосфера, си даваме сметка, че сме наследниците на героичните времена. Длъжни сме да съхраним българската култура и идентичност“, добави Илияна Йотова.Вицепрезидентът се срещна с ръководството на Фондацията на българската православна църква и присъства на представяне на каталог „Корените във времето – Българската екзархия и българската общност в Цариград в миналото и днес“.Илияна Йотова припомни делото на Стефан Богориди, доктор Иван Богоров, Георги С. Раковски, Петко Р. Славейков, Иларион Макариополски, Неофит Бозвели за църковна независимост и българска просвета, както и историята на учредяването на Българската екзархия и избирането на първия български екзарх Антим I. „За мен е голяма чест да бъда сред вас на това красиво място – Българската екзархия, запазила през годините вярата и народностния дух, да чуя звъна на камбаната-реликва, отлята през 1872 г. по случай учредяването й”, заяви вицепрезидентът. В сградата се съхранява и ферманът на султан Абдул Азис, с който той признава българите като отделна народност и дава на нашата църква самостоятелен статут и признава българския екзарх за неин духовен глава.", "date": "2017.05.22", "title": " Илияна Йотова: Езикът, писмеността и вярата са обединявали и ще обединяват народа ни"}
{"url": "https://trud.bg/%d0%b5%d1%84%d0%b5%d0%ba%d1%82%d0%b8%d0%b2%d0%bd%d0%b0-%d0%bf%d0%be%d0%bc%d0%be%d1%89-%d0%bf%d1%80%d0%b8-%d0%b4%d0%be%d0%bc%d0%b0%d1%88%d0%bd%d0%be-%d0%bd%d0%b0%d1%81%d0%b8%d0%bb%d0%b8%d0%b5-%d0%be/", "text": "В Шуменско през м.г. са издадени 69 заповеди по Закона за защита от домашно насилие, от началото на тази вече е имало 27 случая, в които жертви са потърсили помощ от полицията. Тези данни бяха изнесени на семинар в Областна администрация-Шумен на тема „Координационен механизъм за помощ на пострадали от домашно насилие – път към дългосрочно прекратяване на домашното насилие“. Форумът се организира от фондация „Асоциация Анимус“ в партньорство с „Институт по социални дейности и практики“ под патронажа на г-жа Мария Габриел, зам.председател на групата на ЕНП в Европарламента.„Вярвам, че с такива съвместни инициативи обсъждането на добри практики и споделянето на опита, можем да бъдем полезни на жертвите на домашно насилие“, каза при откриването на семинара зам.областният управител Ширин Вели.Катя Кръстанова от фондацията представи Координационния механизъм за помощ и подкрепа на пострадали, който България предстои да ратифицира. Дискутирани бяха механизма за взаимодействие между институциите, както при деца, така и при най-уязвимите групи, хората с психични заболявания и възрастните, жертви на домашно насилие. Представителите на ОДМВР-Шумен и Окръжен съд коментираха случаи от практиката си. От 2009 г. до сега са разгледани 21 дела, по които Окръжен съд се e произнeсъл като въззивна инстанция, защото са били атакувани от недоволни, получили възбрани.", "date": "2017.05.22", "title": " Ефективна помощ при домашно насилие обсъждаха в Шумен"}
{"url": "https://trud.bg/%d0%bd%d0%b0-70-%d1%88%d0%b2%d0%b0%d1%80%d1%86%d0%b5%d0%bd%d0%b5%d0%b3%d0%b5%d1%80-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%bd%d0%be%d0%b2%d0%b8%d1%8f-%d1%82%d0%b5%d1%80/", "text": "Арнолд Шварценегер потвърди, че ще участва в шестия филм от серията „Терминатор“, съобщи , като се позова на в. „Мирър“.Актьорът и бивш губернатор на Калифорния Арнолд Шварценегер, който скоро ще навърши 70 години, каза, че неотдавна се е срещнал с продуцента Джеймс Камерън, за да обсъдят продължението на блокбастъра.„Нещата се придвижват. Той (Камерън) има няколко добри идеи как да продължи. Аз ще участвам във филма“, каза Шварценегер на кинофестивала в Кан.Терминатор е най-известната роля на Арнолд Шварценегер. Първият филм от поредицата излезе през 1984 г. Най-новият – „Терминатор: Генезис“ е от 2015 г.", "date": "2017.05.22", "title": " На 70 Шварценегер ще участва в новия Терминотор\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-48-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b7%d0%b0%d0%bf%d0%be%d0%b4%d0%be%d0%b7%d1%80%d1%8f%d0%bd-%d0%b7%d0%b0/", "text": "48-годишен мъж от с. Радювене е заподозрян за убийство и задържан за срок от 72 часа с прокурорско постановление, съобщиха от пресцентъра на ОДМВР – Ловеч.Трагедията се разиграла в нощта срещу 20 май в частен имот в Ябланица, където той бил с 41-годишен мъж от Ябланица. По първоначални данни, двамата били пастири. Сутринта собственикът на имота открил безжизненото тяло на местния жител, а другият заявил, че колегата му е починал след самонараняване.Отзовалият се незабавно полицейски екип извършил оглед. По тялото на починалия са установени следи от насилие.Работата по случая продължава под ръководството на Окръжна прокуратура – Ловеч. Образувано е досъдебно производство.", "date": "2017.05.22", "title": " Задържаха 48-годишен мъж, заподозрян за убийство"}
{"url": "https://trud.bg/%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5%d1%82%d0%be-%d0%bd%d0%b0-%d0%ba%d0%be%d1%81%d0%bc%d0%be%d0%bd%d0%b0%d0%b2%d1%82%d0%b0-%d0%b3%d0%b5%d0%be%d1%80%d0%b3%d0%b8-%d0%b8%d0%b2%d0%b0/", "text": "Стабилизирано е състоянието на първия български космонавт Георги Иванов, ивотът му обаче все още не е извън опасност. Това каза пред журналисти доц. Евлина Одисеева, началник на Клиниката „Интензивно лечение“ към ВМА.", "date": "2017.05.22", "title": " Състоянието на космонавта Георги Иванов е стабилизирано, но животът му не е извън опасност"}
{"url": "https://trud.bg/%d0%b8%d1%80%d0%b0%d0%bd-%d0%be%d0%b1%d0%b2%d0%b8%d0%bd%d1%8f%d0%b2%d0%b0-%d1%81%d0%b0%d1%89-%d0%b2-%d0%b8%d1%80%d0%b0%d0%bd%d0%be%d1%84%d0%be%d0%b1%d0%b8%d1%8f-%d0%b8-%d0%b2%d1%8a%d0%be%d1%80/", "text": "Обвинения във въоръжаване на „опасни терористи“ в Средния Изток и разпространяване на иранофобски идеи сред арабските държави бяха отправени от Иран по адрес на САЩ, съобщава Ройтерс.По думите на иранския външен министър Бахрам Касеми, президентът на САЩ, посредством многократно повторени и неоснователни твърдения относно Иран, успява да убеди страните в региона да купуват оръжия, позовавайки се на скоро подписания договор между Саудитска Арабия и САЩ за оръжия на стойност 110 милиарда долара.Американският президент Доналд Тръмп призова редица държавни лидери в региона да се обединят, за да победят ислямските екстремисти, като спомена, че от деситилетия Иран „подклажда религиозни конфликти“.Касеми коментира, че с действията си САЩ подсилват терористите в региона, цитира Ройтерс.Той допълни, че Иран като една демократична и силна държава, е заложила в устоите си създаването на мир и свят без насилие и екстремизъм.", "date": "2017.05.22", "title": " Иран обвинява САЩ в „Иранофобия“ и въоръжаване на „опасни терористи“"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%be%d1%82%d0%be-%d1%83%d0%bf%d1%80%d0%b0%d0%b2%d0%bb%d0%b5%d0%bd%d0%b8%d0%b5/", "text": "Електронното управление е стратегически приоритет за България, необратим процес и единственият начин за постигане на цели от изключителна важност – ефективност, прозрачност, успех в борбата с корупцията, отчетност и контрол. Това заяви държавният глава Румен Радев на работна среща с ръководството на Държавна агенция „Електронно управление“, съобщиха от пресцентъра на президентството.„Не бива да мислим за въвеждането на дигиталните услуги и управление като за нещо абстрактно. Темата е всеобхватна и изисква сериозна експертиза, активно участие и съпричастност от всяко едно ведомство и институция на територията на България“, каза още президентът. Той изрази готовност да подкрепи всяка инициатива, която ще улесни и ускори процеса на дигитална трансформация на българската администрация в полза на гражданите и на бизнеса.Между акцентите на разговора бяха възможностите за качествено електронно здравеопазване в България, минимализиране на рисковете от злоупотреби при възлагането на обществени поръчки чрез дигитализация на процесите и интегрирането на националната архитектура на е-управлението с тази на другите държави членки на ЕС.По време на срещата председателят на Държавна агенция „Електронно управление“ Росен Желязков запозна президента Румен Радев с приоритетите, целите, основните дейности и предизвикателствата пред развитието на е-управлението в България.„Електронното управление не е самоцел, а средство за цялостно реформиране на институциите и на процесите в тях. То ще позволи на гражданите да пестят време и средства при получаването на административни услуги и да се освободят от обременяващата роля на посредници между административните структури”, заяви Росен Желязков и допълни, че сред основните приоритети на агенцията са осъществяването на контрол на бюджетните разходи и на проектите и дейностите в областта на е-управлението в цялата публична администрация и подобряването на мрежовата и информационна сигурност.Румен Радев и Росен Желязков се съгласиха, че е-управлението трябва да е приоритет не само за държавната агенция, а за всички институции. Административните органи следва да работят последователно за оптималното използване, оперативната съвместимост и поддръжка на вече наличните ИКТ ресурси и информационни системи във всички сектори, беше подчертано още по време на разговора.", "date": "2017.05.22", "title": " Румен Радев: Електронното управление е стратегически приоритет за България"}
{"url": "https://trud.bg/15-000-%d0%bb%d0%b5%d0%b2%d0%b0-%d0%be%d1%82%d0%ba%d1%80%d0%b0%d0%b4%d0%bd%d0%b0%d1%85%d0%b0-%d0%be%d1%82-%d0%bb%d0%b5%d0%ba-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d0%b2-%d0%b1%d0%b0/", "text": "Около 15 000 лева са откраднати от лек автомобил, паркиран във вилната зона на Балчик, съобщиха от пресцентъра на ОДМВР – Добрич.Вчера около 12:35 часа е получено съобщение за извършена кражба от лек автомобил „Мазда”, паркиран във вилната зона на град Балчик. Установено е, че чрез взлом на врата, неизвестен извършител е проникнал в МПС. По данни на тъжителя е извършена кражба на сумата от около 15 000 лева.По случая е образувано досъдебно производство.", "date": "2017.05.22", "title": " 15 000 лева откраднаха от лек автомобил в Балчик"}
{"url": "https://trud.bg/%d0%b1%d0%bd%d0%b1-%d1%80%d0%b0%d0%b7%d1%80%d0%b5%d1%88%d0%b8-%d1%81%d0%bb%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%be%d0%b1%d0%b1-%d0%b8-%d1%81%d0%b8%d0%b1%d0%b0%d0%bd%d0%ba/", "text": "Българската народна банка издаде предварително одобрение за прякото придобиване от „КЕЙ БИ СИ Банк“ НВ, Белгия, на 99.91% от капитала на „Обединена българска банка“ АД, в резултат на което „Обединена българска банка“ АД ще стане дъщерно дружество на „КЕЙ БИ СИ Банк“ НВ в България, наред със „СИБАНК“ ЕАД.Предварителното одобрение е издадено при условията на поетите от „КЕЙ БИ СИ Банк“ НВ ангажименти за осигуряване на стабилно и надеждно развитие на „Обединена българска банка“ АД, като при запазване на нейния бизнес модел ще бъдат въведени груповите политики, прилагани от „КЕЙ БИ СИ Банк“ НВ в рамките на групата „КЕЙ БИ СИ Груп“.", "date": "2017.05.22", "title": " БНБ разреши сливането на ОББ и Сибанк"}
{"url": "https://trud.bg/%d0%b3%d0%b5%d1%80%d0%b1-%d1%80%d0%b5%d1%88%d0%b0%d0%b2%d0%b0-%d0%bf%d1%80%d0%be%d0%b1%d0%bb%d0%b5%d0%bc-%d0%bd%d0%b0-%d0%be%d0%bd%d0%ba%d0%be%d0%b1%d0%be%d0%bb%d0%bd%d0%b8-%d0%b8-%d0%bf%d0%bb%d0%b0/", "text": "Десетки жители от Великотърновска област се срещнаха в понеделник с депутатът и зам.председателна ГЕРБ Цветан Цветанов по време на приемната му в старата столица. „Важно е всеки народен представител да организира такива приемни, защото така може да изслуша проблемите на хората и да предприеме незабавни мерки за решаването им. Дойде прекрасно младо семейство с три неуспешни опита за инвитропроцедури. Ще им съдействаме за четвърти опит в специализирана клиника“, информира Цветанов.Той сподели, че още в понеделник е задействана проверка в НОИ, за да се помогне на жена, която се оплакала, че съпругът и, който е сириец, е починал в Гърция и има затруднения двете и деца да получават пенсията от баща си.„Решаваме и много казуси свързани с инфраструктурни проблеми. Мъж от Горна Оряховица пък сигнализира, че още преди 20 г местната автогара е продадена, собственикът е сложил бариери и в момента няма чакалня за пътниците. Имах разговор и с игуменката на Марянския манастир майка Анастасия, която настоява за отпускане на средства за ремонт и стенописване на светата обител. Възможностите за набавяне на нужната сума ще стане със съдействието на кмета на Община Елена инж. Делян Млъзев“, каза още Цветанов.Той добави, че добросъвестни риболовци пък се ожалили, че по водоемите гъмжи от бракониери и те били принудени да предприемат собствени инициативи за опазването им.„Ще се опитаме чрез ИАРА да се набавят термокамери, които да следят за нарушители по тези водоеми. Покърти ме оплакване на жена, чийто съпруг е онкоболен, който попада под „ударите“ на законово изменение, съгласно което на база на килограми и височина да се определя лечението му. Незабавно извиках управителя на онкодиспансера във Велико Търново д-р Мария Рачева и се обадих на зам.-председателя на парламентарната комисия по д-р Лъчезар Иванов, за да се търси решение по казуса, който засяха много хора в цялата страна“, обясни Цветан Цветанов.Депутатът и зам.-председател на ГЕРБ добави, че на приемната му дошъл 70-годишен търновец от крайния квартал „Чолаковци“ в старата столица, който горещо благодарил, че след като 42 г. нищо не е било направено за облагородяване на жилищния комплекс, сега кипят строителни дейности.„Оказа се, че бай Йордан е бил 55 пъти кръводарител. Сега обаче се нуждае от спешна операция на окото. Поех ангажимент да финансираме операцията му на катаракта със 700 лв. До 10 дни пък ще заседава комисията по бедствия и аварии към МС, която ще разгледа входирания вече проект за ремонт на рухналия преди няколко месеца мост край великотърновското село Шемшево, за който са нужни над 1 млн. лв“, заяви още Цветна Цветанов.", "date": "2017.05.22", "title": " ГЕРБ решава проблем на онкоболни и плаща очна операция на търновец след приемна на Цветанов"}
{"url": "https://trud.bg/%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d0%b5-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%8f%d1%82-%d0%b3%d1%80%d0%b0%d0%b4-%d0%b7%d0%b0-%d0%b6%d0%b8%d0%b2%d0%b5/", "text": "Най-добрият град за живеене в България е Стара Загора, според журито на .Градът получи най-много точки в специалните критерии, които най-общо описват очакванията на съвременния човек за града, в който работи и живее. Сред тях са екологично състояние, ниво на инвестиции, нови работни места, възможност за отглеждане на деца, медицински апаратури, образователни институции и други.Градът, който печели наградата на слушателския вот е Бургас.  София взе две награди – тази за Бизнес град на годината и Дигитален град. Столицата  е миналогодишният носител на отличието „Най-добър град за живеене”Останалите награди в отделните категории са: Зелен град – Добрич, Арт град – Пловдив, Град на знанието – Варна, Град пазител на традицията – Несебър, Евро град и малък евро град – Плевен и Приморско, Град на финансовата устойчивост – Банско, Град на инвестициите – Димитровград.", "date": "2017.05.22", "title": " Стара Загора е най-добрият град за живеене в България"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6-%d0%be%d0%bf%d0%b8%d1%82%d0%b0%d0%bb-%d0%b4%d0%b0-%d0%be%d0%b1%d0%b5%d1%80%d0%b5-%d0%b2%d1%8a%d0%b7%d1%80%d0%b0%d1%81%d1%82/", "text": "В резултат на предприети бързи действия, служители на Второ РУ – Плевен задържаха млад мъж, проникнал в дома на самотноживееща жена в с. Беглеж, съобщиха от пресцентъра на МВР.С решение на прокуратурата той е привлечен в качеството на обвиняем и мярката му за задържане е удължена до 72 часа. На 19 май, oкoлo 21.00 часа, в полицията бил получен сигнал за маскиран, който проникнал в къщата на самотноживееща жена в селото. Екип униформени незабавно се отзовал на сигнала. На място полицаите изяснили, че около 19.00 часа в дома на 72-годишната е нахлул маскиран, заплашил възрастната жена с пистолет и ѝ поискал парите. Собственичката започнала да се съпротивлява, успяла да извика съседа си. Виждайки го нападателят побягнал от къщата, без да успее да отнеме вещи, като изпуснал маската си.В хода на предприетите незабавни полицейски действия е установен и задържан 22-годишен жител на с. Беглеж. Уведомен бил дежурен прокурор в РП – Плевен. Намерено е и оръжието – газов пистолет „Екол“, кал. 9 мм, нерегистриран в служба КОС МВР.На 20 май, с постановление на прокуратурата, извършителят е привлечен в качеството на обвиняем и е задържан за срок до 72 часа. Работата по документирането на случая продължава от разследващ полицай.", "date": "2017.05.22", "title": " Задържаха мъж, опитал да обере възрастна жена в Плевенско\t\t\t"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%82-%d1%80%d0%b8%d0%b1%d0%b8-%d0%b7%d0%b0%d1%80%d0%b0%d0%b4%d0%b8-%d1%80%d0%b5%d0%bc%d0%be%d0%bd%d1%82-%d0%bd%d0%b0-%d0%b5%d0%b7%d0%b5%d1%80%d0%be/", "text": "Над 1000 рибки от езерото „Монтанензиум” в центъра на Монтана ще бъдат преместени в язовир. Евакуацията на водните обитатели се налага заради ремонт на парка, където е домът им, съобщиха от местната управа. В близките дни община Монтана започва реконструкция на четири парка и една алея в областния град.Средствата за модернизирането на зелените площи – 9 млн. лева, са осигурени по програмата „Региони в растеж”. В езорото „Монтанензиум” обаче плуват шарани и златни амури, които бяха пуснати, за да почистват водите от водорасли и заблатяване. За да спасят рибите от ремонтните дейности, общинарите ще ги преместят със специални цистерни в язовир „Долна вода” край близкото село Студено буче. Водоемът се стопанисва от Ловно-рибарското сдружение „Огоста” и там шараните ще са в безопасност до приключването на ремонта на постоянното им жилище.Преди евкуацията рибарското сдружение и община Монтана организират в градското езеро турнир по риболов за деца.", "date": "2017.05.22", "title": " Евакуират риби заради ремонт на езеро"}
{"url": "https://trud.bg/%d0%b1%d0%b8%d0%b2%d1%88-%d1%84%d1%80%d0%b5%d0%bd%d1%81%d0%ba%d0%b8-%d0%b4%d0%b8%d0%bf%d0%bb%d0%be%d0%bc%d0%b0%d1%82-%d0%b2-%d1%81%d0%ba%d0%b0%d0%bd%d0%b4%d0%b0%d0%bb-%d1%81-%d1%83%d0%ba%d1%80%d0%b8/", "text": "Бившият френски дипломат и посланик на Франция в Ирак и Тунис Борис Бойлон очаква дело по обвинения в укриване на данъци, съобщава Би Би Си.Бойлон изгражда име в дипломатическите среди в качеството си на най-младият посланик под управлението на бившия френски президент Никола Саркози. След края на мандата на Саркози Бойлон изчезва от дипломатическата сцена, като отново се завръща миналата година, работейки за ООН в Ню Йорк.През 2013 г., в опит да хване влак за Белгия, той е спрян, носейки огромна сума пари – 350 000 евро. Според законите на Франция при преминаване на граница пари в размер над 10 000 евро трябва да се декларират.Бойлон твърди, че сумата му е платена за работата му като частен консултант в Ирак, допълва Би Би Си.", "date": "2017.05.22", "title": " Бивш френски дипломат в скандал с укриване на данъци"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b8%d1%80%d0%b0%d0%bd-%d0%bd%d0%b8%d0%ba%d0%be%d0%b3%d0%b0-%d0%bd%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%bf%d0%be%d0%bb%d1%83%d1%87%d0%b0%d0%b2/", "text": "Иран никога не трябва да получава право да разполага с ядрени оръжия. Това заяви държавният глава на Съединените американски щати Доналд Тръмп в рамките на посещението си в Израел, осъждайки Техеран за подкрепата, която оказва на „терористи“, предава AFP.„Най-важното е, че САЩ и Израел може да заявят в един глас, че Иран никога не трябва да има право да притежава ядрено оръжие – никога, и трябва да прекрати смъртоносното финансиране, обучение и оборудване на терористи и милиции“,подчерта Тръмп в резиденцията на израелския президент Реувен Ривлин.", "date": "2017.05.22", "title": " Тръмп: Иран никога не трябва да получава право да разполага с ядрени оръжия"}
{"url": "https://trud.bg/%d0%bf%d1%80%d0%b0%d0%b7%d0%bd%d0%b8%d0%ba-%d1%81%d1%8a%d0%b1%d1%80%d0%b0-%d0%b4%d0%b5%d1%86%d0%b0%d1%82%d0%b0-%d0%bd%d0%b0-%d0%b2%d0%b8%d0%b4%d0%b8%d0%bd-%d0%bf%d1%80%d0%b5%d0%b4-%d0%ba%d0%b0%d1%82/", "text": "В навечерието на  Денят на светите братя Кирил и Методий, когато почитаме тяхното дело, пред катедрален храм „Св. вмчк Димитър Солунски“ във  Видин, се проведе детско тържество. Събитието е и по повод отбелязването на паметта на Видинския митрополит Кирил, който на 21 май блажено се е упокоил, и който е основател, за официалното почитане на празника на светите братя във Видин, съобщават от Видинската света митрополия.Празникът, който събра децата от всички детските градини на Видин, бе организиран от Видинска света митрополия и Сдружение „Активно общество“, с подкрепата на Община Видин.Преди празничната програма, с поздрав и приветствие към директори, учители, родители и децата, се обърна Негово Преосвещенство Белоградчишки епископ Поликарп. Той благодари на представителите на детските градини, за това, че се отзоваха на празника и изтъквайки заслугите на светите братя пред децата, ги подтикна да имат силна вяра, надежда и любов. Да бъдат добри християни и достойни чеда на Майка България.След  концерта, който изнесоха малчуганите, огранизаторите ги нагостиха с торта, бонбони и сокчета.Имаше подготвено и специално място, където всяко дете можеше да изяви своя талант в рисуването.Идеята за празника е, той да се превърне в традиционен и всяка година на този ден, да събира всички деца на Видин  пред катедралата „Свети Димитър“, за да бъдат близо до храма, Църквата, духовния живот и да помнят и подражават на своите отци и народни будители. ", "date": "2017.05.22", "title": " Празник събра децата на Видин пред катедралата  „Св. вмчк Димитър Солунски“ /СНИМКИ/\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%89%d0%b5-%d0%bd%d0%b0%d1%81%d1%82%d0%be%d1%8f%d0%b2%d0%b0%d0%bc%d0%b5-%d0%b7%d0%b0-%d1%83%d0%b4%d1%8a/", "text": "Ще поискаме удължаване на срока за усвояването на 160-те милиона евро, отпуснати от ЕК за охрана на външната ни граница. Това съобщи  във Велико Търново заместник- председателят на ГЕРБ и депутат Цветан Цветанов. Той уточни, че тромави административни процедури в България бавят усвояването на отпуснатите средства и съответно разплащането от Еврокомисията, като крайният срок за усвояването им е септември тази година. Цветанов припомни, че парите са предназначени за видеонаблюдение, за закупуване на високопроходими автомобили, за техника  и за финализиране преобразуването на двата центъра за бежанци – в Пъстрогор, който е от затворен тип и този в Харманли, в който ще пребивават 500 мигранти и също ще бъде от затворен тип. „Процедурите по усвояването на тези 320 млн. лева започнаха в началото на годината, но са усвоени съвсем малък процент средства“, добави Цветанов. Председателят на Комисията по вътрешна сигурност и обществен ред в парламента информира, че към момента на южната ни граница няма миграционен натиск, като това се дължи също и на това, че Турция изпълнява ангажиментите си към ЕК. Цветанов заяви още, че лично той е за разсекретяване на стенограмата от срещата за консултациите на парламентарните групи за КТБ, която бе скрита от президента Плевнелиев, за което призова сегашният президент Румен Радев. „Когато има дискусия в обществото по важни теми, трябва да сме максимално искрени и честни, каза той. След успешно председателство на България на Съвета на ЕС, смятам, че ще станем част от Шенгенското пространство. Доста европейски лидери се увериха, че страната ни е добре охранявана, някои от тях на място“, коментира Цветанов. Според него резултатите от изборите в Холандия и Франция, както и наесен в Германия, също ще повлияят положително за влизането на България в Шенген. Цветанов коментира лаконично и отношенията между партньорите в управляващата коалиция. „Когато има сериозен обществен интерес към определени теми, мисля че премиерът Бойко Борисов е много стриктен“, коментира последните събития в правителството той. „Процесът по окомплектоването на заместник областните управители в страната ще приключи през следващата седмица. Ресорните министри работят, политическите кабинети също работят активно“, каза още Цветанов. По думите му до десет дни в Областна администрация във Велико Търново ще бъде организирана среща на областния управител, кметовете на десетте общини и на кметства с министъра на регионалното развитие и благоустройството Николай Нанков във връзка със строителството на АМ „Хемус“.Цветанов информира, че тенденцията магистралата да минава на 16 км край старата столица, се запазва. Срещата ще е свързана с обсъждане на проблемите и процедурите по отношение на трасето, за да може да бъде планирана в бюджета обезпечеността, тъй като заданието се изготвя преди следващата календарна година. Той съобщи още, че в момента върви процедурата за възлагане на изпълнител на отсечката между Ябланица и отбивката за Тетевен, както и Шумен- Белокопитово.", "date": "2017.05.22", "title": " Цветан Цветанов:  „Ще настояваме за удължаване на срока за усвояване на отпуснатите от ЕК 160 млн.евро“"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d1%81%d0%be%d1%82%d0%b8%d1%80-%d1%86%d0%b0%d1%86%d0%b0%d1%80%d0%be%d0%b2-%d0%b2%d0%b7%d0%b5%d0%bc/", "text": "Проведохме заседание с основна цел анализ на криминогенната обстановка непосредствено преди началото на летния сезон. Идеята и намерението ни са да бъдат взети такива мерки, които в крайна сметка да доведат до недопускане на сцени от миналия летен сезон. Казано по друг начин: да няма спорове нито за наркомясто, нито за паркомясто.Това каза в Бургас главният прокурор Сотир Цацаров след среща с министъра на МВР Валентин Радев, министъра на туризма Николина Ангелкова и отговорните институции за организирането на летния туристически сезон.За пръв път сядаме на една маса включително и с министъра на туризма. Основната ни задача е свързана с обезпечаване на охранителната част от сигурността на летния сезон, имам предвид необходимия брой полицаи, необходимите мерки за сигурност, обезпечаването на контролните прропусквателни пунктове към комплекса Слънчев бряг. Имам предвид не само със служители на комплекса но и с униформемени полицаи, и с всичко онова, което е свързано със сигурността, добави главният прокурор.МВР министърът Валентин Радев обяви, че вече има карта, където са определени коефициенти на криминогенната обстановка. Най- високият коефициент за такава криминогенна обстановка за жалост е във вашия регион- Бургаска област- 17, 9. Това съвещание го правим и в тази връзка, уточни министърът.Увеличаваме присъствието на полицаи. 976 полицаи ще бъдат командировани по морето това лято. Ще има командировани полицаи от Чехия, Румъния и Полша. Решени сме на всякакви мерки, но да не се допуска нищо срещу туристите- български и чуждестранни. В проверките ще се включат и НАП, каза още министър Радев.Няма да има проблем с водните спасители и чистотата на Северния плаж, който все още е без наемател. Търгът ще се проведе в края на този месец, гарантира министър Ангелкова.Главният прокурор също коментира новата карта на престъпността и каза, че прокуратурата също ще анализира регион по регион криминогенната обстановка: „Нашите анализи ще бъдат сравнени с въпросната карта на престъпността и съм сигурен, че в огромна степен те ще съвпаднат“", "date": "2017.05.22", "title": " Главният прокурор Сотир Цацаров: Вземаме мерки да няма спорове за нарко или парко място"}
{"url": "https://trud.bg/%d0%b2-%d0%b4%d0%be%d0%bb%d0%bd%d0%b8-%d1%87%d0%b8%d1%84%d0%bb%d0%b8%d0%ba-%d0%be%d1%81%d0%b2%d0%b5%d1%82%d0%b8%d1%85%d0%b0-%d0%bf%d0%b0%d1%80%d0%b0%d0%ba%d0%bb%d0%b8%d1%81/", "text": "С тържествена литургия беше осветен новооткритият храм „Възнесение Господне” в село Бърдарево,община Долни чифлик. Параклисът е изграден с дарения, събирани от църковното настоятелство.Сред дарителите е и Парламентарната група на ПП ГЕРБ. С подкрепата на народните представители от партията са осигурени 5 000 лв. за иконостаса, изработен от дърворезбаря Димо Георгиев от  Долни чифлик,тронната маса и позлатените храмови икони. „Благодаря на всички родолюбиви хора и добри християни, които съдействаха, за да бъде завършен градежът”, каза кметът на община Долни чифлик Красимира Анастасова. Финансова помощ за строителните работи няколко пъти е отпускана и от общинския бюджет. След освещаването на новия храм бе раздаден курбан за здраве.", "date": "2017.05.22", "title": " В Долни чифлик осветиха параклис"}
{"url": "https://trud.bg/%d1%85%d0%be%d0%bb%d0%b0%d0%bd%d0%b4%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d0%ba%d1%8a%d0%bc-%d0%b1%d0%be%d1%80%d0%b8%d1%81%d0%be%d0%b2-%d1%81-%d0%bd%d0%b5%d1%82/", "text": "Министър-председателят на Кралство Нидерландия Марк Рюте поздрави Бойко Борисов по повод преизбирането му за трети път начело на българското правителство, съобщиха от правителствената пресслужба.„С нетърпение очаквам да продължа да работя с Вас за задълбочаване на партньорството ни в следващите години. Напълно съм уверен, че по време на мандата Ви отношенията между нашите две държави ще продължат да се развиват в полза на нашите народи“, посочва холандският премиер в поздравителния си адрес до българския министър-председател.Марк Рюте пожелава на премиера Борисов „мъдрост и успех в жизнено важните задачи“, които му предстоят, и добавя, че очаква с нетърпение двамата да се видят отново в най-скоро време.", "date": "2017.05.22", "title": " Холандският премиер към Борисов: С нетърпение очаквам да продължа да работя с Вас"}
{"url": "https://trud.bg/%d0%b2%d1%82-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%85%d0%b5%d0%bc%d1%83%d1%81-%d0%b8-%d0%b2%d0%b8%d1%81%d0%be%d0%ba%d0%be%d1%81%d0%ba%d0%be%d1%80%d0%be/", "text": "Съединяването на магистрала „Хемус” и строителството на високоскоростния път Русе – Велико Търново, част от Девети паневропейски коридор „Хелзинки – Истанбул” бяха потвърдени като инфраструктурни приоритети. Това заяви народният представител от Великотърновски регион и председател на най-голямата парламентарна група Цветан Цветанов след приемна за граждани в старата столица и среща с кмета Даниел Панов. За аутобана между София и Варна вече са обявени процедури за строителство на два лота, за които е осигурено финансиране. Магистрала „Хемус” ще преминава на 15 километра, а не на 40 км., както предвиждаше предишният вариант. Приближаването на трасето бе инициирано от Даниел Панов и стана факт през 2015 г. Приоритетно управленския мандат на правителството остава реализирането на двата големи инфраструктурни проекта, стана ясно след срещата между Даниел Панов и Цветан Цветанов. По инициатива на кмета на Велико Търново народният представител обеща да съдейства за скорошна среща на местните власти от областта с регионалния министър Николай Нанков. Основната тема ще бъде свързана с необходимата рехабилитация на участъци от третокласната и четвъртокласната пътна мрежа, планирането на конкретни ремонти и финансирането им. Даниел Панов припомни, че преди седмица лично е запознал министър Нанков с този въпрос. „265-е общини получават обща капиталова субсидия от 150 милиона лева годишно, която се разпределя между всички належащи потребности на местните власти. Обсъдихме възможността за увеличаване на целевите трансфери за общински пътища с до 60 милиона лева годишно, заедно с промяна на механизма за разпределянето й”, заяви кметът на Велико Търново. Даниел Панов запозна Цветан Цветанов с идейния проект за изграждането на северен пътен възел в подножието на крепостта Трапезица. Целта е транзитният трафик по направлението Горна Оряховица – Велико Търново да бъде отклонен от историческата част на старата част. Съоръжението ще позволи и директен достъп от пътя Русе – Свиленград до историческата забележителност, която бе реставрирана и отворена като туристически обект преди по-малко от година. Концепцията ще бъде внесена в Министерството на регионалното развитие и благоустройството.", "date": "2017.05.22", "title": " Магистрала „Хемус” и високоскоростният път Русе – Велико Търново са потвърдени като инфраструктурни приоритети"}
{"url": "https://trud.bg/%d0%b0%d0%bd%d0%b3%d0%bb%d0%b8%d0%b9%d1%81%d0%ba%d0%b0-%d1%84%d0%b8%d1%80%d0%bc%d0%b0-%d0%b2-%d1%82%d1%80%d0%b0%d0%ba%d0%b8%d1%8f-%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba/", "text": "Английската компания „Уилям Хюз България“, която е базирана в индустриална зона „Раковски“ в „Тракия икономическа зона“ (ТИЗ) пусна нова боядисваща линия за полагане на антикорозионно покритие.За представянето на новата придобивка за 1 701 474 лв. от Острова лично долетя собственикът на фирмата Макс Иво Артър Хюз, а специални гости на събитието бяха съоснователят на ТИЗ инж. Пламен Панчев, кметът на Община Раковски Павел Гуджеров и кметът на село Стряма Васил Черпелийски. Закупената от „Уилям Хюз“ боядисваща линия ще осигури 10 нови работни места, с тенденция за повече при увеличаването на поръчките за работа, обясни генералният мениджър на компанията Бен Форбс Кокс.„Уилям Хюз“ откри своя завод в зона Раковски през ноември 2004 г. и вече 13 години успешно развива своята дейност. Фирмата е специализирана в производството на пружини, изделия от огъната тел и други свързани процеси като боядисване, заваряване, полагане на пластмасово покритие, с приложение в автомобилната индустрия.", "date": "2017.05.22", "title": " Английска фирма в „Тракия икономическа зона“ пусна нова линия за 1.7 млн. лв."}
{"url": "https://trud.bg/%d1%87%d0%be%d0%b2%d0%b5%d0%ba-%d0%bd%d0%b0-%d0%b0%d1%82%d0%b0%d0%ba%d0%b0-%d0%b5-%d1%82%d1%80%d0%b5%d1%82%d0%b8%d1%8f%d1%82-%d0%bd%d0%be%d0%b2-%d0%b7%d0%b0%d0%bc-%d0%be%d0%b1%d0%bb%d0%b0%d1%81%d1%82/", "text": "Бившият общински съветник от ПП АТАКА Димитър Керин е третият нов заместник-областен управител на Пловдив. 43-годишният инженер има сериозен административен опит – 3 мандата като общински съветник, над 20 години стаж в различни структури в градската управа и 7 участия в ръководството и състава на районни избирателни комисии (РИК) в Пловдив.Димитър Керин бе официално представен в понеделник от губернатора на Пловдив Здравко Димитров, който бе затрупан с цветя, подаръци и пожелания за здраве, лично и семейно щастие, благополучие и проспери тет по случай 54-ия си рожден ден.", "date": "2017.05.22", "title": " Човек на АТАКА е третият нов зам.-областен управител на Пловдив"}
{"url": "https://trud.bg/%d0%bb%d1%83%d0%ba%d0%be%d0%b9%d0%bb-%d0%bf%d0%be%d0%b4%d0%b0%d1%80%d0%b8-porsche-cayenne-%d0%bd%d0%b0-%d0%b4%d0%b0%d0%bc%d0%b0-%d0%be%d1%82-%d1%81%d0%be%d1%84%d0%b8%d1%8f/", "text": "Генералният директор на „Лукойл България“ Валентин Златев връчи ключовете за чисто нов автомобил Porsche cayenne на победителката в играта „Влез в ЛУКОЙЛ Клуб – спечели PORSCHE Cayenne!“ Силвия Красева от София.„Това е една от най-мащабните промоции, които нашата компания е провеждала, като в рамките на й бяха регистрирани над 350 хиляди карти „Лукойл Клуб“. Участието на тези 350 хиляди човека приемаме като знак на доверие към високото качество на нашите горива и стандарти на обслужване, коментира Златев при връчването на голямата награда.Официалният представил на „Порше“ за България Ина Аврамова награди втория победител в играта на „Лукойл България“ – Ралица Костова. Третата награда връчи Дмитрий Флорински, директор „Продажби на дребно“ в „Лукойл България“ – луксозен комплект от „Порше“, а победителката, която го грабна беше Ваня Стефанова.", "date": "2017.05.22", "title": " Лукойл подари Porsche Cayenne на дама от София"}
{"url": "https://trud.bg/%d0%b2%d0%bf%d0%b8%d1%81%d0%b2%d0%b0%d1%82-%d1%86%d0%be%d1%86%d0%be%d1%80%d0%ba%d0%be%d0%b2-%d0%b2-%d0%bc%d0%b5%d0%bc%d0%be%d1%80%d0%b8%d0%b0%d0%bb%d0%bd%d0%b0%d1%82%d0%b0-%d1%81%d1%82%d0%b5%d0%bd/", "text": "Името на починалия на 16 май мажоритарен собственик на „Асарел Медет“ проф. д-р Лъчезар Цоцорков да бъде вписано в Мемориалната стена на великите панагюрци в местния Исторически музей, реши Общинският съвет в средногорския град.  Предложението на кмета на Панагюрище Никола Белишки бе прието единодушно.„По този начин изразяваме най-висша форма на обществена почит и признателност към личността на проф. Лъчезар Цоцорков. Човек, доказал се като достоен българин, родолюбив панагюрец и личност, имаща изключителни заслуги за социално-икономическото и културното развитие на общината“, коментира кметът Белишки. Проф. д-р Лъчезар Цоцорков почина на 16 май в Швейцария и бе погребан на 19 май (петък) в Панагюрище, където повече от 5 часа продължи поклонението пред тленните му останки в спортната зала в града.", "date": "2017.05.22", "title": " Вписват Цоцорков в Мемориалната стена на великите личности на Панагюрище"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%82%d0%b5-%d1%81%d1%80%d0%b5%d1%89%d1%83-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%8f-%d0%bd%d0%b0-%d0%bd%d0%b5%d0%ba-%d0%b2%d0%b5/", "text": "Протестите срещу управителя на държавното предприятие „Водноелектрически централи“ към НЕК ЕАД Пловдив Веселин Маневски ще продължат до смяната му, декларираха в понеделник служителите на предприятието, недоволни от методите на управление и кадруване на общинския съветник от ГЕРБ. Миналата седмица те организираха подписка срещу шефа си, в петък бяха на протест пред централата на НЕК в София, а техни представители се срещнаха с министъра на енергетиката Теменужка Попова, която разпореди поредна проверка в НЕК-ВЕЦ Пловдив. До приключването й и до смяната на Маневски служители в държавното предприятие ще продължават да протестират срещу управителя по време на всяка почивка със закачени на реверите си лентички с родния трибагреник.В края на месец март Веселин Маневски бе на косъм от уволнение от служебното правителство, но успя да спаси кожата си като излезе в болнични. Сигналите срещу управителя са още от 2015 г. и стигнаха дори до Народното събрание, но кадърът на ГЕРБ запази поста си. Жалбите са за уволняване по политически причини с формално използване на чл. 331 и чл.338 от Кодекса на труда – срещу обезщетение или по точката за правото на новия управител да избира екипа си.", "date": "2017.05.22", "title": " Протестите срещу управителя на НЕК-ВЕЦ Пловдив ще продължат до смяната му"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d0%bf%d0%be%d1%82%d0%b2%d1%8a%d1%80%d0%b4%d0%b8-%d1%87%d0%b5-%d0%bf%d1%80%d0%be%d0%b2%d0%b5%d1%80/", "text": "На въпрос има ли проверка в Здравната каса, Главният прокурор Сотир Цацаров каза, че има, проверката касае сигнали които са свързани със сключване на неизгодни договори, а освен това касае и сигнал, който е предявен от бивши ръководители на Министерството на здравеопазването- бившият министър и бившият завестник министър Ваньо Шарков.Основно касае превеждане на средства от НЗОК без наличие на съответно основание за това. Съвсем скоро ще има резултати по- скоро за това по какъв начин лечебните заведения са формирали исканията си към здравната каса и доколко онова, което здравната каса е покривала, действително е стигало до пациентите.", "date": "2017.05.22", "title": " Главният прокурор потвърди, че проверяват Здравната каса"}
{"url": "https://trud.bg/%d1%80%d0%b0%d0%b7%d1%88%d0%b8%d1%80%d1%8f%d0%b2%d0%b0%d1%82-%d0%bf%d0%b5%d1%88%d0%b5%d1%85%d0%be%d0%b4%d0%bd%d0%b8%d1%82%d0%b5-%d0%b7%d0%be%d0%bd%d0%b8-%d0%b2-%d1%86%d0%b5%d0%bd%d1%82%d1%8a%d1%80/", "text": "Процесът по разширяване на пешеходните зони и пространства на пъпа на Пловдив, в арт квартал „Капана“ и в Стария град и извеждането на потока от автомобили оттам продължава с пълна сила, декларира кметът Иван Тотев. Следващата стъпка в тази посока е въвеждането на успоредно паркиране по ул. „Отец Паисий“, съчетано с разширяване на тротоарните зони и забрана за паркиране по ул. „Железарска“. Тези два проекта ще се реализират паралелно с изграждане на шестетажния паркинг на мястото на бившия ТЕЛК край храма „Св. св. Кирил и Методий“ и едноименната гимназия, за който все още се чака разрешение от НИНКН, за да стартира изграждането му.На 30 май от 18 часа в Балабановата къща пък ще се проведе голямо обществено обсъждане за регулиране на достъпа на МПС-та до архитектурния резерват „Старинен Пловдив“. Кметът Иван Тотев покани живеещите в Стария град на него, за да вземат заедно най-доброто за всички решение. В момента НИНКН съгласува проекта за новата бариера на ул. „Съборна“, с която ще се въведе електронен достъп до Стария Пловдив. На срещата с граждани ще се коментира също така ограничаване достъпа на автомобили през ул. „Митрополит Панарет“. „За нас е важно до края на тази година да предприемем всички нужни мерки, за да бъде уреден достъпът до Стария град още през 2018 г. И да сложим веднъж завинаги край на индианските нишки от японски и чужди туристи, провиращи се между паркираните там коли. Тези гледки не кореспондират с желания от общината туристически продукт“, отсече кметът Тотев.", "date": "2017.05.22", "title": " Разширяват пешеходните зони в центъра на Пловдив и в Стария град"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%b7%d0%b0-%d0%bd%d0%be%d0%b2%d0%b8%d1%8f-%d1%81%d0%b8-%d0%b7%d0%b0%d0%bc%d0%b5%d1%81%d1%82%d0%bd%d0%b8/", "text": "„Грешно решение досега не съм взимал! Затова мисля, че и това назначение ще е правилно!“ бяха първите думи, с които кметът на Пловдив представи в понеделник новия си заместник Александър Държиков. Той бе зам.-кмет по транспорта, сигурността и обществения ред, но сега поема ресор „Култура и туризъм“.Постът бе овакантен след назначаването на Амелия Гешева за заместник-министър на култура. „Зам.-кметът по културата няма да рисува картините на Вълчан Петров. Ресорът на заместник-кмета по култура може да звучи много културно насочено. Но в оперативната работа на зам.-кмета по култура няма чак толкова много култура. Това е просто една специализирана административна дейност. Търсих за този пост човек с административен опит, диалогичен и който може да контактува в чисто човешки план с дейците на културата и отделите в общината и на когото не му трябват 3 или 6 месеца да се запознае с тях и с естеството на работа. Смятам, че в лицето на Александър Държиков намерихме подходящия човек, който да движи тези процеси, да обединява и да вървим напред“, декларира кметът Тотев, който бе обвинен от част от местния културен елит, че с избора на Александър Държиков е стигнал дъното. Александър Държиков чистосърдечно си призна, че е ровил в интернет, за да разбере какво точно означава понятието „култура“ и е открил над 200 определения. Новият зам.-кмет останал най-силно впечатлен от определенията на ЮНЕСКО и на Зигмунд Фройд и дори цитира немския философ, според когото „културата обхваща съвкупността от всички успехи и начинания, които са отделили човека от животинския свят, а целта й е да регулира човешките отношения, да запазва и съхранява ценностите“.", "date": "2017.05.22", "title": " Кметът на Пловдив за новия си заместник: Аз грешно решение досега не съм взимал!"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%b8%d0%bb%d0%b8%d0%b5%d0%b2-%d0%be%d1%82%d0%bd%d0%be%d0%b2%d0%be-%d0%b5-%d0%bd%d0%b0%d1%86%d0%b8%d0%be%d0%bd%d0%b0%d0%bb/", "text": "Стражът Пламен Илиев получи първа повиквателна за световните квалификации в Русия догодина. За последно вратарят на „Астра“ бе част от селекцията на „трикольорите“ при злополучното турне в Азия преди година. Освен Илиев, селекционерът Петър Хубчев обяви имената на още 12 легионери за предстоящата визита на Беларус на 9 юни. Тимът се събира за лагер на 1 юни, а имената на играчите от Първа професионална лига ще станат ясни по-късно този месец.Останалите с повиквателни от чужбина са: Страхил Попов и Васил Божиков („Касъмпаша“, Турция), Петър Занев („Амкар“), Георги Терзиев („Хайдук“), Симеон Славчев („Лехия“), Ивайло Чочев („Палермо“), Александър Тонев („Кротоне“), Георги Миланов (ЦСКА (М), Спас Делев („Погон“), Ивелин Попов („Спартак“ (М), Андрей Гълъбинов („Новара“).", "date": "2017.05.22", "title": " Пламен Илиев отново е национал"}
{"url": "https://trud.bg/%d0%be%d0%b1%d1%80%d0%b0%d0%b4%d0%be%d0%b2%d0%b8%d1%87-%d0%b8%d0%b7%d0%b2%d0%b5%d0%b4%d0%b5-%d1%84%d0%b5%d0%bd%d0%b5%d1%80%d0%b1%d0%b0%d1%85%d1%87%d0%b5-%d0%b4%d0%be-%d1%82%d1%80/", "text": "Желко Обрадович за девети път изведе отбор до европейската клубна титла в баскетбола. Именитият треньор бе начело на турския „Фенербахче“ при победата с 80:64 над гръцкия „Олимпиакос“ на финала на Евролигата в Истанбул. Домакините оправдаха очакванията на феновете си и от самото начало взеха превес, като започнаха да трупат аванс, който не изпуснаха до края. Ключова за успеха бе далечната стрелба – „фенерите“ вкараха 13 тройки, а най-резултатни с по 17 точки бяха Богдан Богданович и Никола Калинич. Така за пръв път турският клуб спечели най-престижния трофей на Стария континент. Обрадович пък вече е печелил титлата с пет различни отбора – сръбския „Партизан“, испанските „Хувентуд“ (Бадалона) и „Реал“ (Мадрид), и гръцкия „Панатинайкос“. Да празнува с новите шампиони на терена слезе и Тити Папазов, който е близък приятел на сръбската легенда.", "date": "2017.05.22", "title": " Обрадович изведе „Фенербахче“ до триумф в Евролигата"}
{"url": "https://trud.bg/%d0%b8%d0%bb%d0%b8%d0%b0%d0%bd%d0%b0-%d1%80%d0%b0%d0%b5%d0%b2%d0%b0-%d0%b1%d1%8f%d1%85%d0%bc%d0%b5-%d0%b2-%d1%88%d0%be%d0%ba-%d0%b7%d0%b0%d1%82%d0%be%d0%b2%d0%b0-%d0%bd%d0%b5-%d0%bf%d1%80%d0%be/", "text": "„Снимка АФП", "date": "2017.05.22", "title": " Илиана Раева: Бяхме в шок, затова не протестирахме"}
{"url": "https://trud.bg/3100-%d0%bb%d0%b8%d1%82%d1%80%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%b5%d0%bd-%d0%b0%d0%bb%d0%ba%d0%be%d1%85%d0%be%d0%bb-%d0%b7%d0%b0%d0%b4%d1%8a%d1%80%d0%b6%d0%b0%d1%85/", "text": "Служители от Митница Пловдив задържаха общо 3100 литра контрабанден алкохол без платен акциз, който разкриха през миналата седмица в частни имоти в града под тепетата и в село Катуница. В складово помещение в Пловдив е открита нелегална колекция от 6906 бутилки, съдържащи 2484 литра различни видове алкохолни напитки. Всички бутилки били облепени със стари и невалидни бандероли, различни емисии и образци, като част от образците са били използвани преди повече от 10 години. Спиртните напитки били подредени на стелажи, сортирани по вид, а освен алкохола митничарите са открили в същия склад и машина за поставяне на пластмасови шпули на бутилки. В Катуница пък са открити 630 литра наливен алкохол в пластмасови бутилки с вместимост от 10 литра. На част от бутилките с мирис на мастика е поставен етикет, указващ вида на алкохола. Останалите бутилки, които били с мирис на водка и на ракия, нямали никакви етикети. И двата случая на нарушение на акцизното законодателство са констатирани от отдел „Митническо разузнаване и разследване“ след събиране и анализ на информация за рискови лица и обекти. Стоките са задържани в склада на Митница Пловдив, а по случаите са образувани дознания.", "date": "2017.05.22", "title": " 3100 литра контрабанден алкохол задържаха митничари в Пловдив и Катуница"}
{"url": "https://trud.bg/%d1%86%d0%b0%d1%86%d0%b0%d1%80%d0%be%d0%b2-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2-%d0%bd%d0%b5%d1%81%d0%b5%d0%b1%d1%8a%d1%80-%d0%b5-%d0%bd%d0%b0%d0%b9/", "text": "В Несебърската прокуратура от девет щата има заети шест. Районна прокуратура Несебър е най-нежеланото място за работа, колкото и странно да звучи. Мисля че през есента ще успеем тя да се превърне в едно по-привлекателно място, най-малкото с оглед на това, че прокуратурата ще получи нова сграда. Битовите условия в момента там за ужасни. Натоварването на прокурорите е изключително голямо и това е причината съвсем малко кандидати да желаят да работят там.Това заяви Главният прокурор Сотир Цацаров в Бургас и добави: Другата причина, разбира се, е законът. В момента има незаети три щата, а законът забранява командироването на незаети щатове. Такъв бе проблемът в Царево, но той най- общо е решен.", "date": "2017.05.22", "title": " Цацаров: Прокуратурата в Несебър е най-нежеланото място за работа, наесен това ще се промени"}
{"url": "https://trud.bg/%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%b7%d0%b0%d0%bf%d0%be%d1%87%d0%bd%d0%b0-%d1%81%d0%bb%d0%b0%d0%b2%d1%8f%d0%bd%d1%81%d0%ba%d0%b0-%d0%bf%d1%80%d0%b5%d0%b3%d1%80%d1%8a%d0%b4/", "text": "С приветствие на Ана-Луиза Томпсън-Флорес, директор за Европа по въпросите на науката и културата в ЮНЕСКО, във Варна днес започва Международният фестивал на поезията „Славянска прегръдка”.Откриването е от 18 ч. в Пленарната зала на Община Варна с представяне на участниците и концерт. Това е Единадесетото издание на този вече утвърден форум, който през 2017 г. се провежда под егидата на ЮНЕСКО, а участниците са от Армения, Беларус, България, Дагестан, Латвия, Литва, Македония, Полша, Република Сръбска (Босна и Херцеговина), Русия, Словения, Сърбия, Франция, Хърватия, Черна гора.Жителите и гостите на Варна ще имат уникалната възможност да присъстват на представянето на антологията „Словоприношение”, включваща 194 поети от 28 държави, където живеят славяни или има славянски общности. Луксозното издание е дело на Славянска литературна и артистична академия и беше представено от съставителката Елка Няголова през миналата седмица в Москва. На живо част от поетите в антологията ще четат своите творби на 24 май от 18 ч. в Градската галерия „Борис Георгиев”, където по-късно ще бъде и официалното закриване на форума и връчване на наградите „Летящо перо”. През трите дни на фестивала поетите ще участват в рецитал в Икономическия университет на 23 май, където ще се състои концерт на бардове и ще бъде открита изложба живопис на Дени Орманова. Романтиката върви ръка за ръка с поезията – на варненския бряг ще чуете и руските поети дипломати, водени от Генералния консул на Русия Н. Пр. Сергей Лукянчук. Както всяка година, делегацията от над 50 поети ще се включи в манифестацията на 24 май, която привлича хиляди варненци пред катедралния храм „Свето Успение Богородично”.", "date": "2017.05.22", "title": " Във Варна започна „Славянска прегръдка – 2017”\t\t\t"}
{"url": "https://trud.bg/%d0%bf%d0%b5%d1%82-%d0%bf%d0%b8%d1%81%d0%bc%d0%b5%d0%bd%d0%b8-%d1%80%d0%b0%d0%b1%d0%be%d1%82%d0%b8-%d1%81%d0%b0-%d0%b0%d0%bd%d1%83%d0%bb%d0%b8%d1%80%d0%b0%d0%bd%d0%b8-%d0%bd%d0%b0-%d0%b2%d1%82%d0%be/", "text": "Пет писмени работи са анулирани на държавния зрелостен изпит по предмет по избор днес, съобщават от пресцентъра на МОН. Това е десет пъти по-малко от миналата година, когато бяха анулирани 51 изпитни работи.Изпитите на двама зрелостници са били прекратени заради опити за преписване с класически „пищови“, а на останалите – заради наличие на втори телефон. Двама абитуриенти са приключили преждевременно матурата си по география, други двама по биология, а един – по математика. Два от опитите за преписване с втори телефон са в София – в Професионалната гимназия по електроника „Джон Атанасов“ и в Националната търговско-банкова гимназия. Третият случай е от Професионалната гимназия по икономика и туризъм „Проф. д-р Асен Златаров“ в Петрич. Абитуриент, който полагал изпита си по биология в СУ „Христо Смирненски“ в Койнаре, област Плевен,  опитал да смени плика с писмената си работа с друг ученик от същата зала.Заявления за явяване на втората матура по предмет по избор подадоха 53 679 зрелостници. От тях бяха допуснати 44 305, а се явиха 42 184. За втора поредна година най-масовият изпит беше по биология и здравно образование. В него участваха 12 548 души. На второ място е изпитът по английски език. Положиха го 11 460 абитуриенти. 18 зрелостници се явиха на изпит в българските училища зад граница. Най-много – шестима, държаха биология и здравно образование, а други петима – английски език.В третия модул по английски език младежите можеха да избират между две теми за есе – „Това беше най-важният ден в моя живот“ и „За какво е училището?“. Темата по история беше „Как хан Крум и хан Омуртаг постигат териториално разширяване и утвърждаване на българската държава в Югоизточна Европа?“, а по география зрелостниците трябваше да покажат знанията си за „География на туризма в България“.На днешното национално външно оценяване (НВО) след седми клас по математика се явиха 53 655 ученици. От тях 39 681 са писали по втория модул. Анулирани са две писмени работи, а миналата година само една. ", "date": "2017.05.22", "title": " Пет писмени работи са анулирани на втората матура\t\t\t"}
{"url": "https://trud.bg/%d0%b7%d1%83%d0%bc%d0%b0-%d0%b4%d0%b0%d1%80%d0%b8-500-%d0%ba%d0%be%d0%b7%d1%83%d0%bd%d0%b0%d0%ba%d0%b0-%d0%b7%d0%b0-%d0%bf%d0%b0%d1%86%d0%b8%d0%b5%d0%bd%d1%82%d0%b8%d1%82%d0%b5-%d0%bd%d0%b0-%d0%b1/", "text": "Футболната легенда Христо Бонев-Зума направи в понеделник дарение от 500 козунака за пациентите в Университетска болница „Свети Георги“ в Пловдив, в която през месец януари му спасиха живота след тежък инфаркт.Сладкишите ще бъде разпределени между 4 медицински звена – клиниката по кардиохирургия, отделението по инвазивна кардиология, Клиниката по кардиология и Втора клиника по хирургия, съобщиха от УМБАЛ „Свети Георги“. Конкретният повод за поредното дарение на почетния президент на ФК „Локомотив“ (Пд) е Денят на българската просвета и култура и на славянската писменост – 24 май.По традиция преди големи празници Христо Бонев прави „вкусни“ подаръци на пациентите в първата пловдивска университетска болница.", "date": "2017.05.22", "title": " Зума дари 500 козунака за пациентите на болницата, в която спасиха живота му"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%bf%d1%80%d0%b5%d0%b4-%d0%ba%d1%81%d0%bd%d1%81-%d0%b7%d0%b4%d1%80%d0%b0%d0%b2%d0%b5%d0%be%d0%bf%d0%b0%d0%b7/", "text": "На КСНС при президента във вторник лидерът на БСП Корнелия Нинова ще настоява здравеопазването да стане, приоритетно, елемент на националната сигурност.„Ще предложа на лидерите на другите партии да постигнем надпартийно и национално съгласие. Трябва трайно да решим проблема, така че всеки българин да има достъп до здравеопазване, да има последователна държавна политика за областните и общинските болници, където се лекуват бедните хора и тези, които нямат възможност да доплащат в скъпите  частни клиники“, настоя Корнелия Нинова.БСП направи дарение на ловешката болница. Левицата иска министрите на финансите и на здравеопазването да предложат план за спасяване на областната болница в Ловеч и други областни болници, които са пред фалит.„Ако не се вземат мерки до 2-3 месеца, ловешката болница ще фалира“, предупредиха  лекари пред лидера на БСП Корнелия Нинова, която бе там по тяхна покана.  Те споделиха, че не са получавали заплати от февруари , масово напускат техни колеги, а сметките са запорирани.  ", "date": "2017.05.22", "title": " Корнелия Нинова предлага на КСНС: Здравеопазването да стане елемент от националната сигурност\t\t\t"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%b4%d0%b8%d0%bb%d1%8a%d1%80-%d1%81-46-%d0%ba%d0%b8%d0%bb%d0%b0-%d1%85%d0%b5%d1%80%d0%be%d0%b8%d0%bd/", "text": "35-годишен мъж бе задържан за 72 часа от окръжната прокуратура във Варна, след като бе спипан с 46,305 кг хероин.Огромното количество дрога били намерени на 20 май в багажника на кола, паркирана на околовръстен път край Варна. Хероинът бил разпределен в 94 пакета.Полицията и прокуратурата бързо открили собственика на наркотика – Радко М. Във вторник обвинението ще поиска от окръжния съд да му бъде наложена постоянна мярка „задържане под стража“, уточниха от пресцентъра на Апелативната прокуратура.", "date": "2017.05.22", "title": " Спипаха дилър с 46 кила хероин"}
{"url": "https://trud.bg/%d0%bc%d0%b8%d0%ba%d1%81-%d0%bd%d0%b0-%d0%b8%d0%b7%d0%ba%d1%83%d1%81%d1%82%d0%b2%d0%b0-%d0%b8-%d0%b6%d0%b0%d0%bd%d1%80%d0%be%d0%b2%d0%b5-%d0%b2-%d0%b8%d0%b7%d1%80%d0%b0%d0%b5%d0%bb/", "text": "Божията благодат се лее над израелската земя вече 70 години. От една безводна пустиня хората тук са сътворили райска градина – с донесена със самолети плодородна почва, върху която днес греят в зелено, златно, червено, лилаво и оранж милиони поливни насаждения. Ако проследим състоянието на околната среда в Средиземноморието, ще научим, че в Израел има най-голям брой растителни видове на единица площ. Модерни магистрали достигат до всяко кътче на тази Свещена земя, потокът от туристи не спира нито за ден по Виа Долороса към Божи гроб и Стената на плача в Източен Йерусалим, към река Йордан, към Гетсиманската градина и Църквата на народите, към Мъртво море, Хайфа, Назарет и Яфа – най-стария пристанищен град в света…Хиляди български евреи емигрират от нашите земи през 1947-1948 г., когато след хилядолетно прекъсване възкръсва Държавата Израел (14 май 1948), а независимостта ѝ се обявява от премиера Давид Бен Гурион. Новата държава е призната веднага от САЩ, СССР и други страни, но не и от съседните арабски държави. Ако се върнем назад в историята, ще видим, че Давидовото царство е първото единно държавно формирование на евреите, съществувало между 1020 и 930 г. пр. Хр. и обхваща една значителна територия в Близкия Изток. Но историческите превратности – завземането на еврейските територии през различни периоди от Асирия, Вавилон, Римската империя, арабските халифати и Османската империя, довеждат до факта, че в края на 19 в. в изконните еврейски земи живеят само 10 % евреи. Но днес модерен Израел е притегателна точка за хиляди преселници, населението непрекъснато нараства и надминава 8 милиона жители. Огромна е руската общност, която наброява 2 милиона. На летище „Бен Гурион” могат да се видят всеки ден пристигащите самолети от Киев с бягащи от войната украинци. Тук има и много грузинци, поляци, чехи, арменци. Българската общност е 50 000 души.Евреите с български корени плачат в буквалния смисъл, когато чуят българска реч. Така те отново се пренасят в своята младост, спомнят си български песни и традиции. Ето защо с такъв успех през май 2015 и 2016 г. се проведе фестивалът „Българска душа на Светата земя” в град Бат Ям, когато гостуваха български поети, поп певци, танцови състави, оркестри. Фестивалът вече си изгради имидж на престижен международен форум и през тази година доби мащабност чрез присъединяването на подобен фестивал, който се реализира вече 7 години в България – в гр. Пазарджик, под надслов „Израел – мой Възлюбен”. Двата проекта се съединиха на територията на гр. Бат Ям и проведоха през май 2017 г. 4-дневен фестивал под егидата на българския посланик в Израел Н. Пр. Димитър Михайлов и кмета на Бат Ям Йоси Бахар. Събитието беше с участието на българския консул Светлана Йорданова и зам.-кмета на гр. Бат Ям Ицик Дрикс, който приветства участниците с думите: „В нашия град ние искаме да развиваме културата и изкуството. Щастливи сме да бъдем домакини на този фестивал, защото тук има много българи. Вие сте добре дошли, особено когато за този проект се грижи Весела Сели Райчинова.”От кои държави бяха участниците? Звучи учудващо, но да покажат своята любов към Израел, дойдоха представители на България, Украйна, Норвегия, Русия, Швеция, Испания, Бразилия, Южна Корея.„Чувствам истинска гордост, че толкова много хора обичат Израел и са днес тук да представят българската култура”, каза Весела Сели Райчинова – писател, сценарист и продуцент на фестивала. Възторжената публика аплодираше дълго на 9 май изцяло българска програма – колаж от музика, поезия, танц, изобразително изкуство и филмова прожекция. Облечен в костюм на Ботев четник, режисьорът и операторът Искрен Красимиров (създател на проекта „НЕзабравима България”) представи откъси от своите филми „Ботев: от Голгота към Свободата” „100 000 крачки с Ботев”, „Българин да се наричам”, „Лъвский: Европеец в Българско!”. Партнираше му сценаристката на филмите Росица Кузманова. Двамата рецитираха стихове от Ботев и Вазов, разказаха любопитни факти около своите филми, които са представени в 10 държави и в над 300 училища в България.Стихове от най-новите си книги четоха Димитрина Кюркчиева (БНР), Малинка Цветкова (пристигнала специално от остров Ибиса), Анжела Димчева (СБП), както и Лиел Александра Адмон (Израел). Сред официалните гости се намираше и писателката от български произход Бети Леон Фархи. Във фоайето на зала „Аудиториум” беше подредена изложбата „Четки по пясъка на Свещените земи” – кураторски проект на художничката и журналистката от Дарик радио д-р Райна Дамяни. Същата изложба на другия ден беше преместена в Културния дом на гр. Бат Ям, където в 7-минутна мултимедия бяха представени художниците Албена Щениовска – Еглофф, Елица Матеева – Паскинс, Райна Стоймирова, Станислава Стоянова, Светлин Давидов, Христо Христов и Райна Дамяни, която разказа подробности за проекта: „Нито един от тези автори не е бил в Израел. Аз им зададох темата „Следи по пясъка на Свещената земя”, но после преценихме, че трябва да минат много години, за да оставим някакви следи тук, затова нарекохме проекта „Четки по пясъка”. Картините и фотосите са авторски интерпретации на духовния мост между свещените земи на България и Израел. Всеки от седемте автори участва с по две творби, общо 16 принтови отпечатъци на оригиналните картини и снимки. Ще видите Христовия кръст под формата на цвете, Стария Несебър, български мотиви и колаж в памет на Анне Франк. Мултимедията е дело на Явор Павлов.” Райна Дамяни подари на организаторите току-що издадената в България книга за деца „Тих бял Дунав” (изд. „ ”) по едноименното стихотворение на Вазов. Луксозното издание е сполучливо илюстрирано от Христо Христов, а по този начин патриотичната тема беше продължена чрез една символична първа премиера на книгата в чужбина.За класическия саунд по време на фестивала се грижеха световноизвестната пианистка Амалия Скебински (носителка на наградата „Чайковски”), изпълнила на рояла специално създадена за Израел композиция от Кирил Милчев (българин от Норвегия), както и Вивиан Леви-Райчинова, изтръгваща от рояла магически звуци в хармония с поетичния текст. Всички фестивални вечери бяха огласявани от песни с варианти и мотиви „Алилуя!”, с възгласи „Израел обича България! България обича Израел!”Звездата на заключителния концерт на 10 май беше българският поп изпълнител Миро, който слезе от сцената и пееше сред зрителите, скъсявайки разстоянието, защото те знаеха текста на песните му и припяваха заедно с него. За да се включи в програмата, Миро беше напуснал по изключение шоуто „Като две капки вода”, в което участва в България. В началото на вечерта беше представен спектакъл със знамената на участващите държави. Всички, които обичат Израел, красотата и изкуството, почувстваха сцената като своя. Специални акценти бяха Денят на Европа (9 май) и Денят на Славянската писменост (24 май). Сред участниците в тричасовата програма бяха групите от България „Менора данс” и „Камертон”, певците Юлия Ли (Южна Корея – България), Ира Килфин (Русия – Израел), Тимоти Саников (Русия – Израел, участник в Детската Евровизия – 2016), Олга Серентиук (Украйна – Израел), Рафаел Бехар (Израел), Никол Рудой (Израел), Натали и Мишел (Израел) Стефка Петкова (България), Юлия Шоклендер (Израел), Михал Файби и Алекс Голд (Израел), Ирена Бояджиева (България), танцьорите „Елиран данс” (Израел) и други. Особено впечатли пастор Дъглас от Норвегия, които изпращаше своите молитви към Всевишния чрез старинен еврейски рог.Почетен гост на фестивала беше адвокат Моше Алони (с български корени), който е една от най-достойните фигури в Израел, истинска легенда за нас и за евреите по света. В началото на 2017 г. стана известно, че от името на Израелския адвокатски съюз той (съвместно с ген. д-р Ефраим Снех и професора по право от университета в Хайфа Моше Кешет) е внесъл в Нобеловия комитет номинация на Българската православна църква за спасяването на 48 000 евреи през Втората световна война. Номинацията се отнася за Нобеловата награда за мир и има изключително силна подкрепа на обществеността в Израел. Веднага след него още две световни организации на евреи са внесли същата номинация. Лауреатът ще стане известен в началото на октомври тази година.„Израел – мой Възлюбен” е проект на Екатерина Тодорова, която водеше над 60 участници от нашата страна. А „Българска душа на Святата зема” е създаден от българката от еврейски произход Весела Сели Райчинова, реализираща творческите си идеи в различни държави, активен кореспондент на програма „Христо Ботев” (БНР) за тази приятелска страна. Помощник-продуцент е Анита Георгиева, режисьор Вивиан Леви-Райчинова, административен директор Диана Ангелова – все достойни българи, милеещи за родното… След това издание Фестивалът на българската култура в Израел добива резонанс като Световен фестивал – среща на поколенията, на християнството и юдаизма, вплетени в изкуството и обединени от всеобщата Божествена любов. Българските участници тази година изминаха пътя до Голгота, поклониха се на гроба Господен и получиха своето Свято кръщение в река Йордан.", "date": "2017.05.22", "title": " Микс на изкуства и жанрове в Израел\t\t\t"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b8-%d0%b8%d0%b3%d0%be%d1%80-%d0%b4%d0%be%d0%b4%d0%be%d0%bd-%d0%be%d0%b1%d1%81%d1%8a%d0%b4%d0%b8%d1%85%d0%b0-%d1%81%d1%8a/", "text": "Административната уредба на Тараклийския район и съхраняване на идентичността и правата на българската общност там, обсъдиха вицепрезидентът Илияна Йотова и президентът на Молдова Игор Додон в Истанбул. Българският вицепрезидент Илияна Йотова и президентът на Молдова Игор Додон са в Истанбул по повод на 25-та годишнина от основаването на организацията за Черноморско.Вицепрезидентът Йотова подчерта, че Молдова е една от страните, в които са създадени условия за запазване и развитие на културната и езиковата идентичност на българската общност.От своя страна Игор Додон отправи уверение, че правата на българите в Тараклийския район ще бъдат отстоявани. Двамата обсъдиха възможността за трансформиране на Тараклийския университет във филиал на българско висше учебно заведение, като по този начин ще се създаде възможност за издаване на европейски дипломи и ще се повиши авторитета на университета в регионален план.Вицепрезидентът изрази готовността си да посети Тараклийския район. На срещата бе дискутирана  идеята за изграждане на Български културен център в столицата на Молдова – Кишинев. Игор Додон отправи покана и към президента Румен Радев да посети Република Молдова. ", "date": "2017.05.22", "title": " Илияна Йотова и Игор Додон обсъдиха съхраняването на идентичността и правата на българската общност в Тараклия"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%b2-%d0%b8%d1%81%d1%82%d0%b0%d0%bd%d0%b1%d1%83%d0%bb-%d1%81%d0%b8%d0%b3%d1%83%d1%80%d0%bd%d0%be%d1%81%d1%82%d1%82%d0%b0/", "text": "„Организацията за Черноморско икономическо сътрудничество трябва да увеличи ефективността си и да стане достатъчно силна, за да промени посоката към реална политика на вътрешно регионално сътрудничество“. Това заяви вицепрезидентът Илияна Йотова по време на  срещата на върха за отбелязване на 25-годишнината от основаването на организацията на ЧИС в Истанбул, съобщиха от пресслужбата на президентството.  На форума присъстваха президенти и министър-председатели на Молдова, Гърция, Руската федерация, Румъния, Грузия и Турция.Според българския вицепрезидент ЧИС има потенциал да се превърне в допълнителен фактор за свързването на националните пазари в региона. „ЧИС трябва да докаже значението си, като инициира конкретни проекти във важни сфери на регионалното сътрудничество в Черноморския регион – енергетика, транспортна инфраструктура, сигурност и околна среда, подчерта Илияна Йотова.Вицепрезидентът посочи важността на отношенията с Европейския съюз и добави, че е време за по-прагматични действия между двете организации.От друга страна, държавите-членки на ЧИС трябва да покажат, че са достатъчно мотивирани за регионално сътрудничество и съвместно реализиране на проекти, а не да разчитат единствено на ЕС и НАТО за развитието на Черноморския регион, заяви Илияна Йотова.„България ще бъде председател на Съвета на ЕС след по-малко от осем месеца и един от приоритетите ще бъде задълбочаване на политиките на ЕС със страните от Черноморския регион, каза вицепрезидентът.По думите на Илияна Йотова миграцията и бежанската вълна са ключови предизвикателства за сигурността, стабилността и икономическото развитие на целия регион и контактите и сътрудничеството между отделните страни трябва да бъдат засилени. Сигурността на Черноморския регион е предпоставка за сигурността на цяла Европа, посочи Илияна Йотова.В обръщението си към участниците в срещата на върха вицепрезидентът подчерта, че ЧИС е важен форум за политически диалог между държавите-членки и най-развитата организация в региона и като такава е отговорна да предостави сигурност и нови възможности за развитие на гражданите. ", "date": "2017.05.22", "title": " Илияна Йотова в Истанбул: Сигурността на Черноморския регион е важна за сигурността на цяла Европа"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%b2-%d0%bf%d0%b8%d1%81%d0%bc%d0%be-%d0%b4%d0%be-%d1%80%d0%b0%d0%b4%d0%b5%d0%b2-%d0%b5%d1%84%d0%b5%d0%ba%d1%82%d0%b8%d0%b2%d0%bd%d0%b0%d1%82%d0%b0-%d0%b7%d0%b0/", "text": "Ефективната защита на българските граници, които са външни за Европейския съюз, е в интерес на Съюза и на всички държави членки.  Затова оценявам високо усилията, които България предприема в тази насока. Това се казва в писмо на канцлера на Федерална република Германия Ангела Меркел до държавния глава Румен Радев, съобщават от пресцнтъра на държавния глава. Писмото е изпратено в отговор на поисканата през март т.г. от българския президент на среща на Европейския съвет подкрепа от страна на европейските партньори за засилване на охраната на външните граници на България.„Германия и в бъдеще ще се ангажира за справедливо разпределение на задълженията и отговорностите на ЕС“, подчертава канцлерът.Ангела Меркел заявява също така, че ФРГ подкрепя усилията на България и в двустранен план, чрез предоставените за страната ни през есента на м.г. високопроходими превозни средства. Германският канцлер благодари за представените от президента Радев конкретни мерки за по-нататъшното засилване на защитата на българските външни граници. В своето писмо Румен Радев предложи да бъде изготвен оперативен план за готовност за действие на ЕС, в случай на рязко нарастване на миграционния натиск към България, и приложи детайлни разчети за допълнителна финансова подкрепа за страната ни в размер на 430 млн. евро.В писмото си до българския държавен глава Ангела Меркел отбелязва и че Европейската комисия също трябва да провери представената от страната ни молба за оказване на допълнителна помощ и да изработи предложение, как да бъде изработена солидарна европейска подкрепа чрез осигуряване на финансиране от фонд „Убежище, миграция и интеграция“ и фонд „Вътрешна сигурност“.Президентът Румен Радев изрази позицията на България и пред  председателя на Европейския съвет Доналд Туск и пред председателя на ЕК Жан-Клод Юнкер. Председателят на ЕК вече потвърди пред президента Радев, че Комисията проучва възможностите за оказване на такава подкрепа за България, а Доналд Туск изрази солидарността си с българската позиция по време на срещата си с държавния глава в София.", "date": "2017.05.22", "title": " Меркел в писмо до Радев: Ефективната защита на българските граници, които са външни за ЕС, е в интерес на всички държави членки"}
{"url": "https://trud.bg/%d0%b4%d0%b6%d0%be%d0%ba%d0%be%d0%b2%d0%b8%d1%87-%d0%b2%d0%b7%d0%b5-%d0%b0%d0%b3%d0%b0%d1%81%d0%b8-%d0%b7%d0%b0-%d1%82%d1%80%d0%b5%d0%bd%d1%8c%d0%be%d1%80/", "text": "Тенисист №2 в света Новак Джокович потвърди информациите, че легендата от близкото минало Андре Агаси е новият му треньор. Американецът ще замени на поста стария си съперник Борис Бекер, който бе треньор на Ноле в последните три години. В края на миналата година обаче сърбинът се раздели с него, а наскоро стана ясно, че е уволнил целия си щаб. „Уважавам много Андре и съм сигурен, че той ще допринесе много в живота ми на корта и извън него“, заяви Джокера. Малко преди да обяви новината сърбинът загуби с 4:6, 3:6 от Александър Зверев финала на турнира от сериите „Мастърс“. Това е първа титла на това равнище за 20-годишния германец, който вчера дебютира в топ 10 на ранглистата.", "date": "2017.05.22", "title": " Джокович взе Агаси за треньор"}
{"url": "https://trud.bg/%d1%82%d0%b8%d0%bc%d1%8a%d1%82-%d0%bd%d0%b0-crossfire-%d0%b7%d0%b0%d0%b2%d0%be%d1%8e%d0%b2%d0%b0-%d1%82%d0%b8%d1%82%d0%bb%d0%b0%d1%82%d0%b0-sport-vision-%d1%81%d1%83%d0%bf/", "text": "Престижната титла Sport Vision „Супер Атлет“ вече има своите притежатели – отборът на CrossFire от София стана категоричен победител в първото издание на състезанието, което се проведе този уикенд. „Универсалните бойци“ Димитър, Красимир, Ставри и Виктор бяха над всички в трите комплекса от над седемчасовото изпитание, а спортният им хъс и завидната им воля превърнаха предизвикателството в истинска гладиаторска битка. На останалите призови места се класираха тимовете на „Maximum Natural Genetics” (второ място), „Бригада 68“ (трето място) и „Лъвовете“ (четвърто място), като последните два тима завършиха с равни точки и трябваше да определят носителя на бронзовите медали със зрелищен елиминационен двубой.Идеята на уникалното състезание Sport Vision „Супер Атлет“ е на платформата BodyConstructor, а основен партньор е една от най-големите вериги магазини за спортни стоки на Балканите. Предизвикателството предлагаше награден фонд от над 2500 лв. за универсални атлети, които могат да демонстрират едновременно сила, издръжливост, ловкост, бързина и техника. В кампанията се включиха общо 10 отбора от по четирима участници, които премериха сили под изгарящите слънчеви лъчи пред магазина на SPORT VISION OUTLET EXTRA на бул. „Околовръстен път“.В първия кръг състезателите се справиха с базови комплекси със собствено тегло и свободни тежести – совалка за време, бърпита, баланс с тежести и пуш-преси, като всеки състезател се доказваше в едно движение. Втората серия затрудни максимално участниците, защото съотборниците трябваше да се пренасят един друг на разстояние от близо 500 метра или да се ползват за свободна тежест за клек. Естествено, в комплекса присъстваха и стандартните тежести – след упражненията с теглото на съотборник, атлетите трябваше да покажат сила, техника и издръжливост с пудовка и лост. За финал в третия кръг всеки член на отбора трябваше да изпълни всеки от зададените тренировъчни комплекси, като дори адското слънце и натрупаната умора след четиричасовото предизвикателство не отказаха претендентите.„Изключително горди сме от победата и благодарим на организаторите от BodyConstructor и партньорите от Sport Vision. Поздравяваме и съперниците, защото нивото беше изключително високо“, коментираха щастливите шампиони.В следващите месеци организаторите ще предложат още изненади за феновете на спорта, здравословния начин на живот и добрата физическа форма, а партньорите от Sport Vision обещават да лансират специални серии на любимите марки с подходящата екипировка за всякакви фитнес и кондиционни тренировки. От компанията направиха специален подарък за всички участници и зрители, тъй като всички артикули в магазина бяха с допълнителна 20% отстъпка и желаещите можеха да допълнят спортния си гардероб на изключително атрактивни цени.", "date": "2017.05.22", "title": " Тимът на „CrossFire“ завоюва титлата Sport Vision „Супер Атлет“"}
{"url": "https://trud.bg/omv-maxxmotion-100plus-%d1%81%d0%b2%d0%b0%d0%bb%d1%8f-%d1%80%d0%b0%d0%b7%d1%85%d0%be%d0%b4%d0%b0-%d0%bd%d0%b0-%d0%b3%d0%be%d1%80%d0%b8%d0%b2%d0%be/", "text": "Новият продукт се предлага на всички бензиностанции на OMVMaxxMotion 100plus вече е по бензиностанциите и се продава на цената на премиум горивата.„Компанията проведе обширно проучване и множество тестове, за да отговори по най-добрия начин на технологичните изисквания на модерните двигатели“, обяви д-р Щаудахер.По думите му бензинът OMV MaxxMotion 100plus изпълнява най-високите 5 изисквания на автомобилните производители, зададени от Worldwide Fuel Chart. Горивото увеличава както ефективната работа, така и оптималната функционалност и живот на двигателя.„OMV MaxxMotion 100plus повишава мощността, подобрява ускорението в ниските обороти на двигателя и защитава от корозия металните части в горивната система”, допълни Щаудахер.„Горди сме да предложим продукт, който задоволява напълно изискванията на модерните автомобилни технологии. Положихме огромен труд, за да повишим нивото на качеството на предлагания от нас висок клас бензин,“ каза Петър Величков, управител на OMV България, в присъствието на Маркус Татцер, изпълнителен директор на Порше България и Атанас Фурнаджиев, управител на Мото-Пфое.Актьорът Захари Бахаров е лицето на новата кампания на OMV България за летните горива. „Поканата да застана зад горивата MaxxMotion наистина ме зарадва. За мен OMV е символ на качество – OMV MaxxMotion е едно от правилата ми за добро пътуване.“, заяви Бахаров.", "date": "2017.05.22", "title": " OMV MaxxMotion 100plus сваля разхода на гориво\t\t\t"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b0%d0%b4%d0%bc%d0%b8%d0%bd%d0%b8%d1%81%d1%82%d1%80%d0%b0%d1%82%d0%b8%d0%b2%d0%b5%d0%bd-%d1%81%d1%8a/", "text": "Съдия Георги Чемширов беше избран единодушно от Съдийската колегия на Висшия съдебен съвет на състоялата се на 9 май процедура за избор на административен ръководител – председател на Административния съд във Велико Търново.Председателят убедително защити управленската си концепция пред единадесетте членове на съвета и обоснова ползите от идеята да довърши започнатото преди пет години, когато пое съдебната институция. Съдия Чемширов припомни, че проблемите пред регионалния административен съд през 2011 г. са били доста, но като най-съществени открои кадровото обезпечение и липсата на адекватен сграден фонд.Първият проблем, довел след себе си и до свръхнатовареност на магистратите по онова време, е ефективно разрешен по време на първия мандат, похвали се той, като акцентира, че понастоящем в съда работят 11 магистрати и 29 съдебни служители. Сградният проблем беше отчетен като неразрешен, въпреки че още през 2012 г. в резултат на положените усилия на новия председател, беше закупена сграда, която все още не е ремонтирана и пригодена за целите на правораздаването. Това беше очертано като приоритет на председателя по време на втория му мандат.Съдия Чемширов даде аргументирани отговори на поставените въпроси относно постановяваните актове в Административен съд Велико Търново и резултатите след касационния контрол от Върховния административен съд, относно голямата разлика в натовареността на административните съдилища, както и по повод практиката на Великотърновския административен съд като касационна инстанция.В края на изслушването председателят на Върховния административен съд на Република България – Георги Колев, оцени представянето като повече от добро, като не беше пестелив и в положителните отзиви относно управленските качества на кандидата и реализираните успехи през отминалите пет години. За единодушното си решение членовете на Висшия съдебен съвет се позоваха и на категоричната подкрепа към кандидата от Общото събрание на съдиите от Административен съд Велико Търново, аргументираната мотивация за заемане на длъжността, демонстрираното добро познаване на структурата и дейността на съда и високите професионални и нравствени качества на Чемширов.Съгласно чл. 194 б, ал. 4 от Закона за съдебната власт съдия Георги Чемширов встъпи в длъжност на 22.05.2017 г. Той има над 18 години общ юридически стаж, от които над 11 години в органите на съдебната система като следовател и като съдия. Сам Чемширов споделя, че професионално е неразривно свързан с административното правосъдие от 2000 г., а от създаването на административните съдилища в България през 2007 г. е съдия в Административен съд – Велико Търново.", "date": "2017.05.22", "title": " Председателят на Административен съд – Велико Търново получи втори мандат"}
{"url": "https://trud.bg/%d0%ba%d0%bb%d1%83%d0%b1-%d0%bd%d0%b0-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d0%b0-%d0%bd%d0%be%d0%b2%d0%b5-%d0%b2-%d1%81%d0%b2%d0%b8%d1%89%d0%be%d0%b2-%d1%81%d0%b5/", "text": "Членовете на ККП „Нове“ – Свищов се настаниха в ново, ремонтирано помещение, което общинското ръководство им предостави, след като направи цялостен ремонт. От няколко години ръководството на клуба даваше индикации за недостатъчното пространство, в което се помещаваше. При срещите си с тях, кметът Генчев даде дума и вече обещанието му е факт – Културен клуб на пенсионера „Нове“ ще развиват своята културна и творческа дейност в ново, просторно и обновено помещение.То се намира в южната част на сградата на Бюро по труда – Свищов и се влиза през отделно обособен вход. Откриването се състоя в присъствието на председателя на общинските клубове Мария Радулова и представители на други пенсионерски клубове от общината. Кметът Генчев, заедно със секретаря на Общината Любомира Петрова също уважиха дългоочакваното събитие. Председателят на ККП „Нове“ Марин Маринов покани кмета Генчев да прережат заедно лентата на новото помещение и му връчи ключ от него, като го обяви за почетен член на клуба.Кметът каза, че прави всичко възможно обещанията му постепенно да стават факт. Вече ККП „Щастливеца“ и ККП „Нове“ могат да потвърдят това. Предстои обновяване на ККП „Детелина“ в с. Козловец, както и поставяне на климатици във всички пенсионерските клубове, които нямат такива.", "date": "2017.05.22", "title": " Клуб на пенсионера „Нове“ в Свищов се премести в реновирано помещение"}
{"url": "https://trud.bg/%d0%b2%d1%81%d0%b8%d1%87%d0%ba%d0%b8-%d0%b2%d0%bb%d0%b0%d1%81%d1%82%d0%b8-%d1%81%d1%80%d0%b5%d1%89%d1%83-%d0%be%d1%80%d1%8f%d0%b7%d0%b0%d0%bd%d0%b8%d1%8f-%d0%b1%d1%8e%d0%b4%d0%b6%d0%b5%d1%82-%d0%bd/", "text": "Здравно свлачище е надвиснало над Варна заради рестрикциите при определяне на бюджета на болниците от страна на НЗОК. За това алармира за пореден път председателят на Районната колегия на БЛС-Варна проф. Радослав Радев. Както „Труд“ писа, за второто тримесечие НЗОК оряза близо 9% от парите за лечебниците в областта спрямо същия период на миналата година. С декларации срещу промяната излязоха БЛС и общинският съвет на Варна. Засега единственият отговор от НЗОК е, че в болниците са подложени на проверки. Шефът на РЗОК-Варна д-р Диян Димов обаче бе категоричен, че в региона няма лечебници, които точат касата. Подкрепиха ги на специална среща депутати от БСП и ГЕРБ, които се ангажираха да лобират болниците да получат нормален размер на финансиране.Задочно зад каузата застанаха кметът Иван Портних и областният управител Стоян Пасев. „Според сегашния лимит на човек от населението на Варна се падат 160 лв. годишно за болнична помощ, докато в Пловдив са 311 лв., в Плевен – 209 лв., в Русе – 170 лв. Рестрикцията не е еднаква за всички, а Варна поема лечението на тежки пациенти от Силистра до Бургас. Предстои и летен сезон“, подчерта проф. Радев. Според д-р Димов от април до юни бюджетът на болниците в региона е 18,96 млн. лв. при 19,77 млн. лв. за същото време на 2016 г. Дефицитът обаче набъбва сериозно, защото от април до ноември миналата година има призната, но неплатена надлимитна дейност за над 1,2 млн. лв.„Проблемът касае всички и депутати от всички парламентарни сили искат той да се реши, защото има риск от фалит на малки болници, а останалите няма как да работят нормално. Имаме уверение от здравния министър проф. Николай Петров, че НЗОК ще осигури 188 млн. лв. от резерва си за болниците“, заяви проф. Анелия Клисарова от БСП, член на здравната комисия в НС. С част от сумата ще се платят 34 млн. лв. от надлимитна дейност за миналата година. Заработените през 2015 г. 54 млн. лв. обаче остават висящи. Надзорът на НЗОК отказва да ги изплати, заради което БЛС ще заведе дело във ВАС. „Искаме яснота за методиката при определяне на парите за болниците и къде отива увеличението на общия бюджет на касата от 154 млн. лв.“, обяви проф. Радев. Той настоя и за промени в остойностяването на клиничните пътеки според вида на здравното заведение. И припомни, че медикаментите формират 60% от разходите на болниците, но те не си получават обратно платеното ДДС.", "date": "2017.05.22", "title": " Всички власти срещу орязания бюджет на болниците\t\t\t"}
{"url": "https://trud.bg/%d0%b7%d0%b0%d0%b4%d0%b8%d0%b3%d0%bd%d0%b0%d1%85%d0%b0-%d0%b8%d0%bd%d1%81%d1%82%d1%80%d1%83%d0%bc%d0%b5%d0%bd%d1%82%d0%b8-%d0%b7%d0%b0-4000-%d0%bb%d0%b2-%d0%be%d1%82-%d0%bc%d0%b8%d0%ba%d1%80%d0%be/", "text": "Служители на Трето РУ на МВР-Пловдив разследват сигнал за кражба на обща стойност около 4000 лв. от микробус „Пежо“, паркиран на улица „Васил Левски“ в квартал „Кършиака“ в града под тепетата.Посегателството е извършено чрез използване на техническо средство в нощта срещу неделя, а апашите са задигнали къртач, ъглошлайф, два перфоратора и куп други инструменти.Образувано е досъдебно производство, работата по случая продължава.", "date": "2017.05.22", "title": " Задигнаха инструменти за 4000 лв. от микробус в квартал „Кършиака“ в Пловдив"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d1%89%d0%b5-%d1%81%d0%b5-%d1%83%d0%b2%d0%b5%d0%bb%d0%b8%d1%87%d0%b0%d1%82-%d0%bf%d0%b5%d0%bd%d1%81%d0%b8%d0%b8%d1%82%d0%b5/", "text": "На свое заседание, проведено на 22 май 2017 г., Надзорният съвет на Националния осигурителен институт (НОИ) утвърди проект на Закон за изменение на Закона за бюджета на държавното обществено осигуряване за 2017 г. във връзка с промяна на чл. 10, който определя минималния размер на пенсията за осигурителен стаж и възраст. Това съобщават от пресцентъра на НОИ.Предвижда се от 1 юли 2017 г. минималната пенсия да се повиши от 161,38 лв. на 180 лв., което представлява увеличение от 11,5 на сто, а от 1 октомври 2017 г. – на 200 лв. с увеличение от 11,1 на сто. В резултат на промяната със същите проценти ще се повишат минималните размери и на останалите пенсии за трудова дейност, които се определят в процент от минималната пенсия за осигурителен стаж и възраст. Това са пенсиите за инвалидност поради общо заболяване, пенсиите за инвалидност поради трудова злополука и професионална болест и наследствените пенсии. Общата сума на средствата за двуетапното увеличение на минималната пенсия за осигурителен стаж  и възраст е около 100 млн. лв. за 2017 г.Надзорният съвет на НОИ утвърди и проект на Постановление на Министерския съвет за определяне на нов размер на социалната пенсия за старост, която от 1 юли 2017 г. ще се увеличи от 118,14 лв. на 120,98 лв. В резултат на предложената промяна ще се повишат и размерите на пенсиите, които не са свързани с трудова дейност – пенсията за военна инвалидност, пенсията за гражданска инвалидност, социалната пенсия за инвалидност и персоналната пенсия, както и добавките към пенсиите, които се определят в процент от социалната пенсия за старост.", "date": "2017.05.22", "title": " Вижте как ще се увеличат пенсиите"}
{"url": "https://trud.bg/%d1%82%d0%b8%d1%80-%d0%bf%d0%be%d0%bc%d0%b5%d1%82%d0%b5-%d0%ba%d1%8a%d1%89%d0%b0-%d0%b8-2-%d0%ba%d0%be%d0%bb%d0%b8/", "text": "ТИР се блъсна в къща в шуменското село Климент и напълни стаите на семейство пенсионери с тухли. Чудо е, че Шефкъ Сали/75г./ и съпругата му Фатма са живи и здрави след съботното пътно приключение на румънска „Скания“. Бършат сълзи, но вярват, че застрахователи ще им помогнат да възстановят къщата. Обяснили им, че румънците ще възстановят щетите чрез наша компания.Виновникът за разрухата и за две спални, пълни с тухли, е румънският шофьор Флорин Мило/36г./, който возил конфекция от Турция към Румъния. На десен завой на входа на селото загубил управление, качил се на тротоара и започнал да коси наред. Първо изтръгнал бетонен телефонен стълб, блъснал се в къщата, но не спрял, докато не помлял и два паркирани форда. Единия вече бил излязъл от употреба. Когато го питали за причината, обяснявал, че нещо му е отвлякло вниманието.Според Шефкъ, скоростта е била висока, защото по главния път Шумен-Силистра, който минава през селото, всички карат като бесни. Това не е първият удар в къща, на чак до събаряне не се е стигало.Във фаталния момент, минути преди 15 часа, Шефкъ бил на леглото, слушал радио. Съпругата му била в градината. „Много силен удар, помислих, че е земетресение, но като дръпнах пердето, видях прицепа…“, обяснява пенсионерът. В кабината имало двама панкьосани мъже. Като дошли полицаи, дрегерът не отчел алкохол, но пенсионерът се чуди как на трезва глава ще направиш подобни поразии.Сега от къщата, строена преди 44 г., е останала само една здрава стая, външните врати трудно се отварят. Няма стена без пукнатини и поражения, мебелите също са пострадали от срутените тухли, лошото е, че и основите са компрометирани. Като дойдат майстори, ще кажат колко ще струва ремонта или новия строеж на къщата, успокояват се взаимно пенсионерите и се чудят как да се избавят от стреса, че някой пак може да уцели къщата им.От полицията съобщиха, че срещу румънският шофьор се води досъдебно производство. Той ще отговаря за причинените щети по непредпазливост и в съда.", "date": "2017.05.22", "title": " ТИР помете къща и 2 коли"}
{"url": "https://trud.bg/%d0%bd%d0%b0%d1%88-%d0%b0%d0%bb%d0%bf%d0%b8%d0%bd%d0%b8%d1%81%d1%82-%d0%be%d1%82%d0%bd%d0%be%d0%b2%d0%be-%d0%bd%d0%b0-%d0%b5%d0%b2%d0%b5%d1%80%d0%b5%d1%81%d1%82/", "text": "Атанас Скатов стъпи за втори път на Еверест в рамките на три години. Българският алпинист се изкачи на Покрива на света само шест дни, след като стъпи на Лхотце. Без да слиза в базовия лагер, той предприе атака по южния ръб на най-високия връх на планетата (8848 метра). През 2014 г. сливенският лекар направи успешен опит по северната страна на Тибет. Скатов е първият алпинист веган, който изкачва най-високия връх на планетата. Той има на сметката си пет осемхилядника – освен на Еверест и Лхотце е бил на Манаслу, Анапурна и Макалу. Така хималайската експедиция на 39-годишния българин завърши успешно, въпреки че той не успя да изпълни първоначалния си план да изкачи двата върха в рамките на 24 часа. Забавянето на атаката на Еверест е станало заради силните ветрове около билото. Лошото време е довело до смъртта на четирима алпинисти през уикенда. Последната жертва е 54-годишният италианец Енрико Маркети, който на 8300 метра е получил пристъп на височинна болест и е починал, докато спътниците му са го сваляли към лагера. Сто метра по-нагоре е изчезнал 48-годишният словак Владимир Щърба, а американец и индиец се смятат за мъртви, след като загубили връзка помежду си.", "date": "2017.05.22", "title": " Наш алпинист отново на Еверест"}
{"url": "https://trud.bg/%d0%b3%d0%be%d1%80%d1%81%d0%ba%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%ba%d0%be%d0%bb%d0%b0-%d1%81-%d0%ba%d1%80%d0%b0%d0%b4%d0%b5%d0%bd%d0%b8-%d0%b4%d1%8a%d1%80%d0%b2%d0%b0/", "text": "Служители на Държавно горско стопанство -Шумен задържаха автомобил с крадени дърва в землището на село Салманово след преследване. Собствениците го зарязали и се отказали от колата и плячката.Сигналът за незаконната сеч на немаркирани дървета е подаден от бдителни хора от селото. Веднага след като били уведомени, от горското засилили охраната в района. В края на седмица бил засечен автомобил „Опел Вектра“, който навлязъл в гората до Салманово по тъмна доба към 22 часа, разказа старши лесничей Ивайло Тодоров. Возилото дошло откъм село Ивански и в него пътували двама мъже. „Подгонихме ги, но двамата изоставиха колата и се укриха в гората“, обясни Тодоров, който ръководил операцията срещу бракониерите. Автомобилът, резачките и крадената дървесина са задържани. Извършителите се издирват по регистрационните номера на автомобила.", "date": "2017.05.22", "title": " Горски задържаха кола с крадени дърва"}
{"url": "https://trud.bg/%d1%80%d0%b0%d0%b7%d1%80%d1%83%d1%88%d0%b8%d1%85%d0%b0-%d0%b8%d1%81%d1%82%d0%b0%d0%bd%d0%b1%d1%83%d0%bb%d1%81%d0%ba%d0%b8%d1%8f-%d0%ba%d0%bb%d1%83%d0%b1-%d1%80%d0%b5%d0%b9%d0%bd%d0%b0-%d1%81/", "text": "Известният клуб „Рейна”в Истанбул днес бе разрушен, съобщава вестник „Хюриет”. В заведението стана плацдарм на терористично нападение в новогодишната нощ.Причина за събарянето на дискотеката е, че някои част от нея са били незаконни. Това се посочва в официалното съобщение на кметството. Постройката е разрушена за по-малко от един час.След трагедията на връх Нова година, единият от собствениците на клуба заяви, че не иска повече да поддържа място, на което са намерили смъртта си толкова много хора.“Заради злодеите ни се наложи да разпратим тела из целия свят. Не искам да продавам забавление, там където загинаха 39 човека, има още много съсипани хора”, каза Али Юнал.В първите минути на 2017 г.  въоръжен мъж, облечен като дядо Коледа нахлу в заведението и застреля 39 души. Над 150 бяха ранени. Сред тях и една българка.Отговорност за атентата пое „Ислямска държава”. Атентаторът, чужденец от киргизстански произход, бе заловен седмици по-късно. ", "date": "2017.05.22", "title": " Разрушиха истанбулския клуб „Рейна“, станал обект на терористична атака"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b1%d0%b5%d0%b7-%d1%80%d0%b5%d0%b3%d0%b8%d1%81%d1%82%d1%80%d0%b0%d1%86%d0%b8%d0%be%d0%bd%d0%bd%d0%b8/", "text": "Бързи производства са започнати срещу каре нарушители, заловени в неделя по пътищата в Пловдивска област. При проверки в село Градина служители на РУ на МВР-Първомай установили двама водачи на нерегистрирани по надлежния ред МПС-та – 20-годишен местен жител с мотоциклет „Ямаха“ и 37-годишен шофьор от село Крушево зад волана на лек автомобил „Фолксваген“.На пътя между селата Неделево и Голям Чардак колегите им от РУ-Труд хванали 66-годишен пенсионар да управлява мотопед „Кумко“ без регистрационни табели. В село Йоаким Груево автопатрул на РУ-Стамболийски спрял за проверка лек автомобил „Форд“, чийто 46-годишен водач от Пещера се оказало, че няма шофьорска книжка. Допълнителна справка показала, че мъжът е с влязло в сила наказателно постановление от началото на месец май.", "date": "2017.05.22", "title": " Спипаха четирима без регистрационни табели и шофьорски книжки в Пловдивско"}
{"url": "https://trud.bg/%d0%bf%d1%80%d0%b5%d1%83%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%b8%d0%b7%d0%b4%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%82%d0%b5%d0%bb%d0%ba-%d1%80%d0%b5/", "text": "Страната ни остана без действащи ТЕЛК (териториални експертни лекарски комисии), след като тричленен състав на ВАС отмени досегашната им методика за оценка на уврежданията.От понеделник, 22 май, 70-те комисии у нас вече нямат право да издават медицински експертизи, тъй като действащата досега система на работа е оспорена в съда, а нова, влязла в сила – няма. Делото срещу метода за определяне на процента инвалидност е образувано по жалба на Мануела Огнянова Тошева от с. Голяма Железна.Министерството на здравеопазването спешно търси начин за преодоляване на проблема, тъй като спирането на работата на ТЕЛК засяга хиляди пациенти, чакащи решение.Не може да се използва и старата методика, защото тя не определя уврежданията по проценти, а по групи – I, II и III, като тази система няма електронен продукт, който да влезе в експлоатация.Ежедневно през тези комисии в страната преминават няколкостотин пациенти.Проблемът с блокирането на комисиите е бил ясен още по време на служебното министерство. На 6 април на сайта на ведомството беше качен проект за приемане на наредба за медицинската експертиза с мотива, че самата тя е оспорвана в съда. Най-вероятно заради смяната на властта обаче, предложението все още не е прието от Министерския съвет. Най-бързото решение на проблема би било обнародването на нов нормативен акт.В здравното ведомство е внесен проект на наредба, който също би могъл да подпомогне решаването на проблема.", "date": "2017.05.22", "title": " Спряно е издаването на ТЕЛК експертизи\t\t\t"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d1%82%d1%80%d0%b8%d0%bc%d0%b0-%d1%81-%d0%b4%d1%80%d0%be%d0%b3%d0%b0-%d0%bf%d1%80%d0%b5%d0%b7-%d1%83%d0%b8%d0%ba%d0%b5%d0%bd%d0%b4%d0%b0-%d0%b2-%d0%bf/", "text": "Трима души са заловени с наркотици в хода на полицейски проверки през уикенда в Пловдив. Около 1 часа в събота екип на сектор „Специализирани полицейски сили“ засякъл в лек автомобил на паркинг пред дискотека на бул. „Христо Ботев“ 23-годишен жител на Раковски, който държал в себе си няколко бучки с амфетамин.В изоставена сграда на бул. „Цариградско шосе“ служители на Шесто РУ на МВР забелязали 25-годишен криминално проявен и осъждан пловдивчанин, който при вида на полицаите изхвърлил на земята 3 пликчета с марихуана. На бул. „Шести септември“ автопатрул на Четвърто РУ установил, че 17-годишен от Скутаре носи в себе си пакетче с марихуана. Извършителите са задържани в полицейския арест за срок от 24 часа, а по случаите са образувани бързи производства.", "date": "2017.05.22", "title": " Заловиха трима с дрога през уикенда в Пловдив"}
{"url": "https://trud.bg/%d0%b2-%d1%81%d1%82%d0%be%d0%bb%d0%b8%d0%bf%d0%b8%d0%bd%d0%be%d0%b2%d0%be-%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%b7%d0%b0-%d1%87%d0%b0%d1%81%d0%be%d0%b2%d0%b5-%d0%b0%d0%b2%d1%82/", "text": "Криминалистите на Шесто РУ на МВР-Пловдив разкриха за броени часове автора на на грабеж, извършен в събота около 11 часа на улица „Ландос“ в ромския квартал „Столипиново“.Незабавните действия стартирали след получен сигнал от 17-годишно момче, че мъж го заплашил и му отмъкнал 20 лева. При проведеното издирване било установено, че извършител на престъплението е 25-годишен криминално проявен и осъждан местен жител. Срещу него е образувано досъдебно производство.", "date": "2017.05.22", "title": " В „Столипиново“ разкриха за часове автора на грабеж над 17-годишно момче"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%bd%d0%b0%d0%bf%d1%80%d0%b0%d0%b2%d0%b8-%d0%b8%d0%bd%d1%81%d0%bf%d0%b5%d0%ba%d1%86%d0%b8/", "text": "Министърът на туризма Николина Ангелкова направи инспекция на морски плаж Бургас-централен. Повод за нея е писмо от новия наемател на плажа относно законосъобразното поставяне на обектите, които се намират на територията му.По време на инспекцията министър Ангелкова информира, че обектите, представляващи бар, подиум и тераса, прилежащи към ресторант „Нептун“ предстои да бъдат премахнати. „С писмо вече сме уведомили кмета на Община Бургас, че е необходимо да предприеме действия и да упражни правомощията си, съгл. Закона за устройство на територията“, подчерта министърът на туризма.„Очаквам информация кога ще бъдат предприети законосъобразните действия по премахването на обектите “, каза министър Ангелкова. По-рано днес тя присъства на среща с главния прокурор Сотир Цацаров, министъра на вътрешните работи Валентин Радев и главния секретар на МВР Младен Маринов, за да обсъдят предприетите мерки за гарантиране на сигурността по Черноморието.", "date": "2017.05.22", "title": " Николина Ангелкова направи инспекция на морски плаж Бургас-централен"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d1%81-4-%d0%bc%d0%b5%d1%81%d0%b5%d1%87%d0%b5%d0%bd-%d1%81%d1%82%d0%b0%d0%b6-%d0%b1%d0%bb%d1%8a%d1%81%d0%bd%d0%b0-%d1%81%d0%b8%d1%82%d1%80%d0%be%d0%b5%d0%bd/", "text": "18-годишен водач с 4-месечен шофьорски стаж предизвика катастрофа на пътя между градовете Карлово и Баня в неделя около 17.50 часа. На местопроизшествието служители на РУ-Карлово установили, че управляваният от юношата лек автомобил „БМВ“ е предприел неправилно изпреварване, навлязъл е в лентата за насрещно движение и се е блъснал с лека кола „Ситроен“.Вследствие на инцидента в болница за наблюдение е настанен 73-годишен мъж от Сопот, който бил зад волана на ситроена. Взета му е кръвна проба за алкохол, а тестът с дрегер на 18-годишния шофьор на БМВ-то от Карлово е отрицателен. Той и тримата му спътници на 13, 15 и 16 години са без сериозни наранявания.В неделя по пътищата на Пловдивска област са станали 33 произшествия с материални щети. Регистрирани са 3 катастрофи с четирима ранени.", "date": "2017.05.22", "title": " Шофьор с 4-месечен стаж блъсна „Ситроен“ и прати 73-годишен сопотчанин в болница"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8%d0%bd-%d0%b8%d0%b7%d0%b3%d0%be%d1%80%d1%8f-%d0%b7%d0%b0%d1%80%d0%b0%d0%b4%d0%b8-75-%d0%ba%d0%b3-%d0%ba%d0%be%d0%bd%d1%82%d1%80%d0%b0/", "text": "Бързо производство за престъпление с акцизни стоки е започнато срещу 38-годишен пловдивчанин, който през уикенда бил спипан в района на общинския пазар в Стамболийски със 7,5 кг нарязан тютюн. Контрабандната стока е иззета с протокол от служителите на реда, а работата по случая продължава.През последното денонощие на територията на Областна дирекция на МВР-Пловдив са регистрирани 12 криминални престъпления – 3 притежания на наркотици, 2 кражби и 7 други.Разкрити са 10 престъпления.", "date": "2017.05.22", "title": " Пловдивчанин изгоря заради 7,5 кг контрабанден тютюн"}
{"url": "https://trud.bg/%d0%bf%d1%80%d0%b5%d0%b8%d0%b7%d0%b4%d0%b0%d0%b4%d0%be%d1%85%d0%b0-%d1%80%d0%be%d0%bc%d0%b0%d0%bd%d0%b0-%d0%bf%d0%be%d0%b4-%d0%b8%d0%b3%d0%be%d1%82%d0%be-%d0%bd%d0%b0-%d1%88%d0%bb%d1%8c%d0%be/", "text": "В навечерието на 24 май „Под игото” на Иван Вазов беше издаден на шльокавица. Решението на българско издателство е провокирано от загърбването на кирилицата и заплахата от нарастваща неграмотност. Писането на шльокавица набира все по-голяма популярност. Това е съчетание между латински букви, цифри и препинателни знаци. Издателство „Жанет 45“ насочва вниманието към този проблем с публикуването на „Под игото”, преведено на шльокавица, заедно с клип, призоваващ към опазване на кирилицата. Пред управителят на издателството Манол Пейков обясни, че шльокавицата е реална заплаха за българския език и грамотността на хората. „Когато отвориш „Под игото“ на шльокавица, разбираш за какво наистина става дума. Надяваме се хората да се замислят-когато човек се отнася немарливо към собствената си азбука, започва да губи културата си и собствената си идентичност“, коментира той.Парите от продажбата на всеки преведен на шльокавица роман ще отиват за закупуване на други две книги. След това те ще бъдат дарени на училища, читалища и библиотеки в цялата страна.", "date": "2017.05.22", "title": " Преиздадоха романа „Под игото“ на шльокавица"}
{"url": "https://trud.bg/%d0%b7%d0%b5%d0%bb%d0%b5%d0%bd-%d0%b1%d0%b5%d1%82%d0%be%d0%bd-%d1%81%d0%b5-%d0%bb%d0%b5%d0%b5-%d0%bf%d0%be%d0%b4-%d0%bf%d1%80%d0%b8%d0%ba%d1%80%d0%b8%d1%82%d0%b8%d0%b5-%d0%be%d1%82-%d0%b1%d0%b8%d1%82/", "text": "Да застрояваш „Корал“ и да протестираш срещу себе си – „Прайм Пропърти БГ”Видно от публичния отчет на финансовата компания на Владислав Панев, съпредседателят на ПП „Зелените” е вложил средства в 282 000 акции на „Прайм Пропърти БГ” през 2009 г., като до ден днешен инвестицията продължава да е актуална.Парадоксът е, че „Прайм Пропърти” е дружеството зад инвестицията в близост до плажа „Корал”, срещу която ПП „Зелените” протестират яростно вече две години. Става въпрос за парцел от около 40 дка, на който има планове за строеж на ваканционно селище. През 2013 г. ПП „Зелените” започна акция срещу инвестицията, подкрепена от бившия концесионер на плажа Атанас Русев и отразена широко в медиите на кръга „Капитал”.В крайна сметка излиза, че през цялото време, ПП „Зелените” е протестирала сама срещу себе си, тъй като Панев е един от акционерите във фирмата строител. Проектът „Корал резидентс” не е първият по Черноморието на фонда – през 2007 г. е завършено строителството на The Lighthouse в Свети Влас. Това е отново комплекс от ваканционни имоти с разгъната застроена площ над 10 000 квадратни метра.Строителство в Банско и Боровец – BREF и „Маунтин Парадайс”През 2009 г. компанията на Панев придобива 10 000 акции във Фонда за недвижими имоти България (BREF). Компанията е известна повече с една от сградите в „Бизнес парк София”, но в портфолиото й присъстват и сграда в ски курорта Боровец, и голям проект по Черноморието, в близост до Лозенец. В Боровец фондът е построил жилищна сграда „Секвоя 2”, като по последна публична информация продажбите са вървели относително трудно.В близост до Лозенец е закупен парцел от около 28 дка, като на него е проектирано изграждането на 291 апартамента, два басейна – детски и за възрастни, два ресторанта, търговски и развлекателен център. Видно от визуалните материали, имотът е на първа линия и към момента на покупката е бил вероятно със земеделско предназначение.Дружеството на Панев е сред учредителите на „Маунтин Парадайс Инвест” АДСИЦ, което от своя страна е от мащабните инвеститори в Банско. Във фонда участват някои от първите строители на комплекси в курортния град, като идеята е да се изкупуват апартаменти за дългосрочно отдаване под наем. „Маунтин Парадайс” става публично-търгувана компания през 2011 г., но бизнес инициативата претърпява провал. Две години по-късно Комисията за финансов надзор отнема лиценза на компанията, като в медиите се разгарят и някои съмнения за коректното управление на финансите и отчитане пред инвеститорите, тъй като до самия си край фондът на хартия е имал пазарна капитализация над 120 млн. лв.Още бетон по морето в задруга с офшорки – „Глобекс“ и „Албена инвест“Яростните атаки на ПП „Зелените” срещу офшорния бизнес в България влизат в колизия с интересите на техния съпредседател към партньорства с офшорки. От 2009 до 2017 г. „Скай управление на активи” е инвестирало във фонда „Глобекс Истейт”, който развива строителни проекти основно в София и Созопол. От Търговския регистър е видно, че освен дружеството на Панев, акционер в „Глобекс Истейт” Фонд е „Глобекс Истейт” АД, което от своя страна е било учредено от „Глобекс Риал Истейт Корп – Панама” и „Магнум Пропърти Дивелъпмънт – Белиз”.Панев не е пропуснал и успеха на най-големия собственик по Черноморието – „Албена” АД. През 2009 г. инвестициите на дружеството му в крупната строително-инвестиционно-туристическа компания са били в 5000 акции, но през годините намаляват до 1200 акции. „Албена” АД притежава над 45 туристически обекта по Черноморието с над 25 000 легла.Любопитни – ПИБ, ЦКБ и „Химимпорт“В портфолиото на фонда на Панев през годините се виждат и други повече от любопитни инвестиции. През 2009 г. шефът на ПП „Зелените” влага част от парите си в Първа инвестиционна банка, смятана от партията за основен инвеститор в „неправилни” проекти в Банско. Акциите са продадени по-късно и към днешна дата Панев няма инвестиции в банката. Средствата му, обаче, са съсредоточени в друга банково-инвестиционна група – ЦКБ и „Химимпорт”. Представители на ПП „Зелените” не са пестили критиките си и срещу Централна кооперативна банка, цитирайки грами със съмнителна истинност на бивш американски посланик. Най-големият куриоз, обаче, е с устойчивия интерес на Панев към „Химимпорт” – непряк инвеститор в спорния проект за мащабно строителство в крайбрежната зона на Варна, част от проекта „Алея първа”. ПП „Зелените” е сред основните противници на проекта вече повече от седем години.Парадокс – Панев е правил пари от всичко, срещу което партията му е работилаАко направим списък с каузите на ПП „Зелените” и проектите, срещу които партията е заставала, и срещу тях наложим списъка с инвестиции на председателя им Владислав Панев, ще видим почти пълно съвпадение. Проектът зад плажа Корал, мащабният комплекс в морската градина във Варна, ваканционни комплекси в Банско и Боровец, къщи на метри от Националния парк „Централен Балкан”, курортни селища на първа линия на морето сред дюни и пясък, офшорни строителни проекти и какво ли не още – шефът на партията през годините е влагал своите и на клиентите си средства именно там, където партията му е водила най-свирепи и най-съмнителни битки.Видно е, че ПП „Зелените” е изпразнена откъм идеология и няма нищо общо с истинската защита на околната среда в България.Спуснатият им за шеф Владислав Панев пък е неопровержимо доказателство, че покрай присъединяването си към корпоративната коалиция „Да, България” „Зелените” се превръщат в откровено платен отряд за протести и политически натиск.Какво е бъдещето на зелената партия в България и докъде ще стигнат абсурдите и лицемерието в нея, можем само да гадаем.", "date": "2017.05.22", "title": " Зелен бетон се лее под прикритие от битки и протести\t\t\t"}
{"url": "https://trud.bg/%d0%bc%d0%b5%d0%b4%d0%b2%d0%b5%d0%b4%d0%b5%d0%b2-%d0%b2%d0%be%d0%b4%d0%b8%d0%bc-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8-%d1%81-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b7/", "text": "Русия води преговори с България и други държави от Европа, за да се определи точката, където ще влиза второто трасе на „Турски поток“.Това заяви пред журналисти в Истанбул руският премиер Дмитрий Медведев, информира БГНЕС. Той добави, че решаващ фактор в развитието на проекта е икономиката , а не политиката.Руският премиер напомни, че планираното второ трасе на „Турски поток“ предвижда снабдяването с газ на европейските държави. “Сега ние в рамките на преговорите, които се водят с редица европейски държави, определяме къде е най-добре да бъде точката на входа в Европа“, изтъкна Дмитрий Медведев. По думите му „има различни предложения, преговори се провеждат с редица европейски държави, това е и Гърция, и България, така че (по-нататъшното) развитие може да бъде разнопосочно“.По-рано днес министърът на енергетиката Александър Новак, цитиран от ТАСС, заяви: За момента преговорите не са официализирани. Става дума за маршрута за Турция, не за морския участък с България, а от страна на Турция. ", "date": "2017.05.22", "title": " Медведев: Водим преговори с България за „Турски поток“"}
{"url": "https://trud.bg/%d0%bf%d1%80%d0%be%d0%b3%d0%bd%d0%be%d0%b7%d0%b8%d1%80%d0%b0%d1%82-%d0%ba%d1%80%d0%b8%d0%b7%d0%b0-%d0%b2-%d0%bc%d0%bb%d0%b5%d1%87%d0%bd%d0%b8%d1%8f-%d1%81%d0%b5%d0%ba%d1%82%d0%be%d1%80-%d0%b8-%d1%84/", "text": "Криза в млечния сектор и фалити на фермери, прогнозираха от бранша, заради влязлата в сила Наредба 2 за събиране и пререботка на суровото мляко, предава . Според животновъди изискванията към тях са завишени, а в същото време държавата не е осигурила условия за изпълнение на Наредбата. Производителите са категорични, че ако изискванията не бъдат преразгледани, това ще доведе до повишение на цените на млечните продукти. С влизането в сила на Наредба 2 страната ни вече ще отговаря на изискванията на Европейския съюз за производство, събиране, транспортиране и преработка на сурово краве мляко.Според новите правила представянето на две проби от стопаните в акредитирани лаборатории ще се прави всеки месец. Сред допълнителните изследвания са точка на замръзване и масленост на млякото. Всичко това ще се заплаща от фермерите. Те обаче не са запознати с новите изисквания и затова браншовите асоциации сами организират обучение на членовете си.„Много важна наредба, която създаде напрежение сред фермерите, тъй като налага допълнителни изисквания, които така са в допълнителна тежест за самите производители на мляко“, каза Рангел Матански – съпредседател на Националния съюз на говедовъдите.Ако една от двете месечни проби на млякото не отговаря на новите изисквания, продукцията на фермера ще се наблюдава още три месеца, като през този период млякото му не може да бъде изкупувано.„Това съответно нарушава производствения процес и производствената програма на преработвателите, които работят с това мляко, което автоматично означава или по-ниска цена, или това мляко няма да бъде изкупено“, казва още Матански.Така, въпреки че преработвателите предпочитат българското мляко, ще бъдат принудени да набавят нужните си количества с вносно.Въпреки завишените изисквания към родните стопани, държавата не е предоставила необходимите условия за изпълнение им, категорични са от бранша. Държавните лаборатории за приемане на проби са само в София и Хасково.„Това означава, че фермерът трябва да вземе пробата, да я придвижи със собствен транспорт до лабораторията, да изчака, докато тя бъде приета и съответно да се прибере. Това означава един ден“, казва Матански.Преди месец са открити частни акредитирани лаборатории в Пловдив и Русе, които разполагат със собствен транспорт, но според производителите и те не са достатъчни, защото пробите за анализ се натрупват и там.„Към момента напливът е доста голям, защото фактът, че само две държавни лаборатории досега работеха тези проби, създаде това забавяне в този процес“, споделя Петър Григоров – управител на акредитирана лаборатория.Според производители Българската агенция за безопасност на храните е трябвало да проведе обучение на така наречените пробовземачи на млякото, но това все още не е направено. От бранша обявиха, че ще търсят начин за промяна на спорната наредба.  ", "date": "2017.05.22", "title": " Прогнозират криза в млечния сектор и фалити на фермери заради нова наредба за суровото мляко"}
{"url": "https://trud.bg/%d0%bb%d1%83%d0%b4%d0%b0-%d0%b2%d0%b8%d0%bb%d0%bd%d0%b5%d0%b5-%d1%81-%d1%88%d0%b0%d0%bc%d0%b0%d1%80%d0%b8-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d1%81%d0%be%d1%84%d0%b8%d1%8f/", "text": "Била регистрирана в МВР за кражби45-годишната болна се развилняла към 10 ч вчера на бул. “Мария Луиза”. Без да е предизвиквана или да е имало спор, тя се нахвърлила върху 79-годишна жена. От удара жертвата се строполила на земята, дори за малко изгубила съзнание. На място веднага били изпратени жандармеристи, които заловили нападателката. Тя била без документи и била във видимо нестабилно състояние. Проверка показала, че е на 45 години и е известна на МВР с кражби. При разследването станало ясно, че минути преди да удари пенсионерката, психичноболната ударила и друга жена. Първата пострадала не влязла в спор. Тогава мъж направил забележка на нападателката, тя се ядосала и ударила в лицето 79-годишната жена, каза комисар Лъчезар Желев от СДВР. В момента тя е настанена в центъра за психично здраве.Само преди дни млад мъж, който бил лекуван от шизофрения, изрита безпричинно пенсионерка на автобусна спирка в Бургас.", "date": "2017.05.22", "title": " Луда вилнее с шамари в центъра на София\t\t\t"}
{"url": "https://trud.bg/%d1%80%d0%b0%d0%b9%d0%be%d0%bd%d0%bd%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d1%80%d0%b8%d0%b2%d0%bb%d0%b5%d1%87/", "text": "Районна прокуратура-Пловдив привлече днес като обвиняеми по бързо производство 29-годишния Васил Д. и 25-годишния Велко С. за нанасяне на телесна повреда по хулигански подбуди на едно лице – престъпление по чл. 131 ал.1 точка 12 от Наказателния кодекс. До момента е установено, че на 21 май (неделя) около 5,30 часа сутринта в центъра на Пловдив е възникнал конфликт между няколко души пред дискотека. При напускане на заведението група от трима мъже се разминали с обвиняемите Васил Д. и Велко С., при което си разменили реплики.Тримата напуснали дискотеката и си тръгнали. Двамата обвиняеми ги последвали, настигнали ги и започнали да им нанасят побой. При сбиването е пострадал 35-годишният П.Г., на когото били нанесени удари по тялото с ритници и юмруци. Обвиняемите продължили агресивните си действия и след като П.Г. паднал на земята. В резултат на насения побой потърпевшият си глътнал езика и получил травми по тялото. Освен П.Г. удари понесли и двамата му приятели. Случайно преминаващи граждани се намесили да помогнат на пострадалия и се обадили на тел. 112.По разпореждане на Районна прокуратура-Пловдив по случая незабавно са започнали процесуално-следствени действия. Обвиняемите Васил Д. и Велко С. са задържани за срок от 72 часа с постановление на наблюдаващия прокурор. По делото са разпитани свидетели, назначени са съдебно-медицински експертизи за установяване на вида на телесната повреда на П.Г. и на двамата му приятели. След изготвяне на експертизите предстои повдигане на коригирани обвинения, включително и за престъпление по чл.325, ал.2 от НК – за хулиганство с особено дързост. „Изразяваме абсолютната си непримиримост към подобен род прояви на непредизвикана агресия и нарушаване на физическата неприкосновеност на гражданите. Ще използваме всички законови възможности за налагане на тежки наказания на извършителите, към чието поведение обществото изразява крайна нетолерантност“, коментираха от Районна прокуратура-Пловдив.", "date": "2017.05.22", "title": " Районна прокуратура-Пловдив привлече като обвиняеми двама за побой пред дискотека"}
{"url": "https://trud.bg/%d0%ba%d0%b0%d0%bc%d0%b5%d1%80%d0%b5%d0%bd-%d1%85%d0%be%d1%80-%d0%b8%d0%b2%d0%b0%d0%bd-%d1%81%d0%bf%d0%b0%d1%81%d0%be%d0%b2-%d1%81-%d0%ba%d0%be%d0%bd%d1%86%d0%b5%d1%80%d1%82-%d0%b2-%d0%bf%d0%be/", "text": "Концерт на камерен хор „Иван Спасов“ се проведе тази вечер в Актовата зала на кметството на район „Западен“ в Пловдив. Събитието бе под патронажа на районния кмет Димитър Колев и в подкрепа на проекта „Пловдив – Европейска столица на културата 2019“. Камерен хор „Иван Спасов“ е създаден през 1979 г. като Пловдивски младежки камерен хор от доц. Никола Лилов. Хорът има богата история зад гърба си и участва във всички по-големи престижни фестивали. Хорът осъществява концертни турнета в почти цяла Европа и печели множество награди.Репертоарът включва композиции от 9-и до 21-ви век в разнообразни стилове – от произведения на Моцарт, Лист и Бах до „Бохемска рапсодия“ на „Куин“. Днешният концерт с вход свободен бе част от поредица от събития, включени в културния календар на район „Западен“. Те започнаха с големия концерт, който се проведе на 19 май в парк „Ружа“. На 3 юни от 10,30 часа на Братската могила ще се проведе детският карнавал „Мечта“, а на 11 юни пред Младежкия център е планиран концерт за класическа китара „Музика в парка“. Културните събития продължават през есента с голям фолклорен фестивал на 20 септември в Актовата зала на районното кметство. Също за есента са предвидени фотоизложба на Соня Станкова и концерти на дамски хор „Тримонциум“ и арт група „Славена“.", "date": "2017.05.22", "title": " Камерен хор „Иван Спасов“ с концерт в подкрепа на „Пловдив 2019“"}
{"url": "https://trud.bg/%d0%b4%d0%b0%d0%bd%d1%8a%d1%87%d0%bd%d0%b8%d1%82%d0%b5-%d0%b7%d0%b0%d1%82%d1%8f%d0%b3%d0%b0%d1%82-%d0%ba%d0%be%d0%bd%d1%82%d1%80%d0%be%d0%bb%d0%b0-%d0%b2-%d0%ba%d1%83%d1%80%d0%be%d1%80%d1%82%d0%b8/", "text": "Данъчните ще запечатват обекти при неиздаване на касова бележка. Мярката вече се прилага, а от началото на годината в областите Бургас, Ямбол и Сливен, има затворени над 90 търговски обекта, информира Държавните институции ще затегнат контрола и през това лято в курортите по Черноморието. И през тази година ще работи междуведомствен координационен център, който ще обедини усилията на администрацията. Проверките ще са съвместни – полиция и с представители на общините.От Агенцията по приходите са готови да запечатват обекти, ако не се издава касов бон, подчерта говорителят на бургаския офис Христо Узунов. При първо нарушение мярката е за десет дни. При повторно неиздаване на фискален бон обектът ще бъде запечатван за срок от един месец. Данъчните ще осъществяват и дистанционен, и онлайн контрол, добави Узунов.", "date": "2017.05.22", "title": " Данъчните затягат контрола в курортите по Черноморието"}
{"url": "https://trud.bg/%d0%bf%d0%b8%d0%b5%d0%bd%d0%b5%d1%82%d0%be-%d0%b2%d0%b5%d1%87%d0%b5-%d0%bd%d0%b5-%d0%b5-%d0%bd%d0%b0-%d0%bc%d0%be%d0%b4%d0%b0/", "text": "В Германия наблягат на дисциплината и пробивносттаДа се напиеш до безсъзнание, беше истинска мода сред германските младежи през последните години. Днешните млади хора обаче не искат да рискуват бъдещето си с алкохолни ексцесии. На почит са дисциплината и пробивността.През миналата година всеки десети младеж на възраст между 12 и 17 години е посягал към чашката поне веднъж седмично. Много или малко е това? Учените твърдят, че е относително малко. Защото през 2004 г. 21% от младежите в Германия – т.е. двойно повече – са консумирали вино, бира, ракия, както и коктейли с високо съдържание на алкохол. А през 70-те години всеки четвърти тийнейджър е посягал към чашката. Сега тенденцията е друга. Това показват резултатите от годишния доклад на правителството по въпросите на наркотичните зависимости. Не би било оправдано да се говори за „поколение от трезвеници“, но много индикатори сочат, че младежите вече предпочитат да контролират загубата на контрол, вместо да пият до безсъзнание. Освен това днес те по правило започват да употребяват алкохол доста по-късно, отколкото по-рано.Първото им „запознанство“ с алкохола обикновено става на около 15 години, казва ръководителката на германската Централа за здравна просвета Хайдрун Тайс. Изследователите регистрират и друга тенденция. Младежите проявяват все по-голяма въздържаност към високопроцентовия алкохол.Има две основни причини, които обясняват новите тенденции. По всичко изглежда, че мерките за превенция оказват въздействие. Педагогът Джон Литау вярва, че подетата кампания „Алкохол? Знай си мярката!“ оказва влияние върху младежите в Германия. Днешното мото на тийнейджърите е: „контролирана загуба на контрол“.„Мързеливците вече изобщо не са на мода. На почит днес са дисциплината и пробивността.“", "date": "2017.05.22", "title": " Пиенето вече не е на мода"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%b7%d0%b0%d0%bf%d0%be%d1%87%d0%b2%d0%b0-%d1%80%d0%b0/", "text": "Специалната прокуратура в Македония започна разследване за възможно незаконно финансиране на управляващата до неотдавна партия ВМРО-ДПМНЕ, като основен заподозрян е бившият премиер и лидер Никола Груевски, предадоха македонските медии, цитирани от Груевски е заподозрян в пране на пари, защото според прокуратурата е знаел, че партията се финансира против закона и с това е извършил „злоупотреба със служебното положение”.Освен Груевски са заподозрени още 13 души.Специалната прокуратура твърди, че част от партийното имущество не е служило за партийни цели, например пасища и ниви.Твърди се, че от 2009 до 2015 г. партията е сключила 71 договора за покупко-продажби на недвижимо имущество, които са платени с незаконно придобити средства.„Има основателни подозрения, че партията е присвоявала пари чрез плащания в брой, при което на платежните листове са вписвани неверни данни и по този начин са придобити почти 4,9 млн. евро”, каза Фатима Фетаи от специалната прокуратура.Освен Груевски сред заподозрените са и директорите на ВМРО-ДПМНЕ Илия Д", "date": "2017.05.22", "title": " Прокуратурата в Македония започва разследване срещу ВМРО-ДПМНЕ\t\t\t"}
{"url": "https://trud.bg/%d0%b0%d1%80%d1%82-%d0%b8%d0%bd%d1%81%d1%82%d0%b0%d0%bb%d0%b0%d1%86%d0%b8%d1%8f-%d0%b2-%d0%bd%d0%be%d0%b2%d0%b0-%d0%b7%d0%b0%d0%b3%d0%be%d1%80%d0%b0-%d0%b7%d0%b0-%d0%b0%d0%b1%d0%b8%d1%82%d1%83%d1%80/", "text": "Десетки чадъри в ярки цветове бяха монтирани на пешеходната зона в Нова Загора. Нестандартната арт инсталация радва жителите и гостите на града. Тя е подарък от общината послучай 24 май, приятна изненада за празника на абитуриентите, техните учители и деятелите на културата.Атрактивната украса е разположена между градския площад и многофункционалната спортна зала „Младост”.  „Тя е още един красив щрих, който допълва пролетната промяна в Нова Загора заедно с новите цветни лехи. Арт инсталацията е по идея на зам.-кмета Светла Стоянова. Убеден съм, че тази нова украса ще се превърне в любим акцент за новозагорци и посетителите на града по време на тържествата за деня на българската писменост, на светите братя Кирил и Методий” – заяви кметът Николай Грозев.Разкрасяването предшества двата традиционни приема на градоначалника за 24 май. В Клуба на дейците на културата той посрещна учители и деятели на културата. Благодари им за труда, за постиженията на новозагорските деца на национални и международни конкурси, олимпиади и състезания. Гост на събитието бе народният представител от ГЕРБ Галя Захариева. Тя е от Нова Загора, учител по професия, бивш зам.-кмет по образованието. Двамата с кмета наградиха изявени преподаватели.Кметът Грозев организира прием и за най-добрите зрелостници от средните училища в града. Приемът ще се състои тази вечер в английския двор на сградата на общината. В края на вечерта на абитуриентите ще бъдат връчени  подаръци. Всеки от тях ще получи снимка с кмета за спомен от празника и лично послание от него – казаха от общината.", "date": "2017.05.22", "title": " Арт инсталация в Нова Загора за абитуриентите"}
{"url": "https://trud.bg/%d0%bc%d0%b0%d1%80%d1%88%d1%8a%d1%82-%d0%bd%d0%b0-%d0%b1%d0%b5%d0%b7%d1%81%d1%80%d0%b0%d0%bc%d0%bd%d0%b8%d1%86%d0%b8%d1%82%d0%b5/", "text": "Протестъри на повикване в защита на чужди корпоративни интереси и рекетьори на българския предприемачДжовани Фалконе и Паоло Борселино. Имената на двама италиански магистрати, приятели от деца. Уби ги сицилианската мафия преди 25 години, след като бяха успели да пробият омертата на една от най-конспиративните организации на нашето съвремие – Коза Ностра. Трябва да си изключително самонадеян, загубил всякаква представа за реалността, за да помислиш да се сравняваш с героите от Сицилия.Действителността у нас, за жалост, е точно такава. От десетина дни е в ход сценарий, спуснат от олигарси с проблеми с българската прокуратурата, който претендира да носи знака на саможертвата на съдиите Фалконе и Борселино. Пореден сценарий, с който се преследва поне три цели – героизиране на изпадналия в безтегловност председател на Върховния касационен съд Лозан Панов и предотвратяване на възможността за позорното му изхвърляне от правосъдната система, натиск срещу главния прокурор и пореден опит за неговата смяна, както и кризисно мобилизиране на силно демотивираните от изборния провал последователи на агресивния неолиберализъм у нас.Кулминацията на сценария, трябва да е т.нар. “Марш за европейско правосъдие”, организиран формално от хибридните групи за улични метежи – “Правосъдие за всеки” и “За да остане природа”, т.е. от печалния политически проект на “Агнешките главички” “Да, България”. Преди месец, малко след като изфабрикуваха т.нар. “ЦУМ-гейт”, същите кръгове пет дни опитваха да мобилизират целия си ресурс, но накрая не можаха да съберат и 100 души пред Съдебната палата. Ситуацията утре вечер, но този път пред Народното събрание, едва ли ще е по-различна, защото извън професионални протестъри, маргинални политически марионетки на подсъдими и обвиняеми олигарси, служители от техни медиите, както и от грантово зависимите фондации и сдружения на “Зеления октопод”, нито един свободен български гражданин не би излязъл да марширува рамо до рамо с основните виновници в България мафията да си има държава!Да сравняваш Панов с Фалконе е цинизъмВсички участниците в поредното “активно мероприятие” са до болка познати – сценаристите, помагачите и изпълнителите, изобличени през собствените им стенограми от задкулисните им сбирки – АРГО. След като не успяха през прякото участие във властта, после през политическите си ГМО-проекти – “Да, България”, Нова Република, Движение 21 и ”последният да затвори вратата…”, сега се опитват да мачкат българската прокуратура, за сметка на унищожаването на авторитета на институцията – Върховен касационен съд, през превърналия се в политик негов председател Лозан Панов.Грозно, мръсно, цинично е дори да си помислиш да сравняваш саможертвата на Фалконе и Борселино с гротескните опити – преди на Христо Иванов, сега на Лозан Панов – за ликвидиране на независимостта на държавното обвинение. Та, нали Иванов е този, който докато бе министър, превърна Министерството на правосъдието в щаб квартира на олигархичния кръг “Капитал” и техните адвокати-лобисти.Неморално е името на Лозан Панов да се споменава или изписва в едно и също изречение с това на съдия Фалконе, който жертва себе си, съпругата си, приятеля си и охраната си в името на борбата със сициалианската мафия. Докато Панов, като наказателен съдия в недалечното минало, оправдава една от мутрите на криминалния преход – Данчо Гиздов, обвинен за съучастие в изнасилване на младо момиче. За да може няколко години по-късно, първо като ръководител на Административния съд в София, а после и като председател на ВКС, същият този Панов прави възможно обвинената за присвояване на 11 млн. лв. бивша социална министърка Емилия Масларова да избегне осъдителна присъда.Кой марширува за правосъдие?Берберян, заменила дузина панелки в “Обеля” за десетки декара в “Лозенец” или “диамантът” на Иван Костов – ексдепутатът Гроздан Караджов, изобличен от разследване на норвежките собственици на телекомуникационния гигант “Теленор” в кражба на 5 млн. лв. Не, това няма да е марш за справедливост и морал, това ще е марш на изобличените крадци на Прехода, които за няколкото си присъствия във властта, ще бъдат запомнени с криминалната приватизация от 1997-2001 г., при която се родиха олигархичните кръгове “Агнешките главички” и “Капитал”, както и с далаверите на министрите им, част от управлението 2014-2016 г. Назначилият криминално проявени в министерството на отбраната и затънал в корупционни схеми одиозен министър на отбраната – земеделецът Николай Ненчев ли ще марширува за правосъдна реформа? Или може би триото схемаджии от първия мандат на ГЕРБ – 2009-2013 г. – Трайчо Трайков, Симеон Дянков и Иво Прокопиев, извлекли облаги от приватизацията на 33% от държавния дял на електроразпределителния оператор ЕВН? Не, това няма да е марш за правосъдие. С такива сценаристи, помагачи и изпълнители, единственият начин, по който може да бъде определен, е “Маршът на безсрамниците”!Плащането – малко, интересите – големиКои са “Правосъдие за всеки”, ако не онези, за които бившият служител на Прокопиев – Николай Стайков (организатор на смешния протест пред Съдебната палата), е цитиран да казва в стенограмите “АРГО”, че са събирани по офисите, когато е имало нужда да се “излезе на улицата”. Двамата треторазредни адвокати са начело на “кухата” структура – Велислав Величков, някогашен депутат на Иван Костов, нереализирал се младежки лидер на дясното и Петър Кънчев, обвинен в телевизионен ефир от бездетно семейство, че е искал подкуп, за да му съдейства при осиновяване на дете. Кои са “За да остане природа”, ако не “Зеленият октопод”, разпрострял пипалата си върху милиони евро по европейски и грантови проекти. Протестъри на повикване в защита на чужди корпоративни интереси и рекетьори на българския предприемач. И пак ли ще залъгват обществото, че от “малки” дарения са платили разлепените из София плакати или са платили спонсорските публикации в социалните мрежи? Плащането може и да е “малко”, но със сигурност за тези, чиито интереси са големи.Пропаганда с обратен ефектСамо преди два месеца днешните маршируващи получиха по всички правила на демокрацията правото да се самоорганизират и да излъчат свое политическо представителство. Чия е вината, ако не тяхна, че българският народ разпознава лицемерието им и ги остави извън парламента? Със сигурност не и на българите, които разпознаха фалша в предизборните мантри на политическите ГМО-та “Да, България” и “Нова Република”, които поръчковите медии – “Капитал”, “Дневник”, “Медиапул”, “Клуб Зет” – пропагандираха. Обратен ефект вече има и облъчването на обществото през превзетите от олигархията манипулирани публицистични предавания на бТВ, Нова телевизия, БНТ, Дарик радио и БНР, в които се прескачат Христо Иванов, Лозан Панов, Калин Калпакчиев и “учещият” българите на история Емил Джасим. Маршът им е важен, продължават да ни облъчват, но не и за хората, нито за върховенството на закона, а за олигарсите, които с него се опитват да спасят от разпад хибридните си структури. Утре пак ще ги замамят с мантрите за “съдебна реформа”, а след две седмици ще ги мотивират, че са елитарната част от обществото – “умните” и “красивите”, жълтопаветниците (нищо, че 2/3 от тях ги познават от няма и петилетка или две), като ги съберат за поредния гей-парад. Там пак ще видим начело виновника България да е под “мониторингов механизъм” – доносника в представителството на Европейската комисия в София, семейния приятел на олигарха Прокопиев, Юри Бюрер Тавание с развети розови перца.Съществуващи в паралелния свят на егоцентризма безсрамно маршируващите дори не осъзнават, че в преследване на основната си цел – смяната на главния прокурор, което би им гарантирало недосегаемост за престъпленията на Прехода и налагането на диктатура над политически опоненти и икономически конкуренти, са обречени на вечна самота. И колкото повече притискат държавните институции или се опитват да манипулират обществото, толкова по-силен и единен ще е отпорът им. Защото не става въпрос вече просто за смяната на един или друг състав на Висшия съдебен съвет, назначаването на зависими магистрати по върховете на ключови съдебни инстанции или за главния прокурор, който ще бъде избиран в края на 2019-та година, а за българския суверенитет и независимост.Президент и премиер единни в отношението си към “номиналния” председател на ВКССтранно е как председателят на ВКС, очевидно, не иска да разбере, че с превръщането му в политик, той не просто унищожава всякакво доверие в институцията, която ръководи, но и прави неприемливо продължаването на мандата му.Добре е, ако Панов излезе от унизителното положение, в което е поставил не само себе си, но и цялата институция ВКС, като поне се вслуша в думите на президента, на когото вече няколко пъти му се налага да припомня, че ако иска да е политик, т.нар. “съдия № 1” няма място повече в съдебната власт.Премиерът бе също така категоричен, когато предупреди председателя на ВКС, че не може да се толерира поставянето на съдиите в зависимост от маломерни партии и свикнали да трупат ресурси от участието си във властта “кърлежи” – политически, икономически или лобистки. Да чуеш от президента и от премиера едни и същи послания, макар и изразени по различен начин, изисква, ако има и поне малко останала съвест, сам да поемеш отговорност и да тръгнеш по пътя, който очевидно си избрал – политическа кариера.Шансът на България – отстраняването на “кърлежите”Шансът за страната в настоящата ситуация е, че за първи път от много години нейните лидери проявяват усет на държавници с мисия и поне засега успешно изолират опитите на задкулисието да превземе останалата непревзета от него част от съдебната система.В такъв момент, президентът и премиерът, които обединяват над половината от българите, ако се съди по проведените два избора – през есента на миналата година и пролетта на тази година – трябва с общи усилия да намерят лечението срещу заплахата за имунната система на страната. Както в медицината, при която единствено възможното лечение от кърлежи идва едва след тяхното отстраняване, така и държавниците ни трябва да работят за премахване на паразитите от обществените процеси, от политическия дневен ред и особено от съдебната система, защото последиците за всички биха били фатални. И докато това се отлага, винаги ще се намери някой “безплатно” да се включи в “Маршът на безсрамниците”…", "date": "2017.05.22", "title": " Маршът на безсрамниците"}
{"url": "https://trud.bg/%d0%bf%d0%be%d0%bb%d0%be%d0%b2%d0%b8%d0%bd%d0%b0%d1%82%d0%b0-%d0%b4%d1%80%d0%b0%d0%b3%d0%be%d0%b4%d0%b0%d0%bd%d0%be%d0%b2%d0%be-%d1%81%d0%b5-%d0%bf%d0%be%d0%b4%d0%bf%d0%b8%d1%81%d0%b0-%d0%b8%d1%81/", "text": "343 или малко повече от половината жители на сливенското с.Драгоданово подкрепиха подписка с искане да бъде закрит социално-педагогическия интернат в селото.  Тя бе открита от инициативен комитет в знак на протест срещу вандалските прояви, кражбите, тормоза над възрастни хора, проституирането, които извършвали децата от интерната поради липсата на контрол.  Подписката е адресирана  до председателя на парламента, министрите на вътрешните работи и образованието. Кметът на Драгоданово Станчо Станчев и представителят на инициативния комитет Веселин Вълев я внесоха в кабинета на областния управител Чавдар Божурски – съобщиха от Драгоданово.  Предложението на местното население е след закриването на интерната материалната база да бъде превърната в дом за стари хора.Интернатът е държавен, управлява се от просветното министерство. В момента в него са настанени като възпитателна мярка, с решения на съда, 25 момчета и 5 момичета от страната, които са извършили различни простъпки.  Жителите на Драгоданово недоволстват, че върху децата не се упражнявал достатъчно контрол. От полицията в Сливен заявиха, че се е случвало през годините да има по 120 заявителски материала на месец за извършени от децата кражби и други посегателства.Капката на търпението преля, след като на 8 май в изоставен наследствен имот бе намерен обезглавеният труп на 63-годишен мъж от селото. Черепът му бе открит в съседен двор. Съдебният лекар установи, че смъртта е настъпила два дни по-рано. Човекът е паднал върху счупен телевизор и получил голяма рана отзад, на врата. Бездомни кучета са сторили останалото. Според местните жители, в изоставения имот на 6 май били забелязани две деца от интерната, момиче и момче.  Разследването на случая обаче още не е приключило.  Загиналият е бил пиян, с много високи стойности на алкохол, според направените изследвания – съобщиха източници на „Труд”.  Основната версия е, че смъртта е резултат от нещастен случай. Работи се по още две версии.Преди повече от година националният омбудсман Мая Манолова извърши серия от проверки в интерната.   След последната си проверка Манолова съобщи, че препоръките й не са изпълнени, има случаи на сексуално насилие, проституиращи момичета, медицинските грижи и учебният процес са занемарени. Тя обяви, че 6-те социално-педагогически интерната в страната трябва да бъдат закрити, като най-напред трябва да бъде затворен този в Драгоданово.  Засега не е ясно каква е алтернативата за децата в него.На 23 май омбудсманът идва на посещение в Сливен по повод избухналото напрежение в Драгоданово. Тя ще проведе дискусия с институциите относно бъдещето на социално-педагогическите интернати.", "date": "2017.05.22", "title": " Половината Драгоданово се подписа: Искаме да закрият интерната"}
{"url": "https://trud.bg/%d0%b1%d0%bb%d0%b8%d0%b7%d0%be-86-%d0%bc%d0%bb%d0%bd-%d0%bb%d0%b5%d0%b2%d0%b0-%d1%81%d1%8a%d0%b1%d1%80%d0%b0-%d0%be%d1%82-%d0%bc%d0%b5%d1%81%d1%82%d0%bd%d0%b8-%d0%b4%d0%b0%d0%bd%d1%8a%d1%86%d0%b8/", "text": "8, 571 млн.лева са събрани от местни данъци и такси през първите четири месеца на годината – съобщиха от общината. Това включва периода, в който плащането можеше да става с 5 процента отстъпка.62 процента е изпълнението на имотния данък спрямо заложеното в бюджета, 59 и 49 на сто – на таксата за смет и данъка за моторните превозни средства.Дирекция „Местни данъци и такси“ продължава да издава актове за установяване на задължения на неизрядните платци, като целта е да се прекъсне петгодишната давност – казаха още от общината. При продължаващо неплащане се предприемат действия за тяхното принудително събиране. От началото на годината са образувани 340 дела, които представляват 96 на сто от делата, образувани за цялата минала година. „За съжаление има лица, които предприемат плащане едва, когато видят призовките си” – коментира началникът на дирекцията Методи Лаков.", "date": "2017.05.22", "title": " Близо 8,6 млн. лева събра от местни данъци и такси Сливен"}
{"url": "https://trud.bg/%d0%bf%d1%80%d0%b5%d1%87%d0%b8%d1%81%d1%82%d0%b2%d0%b0%d1%82%d0%b5%d0%bb%d0%bd%d0%b0-%d1%81%d1%82%d0%b0%d0%bd%d1%86%d0%b8%d1%8f-%d0%b7%d0%b0-18-%d0%bc%d0%bb%d0%bd-%d0%bb%d0%b5%d0%b2%d0%b0-%d1%89/", "text": "Пречиствателна станция за питейни води ще бъде изградена в местността Изворите в Котел. Средствата в размер на 1,8 млн.лева са осигурени от Министерството на регионалното развитие- 300 хил.лева от тях вече са преведени на общината. „В и К“ в Сливен е започнала да изготвя строителната документация – съобщиха от водоснабдителното дружество.Пречиствателната станция и прилежащите й съоръжения ще бъдат на площ от 6 хил. квадрата. Дебитът от 50 литра в секунда ще е напълно достатъчен за нуждите на 6-хилядния Котел. Предстои узаконяването на нов водоизточник в местността Трите вятъра. Той ще може да осигурява допълнителни водни количества от 20-30 литра в секунда. Ще бъде изграден и довеждащ водопровод от Трите вятъра до новата пречиствателна станция и мрежата на града.„Това е спасителен вариант за безводието в Котел, причинено от изсичането на големи площи гори във вододайната зона на града“ – заяви управителят на „В и К“ Севдалин Рашев. Изсичането на горските площи е причина и за замътването на водата, която се доставя по гравитачен път, тъй като липсвала естествената пречистваща сила на гората.", "date": "2017.05.22", "title": " Пречиствателна станция за 1,8 млн. лева ще строят в Котел\t\t\t"}
{"url": "https://trud.bg/%d1%81-%d0%bb%d0%b8%d1%84%d1%82%d0%b0-%d0%bd%d0%b0-%d1%81%d0%bb%d0%b8%d0%b2%d0%b5%d0%bd-%d0%b2%d0%b5%d1%87%d0%b5-%d0%bc%d0%be%d0%b6%d0%b5-%d0%b4%d0%b0-%d1%81%d0%b5-%d0%bf%d1%80%d0%b5%d0%bd%d0%b0%d1%81/", "text": "С въжената линия от Сливен до местността Карандила в Балкана вече може да се превозват и велосипеди – съобщиха от общината. Монтирани са 20 приспособления за тази цел, ще бъдат поставени още 15.Лифтът е собственост на общинската фирма „Пътнически превози“. „Искахме да създадем удобства за колоездачите и туристите“ – коментира управителят Енчо Петров.Въжената линия е въведено в експлоатация през 1974 година. Скоростта й на движение е 1,6 метра в секунда. С нея се стига до Карандила за 20-ина минута, а по време на пътуването се откриват прекрасни гледки.  По асфалтовия път разстоянието до Карандила се изминава с автомобил за около 1 час.", "date": "2017.05.22", "title": " С лифта на Сливен вече може да се пренасят велосипеди"}
{"url": "https://trud.bg/%d0%b8%d0%b7%d0%b7%d0%b5%d1%85%d0%b0-%d0%b4%d0%b5%d1%81%d0%b5%d1%82%d0%ba%d0%b8-%d0%ba%d0%b8%d0%bb%d0%be%d0%b3%d1%80%d0%b0%d0%bc%d0%b8-%d0%b1%d0%b8%d1%81%d0%ba%d0%b2%d0%b8%d1%82%d0%b8-%d0%b8-%d0%bb/", "text": "Десетки килограми пакетирани сладки изделия и кафе с изтекъл срок на годност са иззети при проверка на микробус в ромския кв.“Надежда“ в Сливен – съобщиха от полицията. Микробусът „Рено трафик“ е бил прян за проверка около 20 ч. на 20 май от служители в кварталния полицейски участък.При проверката в него са открити кашони, пълни с негодните продукти – 342 кг бисквити, 129 кг цветен локум и около 9 кг кафе. Стоката е била иззета от Агенцията по безопасност на храните, съставен е акт за нарушението. По случая работи икономическата полиция в Сливен. Една от версиите е, че продуктите са били предназначени за продажба в 15-хилядния квартал.", "date": "2017.05.22", "title": " Иззеха десетки килограми бисквити и локум с изтекъл срок на годност"}
{"url": "https://trud.bg/%d0%bc%d1%8a%d0%b6-%d0%b8-%d0%b6%d0%b5%d0%bd%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bd%d0%b0-%d0%b3%d0%bb%d0%b0%d0%b2%d0%bd%d0%b8%d1%8f-%d0%bf%d1%8a%d1%82-%d1%81%d0%be/", "text": "Мъж и жена пострадаха при катастрофа на главния път от София за Бургас, в района на кръстовището за сливенското с.Тополчане – съобщиха от полицията. И двамата са приети в областната болница. Мъжът, на 72 години,  е в реанимацията със съчетана травма на главата, гърдите и гръбнака. Към момента състоянието му е добро – казаха от лечебното заведение. Пострадалата жена е на 73 години. Тя е в неврохирургията с комоцио.Инцидентът е станал на 19 май, около 8,45 часа. Старците са пътували с лек автомобил „Ровър“, зад волана е седяла жената. При навлизане в главния път е станало произшествието между тяхната кола и движещия се по главния път автомобил „Ауди“, управляван от 31-годишен сливенец. Направената му проба за алкохол е отрицателна. По случая се води досъдебно производство.", "date": "2017.05.22", "title": " Мъж и жена пострадаха на главния път София-Бургас"}
{"url": "https://trud.bg/5-%d0%ba%d0%bb%d1%8e%d1%87%d0%be%d0%b2%d0%b8-%d0%bc%d0%b8%d0%b3%d0%b0-%d0%bd%d0%b0-%d1%80%d0%b5%d0%b0%d0%bb-%d0%bf%d1%80%d0%b5%d0%b7-%d1%81%d0%b5%d0%b7%d0%be%d0%bd%d0%b0/", "text": "След 1845 дни „Реал“ дочака отново да е шампион на Испания. „Белия балет“ спечели последния мач за сезона – гост на „Малага“ с 2:0, за да се възкачи на трона за 33-ти път в своята история. Титлата е още по-сладка, защото тимът на Зинедин Зидан я грабна под носа на големия съперник „Барселона“. На „Камп Ноу“ феновете също таиха надежди за отличието, но се задоволиха само с успеха над „Ейбар“ с 4:2. Така с 3 точки предина, кралският клуб отнесе отличието в столицата, където празненствата продължиха цяла нощ.Електронното издание на вестник „Марка“ подчерта 5-те ключови мига от сезона за „Реал“.Номер 1: Първият мач за сезона при визитата на „Реал Сосиедад“, когато Марко Асенио, Лукас Васкес, Хамес Родригес и Иско убедиха своя наставник Зидан, че отборът разполага със дълга резервна скамейка.Номер 2: Победата с 3:0 като гост на градския съперник „Атлетико“. Във въпросната среща Кристиано Роналдо реализира хеттрик в точния момент. В дните преди дербито започна да се тиражира тезата, че португалецът вече не е в позната форма и не може да решава големи мачове.Номер 3: Испанските колеги посочват Серхио Рамос. Защитникът се прояви като голмайстор в моментите, когато отборът видимо агонизираше в офанзивен план. Важни попадения на капитана на „Реал“ донесоха победите над „Депортиво“, „Барселона“, „Малага“ и „Бетис“.Номер 4: Двубоят с „Ейбар“, в който Зинедин Зидан взе решение да заложи на голяма част от резервите. Френският специалист осъзна, че отборът му не е достатъчно силен, за да се бори едновременно на два фронта – Шампионската лига и вътрешния шампионат. Иско и Асенио бяха най-печеливши от решението на Зизу, а Начо и Лукас Васкес заиграха далеч по-редовно. От 26-ия кръг до края „вторият“ отбор на „Реал“ се превърна в основен за първенство.Номер 5: Изненадващо, но петата причина за титлата на „белия балет“ е загубата от „Барселона“ с 2:3 на „Сантяго Бернабеу“. Именно след този двубой тимът си е върнал концентрацията, а поражението е действало отрезвително за играчите. За финал – „Реал“ вкара цели 41 гола, само 9 мача запази мрежата си суха, но и записа едва 3 поражения. Странна статистика със златен отенък.", "date": "2017.05.22", "title": " 5 ключови мига на „Реал“ през сезона"}
