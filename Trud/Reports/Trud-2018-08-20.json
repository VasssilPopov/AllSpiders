{"url": "https://trud.bg/%d0%b8%d0%bd%d0%b6%d0%b5%d0%bd%d0%b5%d1%80%d1%8a%d1%82-%d0%bf%d1%80%d0%be%d0%b5%d0%ba%d1%82%d0%b8%d1%80%d0%b0%d0%bb-%d0%bc%d0%be%d1%81%d1%82%d0%b0-%d0%bc%d0%be%d1%80%d0%b0%d0%bd%d0%b4%d0%b8/", "text": "Италианският инженер Рикардо Моранди, проектирал срутилия се мост в Генуа, е предупредил още в края на 70-те години за агресивна корозия по някои елементи от съоръжението. Докладът на Моранди е писан 12 години след пускането на виадукта в употреба. В него той обръща внимание на лошите атмосферни условия, на които е подложено съоръжението – постоянен морски вятър и вредни изпарения от намиращите се под моста фабрики. По думите му това води до корозия на металните елементи и загуба на повърхностната устойчивост на бетона, които не се срещат при сходни съоръжения, изложени на различни условия. Моранди не поставя под съмнение устойчивостта на моста, но предупреждава, че са необходими постоянно наблюдение и поддръжка. На 14 август голям участък от моста над река Полчевера в Генуа, по който минаваше ключова магистрала, се срути по време на силна буря в района. Загиналите до момента са 43-ма души. Официално беше сложен край на издирвателната операция, но все още не са разчистени всички отломки. Мостът над река Полчевера в Генуа е пуснат в употреба през 1967 г. Той минава над жилищен квартал, жп линия и няколко фабрики. 12 години по-късно проектантът на моста Рикардо Моранди публикува доклад за виадуктите, изложени на тежък трафик и агресивни атмосферни условия. В него мостът над Полчевера е специално посочен като извънреден пример, като по думите на Моранди при него се наблюдават по-големи нива на корозия в сравнение с подобни съоръжения, изложени на различни условия. „Агресивният атмосферен въздух създава определено негативна околна среда за съоръжението. Морето е само на километър разстояние и структурата е директно удряна от морските ветрове, които се канализират в долината, върху която е издигнат виадуктът. Следователно атмосферният въздух е много солен, а по пътя до виадукта преминава през димна завеса, отделяна от комините на стоманолеярните, и се насища с вредни изпарения“, алармира инженерът. В доклада си Моранди защитава проекта си, известен с това, че почти всички метални елементи са „опаковани“ в бетон. По думите му агресивната корозия би оскъпила поддръжката многократно при повече открити метални елементи. „В цялата структура по проект всички метални елементи са внимателно поставени в бетон, с изключение, разбира се, на облицованите с кадмий пластини на носещите греди. Всички тези пластини са буквално корозирали за по-малко от пет години заради изключително агресивните атмосферни условия и трябва да бъдат  подменени чрез доста сложен процес, с елементи от неръждаема стомана“, пояснява проектантът. Още тогава Моранди прогнозира, че в най-скоро време ще е необходимо специално укрепване на корозиралите части. „Мисля, че рано или късно, може би до няколко години, ще бъде необходимо да се прибегне до мерки, включващи премахване на всички следи от ръжда по подсилващите елементи и запълване на кръпките с някакъв вид епоксидна смола и финално покриване на всичко с еластомер с много висока химическа устойчивост“, пише той в доклада си. Преди дни стана ясно, че инженерно проучване от 2017 г констатира, че носещите кабели на моста реагират на вибрациите по начин, който не отговаря на очакванията. Една от вероятните причини за това е именно корозия в кабелите. Оценяването им обаче е затруднено именно защото са опаковани в бетон. Разследването на причините за рухването продължава и до момента, като водещият инженер Роберто Фераца съобщава пред италиански медии, че се предполага серия от възможни причини, като вероятно не става дума просто за срутване на носещата колона, а на по-ранни отклонения. По думите му позицията на отломките предполагат, че е имало пропукване, което е провокирало небалансирано движение на цялата структура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Инженерът, проектирал моста „Моранди“, сам предупредил за агресивна корозия"}
{"url": "https://trud.bg/%d0%b3%d0%be%d0%bb%d1%8f%d0%bc%d0%b0-%d1%87%d0%b0%d1%81%d1%82-%d0%be%d1%82-%d1%81%d0%be%d1%84%d0%b8%d1%8f-%d0%b1%d0%b5%d0%b7-%d1%82%d0%be%d0%bf%d0%bb%d0%b0-%d0%b2%d0%be%d0%b4%d0%b0-%d0%b7%d0%b0-10/", "text": "От 20-и до 29-и август няма да има топла вода в част от центъра на София, както и в редица столични квартали, съобщиха от “Топлофикация София” ЕАД. В посочения период ще бъде извършен преглед и профилактика на производствените съоръжения в ТЕЦ “София”. Ще бъде спряно подаването на топла вода към сградите, които се намират в карето между следните улици и булеварди: бул. “История славянобългарска”, ул. “Индустриална”, бул. “Данаил Николаев”, ул. “Проф. Милко Бичев”, бул. “Евлоги и Христо Георгиеви”, бул. “Янко Сакъзов”, бул. “Васил Левски”, бул. “Цар Освободител”, бул. “Евлоги и Христо Георгиеви”, ул. “Крум Попов”, ул. “Цанко Церковски”, ул. “Иглика”, бул. “Пенчо Славейков”, бул. “Е.И.Тотлебен”, ул. “Йоаким Кърчовски”, ул. “Добруджански край”, бул. “М.Д.Скобелев”, ул. “Опълченска”, бул. “Мария Луиза”, бул. “Рожен”.  В същия период спират топлоподаването и в кварталите “Зона Б-5”, “Зона Б-18”, “Зона Б-19”, “Света Троица”, “Фондови жилища” и “Банишора”. Без топла вода ще е и квартал “Илинден” – блоковете № 1, 2, 3, 4,  243, както и сградите в района на ул. “Зографски манастир”, ул. “Л.Весов”, ул. “Хисаря” и ул. “Цар Симеон”. Ще бъдат извършени належащи ремонти по топлопреносната мрежа.", "date": "2018.08.20", "title": " Голяма част от София без топла вода за 10 дни\t\t\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%bf%d1%83%d1%81%d0%bd%d0%b0-%d0%b6%d0%b0%d0%bb%d0%b1%d0%b0-%d0%b2-%d1%81%d1%82%d0%be-%d1%81%d1%80%d0%b5%d1%89%d1%83-%d0%bc%d0%b8%d1%82%d0%b0%d1%82%d0%b0-%d0%bd/", "text": "Международният съд към Световната търговска организация съобщи, че Турция е пуснала жалба срещу допълнителните мита, въведени от САЩ върху стоманата и алуминия, предава AFP. По-рано този месец президентът на САЩ Доналд Тръмп обяви, че ще удвои митата върху стоманата и алуминия от Турция заради спора около американския пастор Андрю Брунсън, който е задържан в Измир по обвинения за тероризъм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Турция пусна жалба в СТО срещу митата на САЩ"}
{"url": "https://trud.bg/%d1%81%d0%b5%d1%80%d0%b8%d1%8f-%d0%be%d1%82-%d0%b0%d1%82%d0%b0%d0%ba%d0%b8-%d1%81%d1%80%d0%b5%d1%89%d1%83-%d0%bf%d0%be%d0%bb%d0%b8%d1%86%d0%b0%d0%b8-%d0%b2-%d1%87%d0%b5%d1%87%d0%bd%d1%8f/", "text": "Няколко полицаи бяха ранени днес в серия от нападения срещу три обекта на силите на реда в руската република Чечня, отговорност за които пое „Ислямска държава“, предаде агенция Фран прес. Извършителите са неутрализирани, съобщи чеченският лидер Рамзан Кадиров. Влиятелният руски Следствен комитет обяви, че разследва нападенията, сред които е и неуспешен самоубийствен бомбен атентат. При първата атака в понеделник сутринта двама нападатели влезли в полицейското управление в град Шали и ранили двама полицаи с ножове, след което били застреляни. В село Мескер-Юрт, северно от Шали, мъж с раница опитал да извърши самоубийствен бомбен атентат край полицейски пост, но „полицейски служители и цивилни не са пострадали от експлозията“, посочва Следственият комитет. Третата атака била извършена в покрайнините са чеченската столица Грозни, където мъж се опитал да сгази с кола пътен полицай, като по-късно ударил служители на реда, докато бил преследван. Отговорност за атаките пое „Ислямска държава“ в съобщение в пропагандната си агенция Амак. Кадиров, който днес е на визита в Саудитска Арабия, написа в Инстаграм, че причина за нападенията е екстремистката пропаганда, която „обърква младите мъже“. Според него атаките целели да помрачат започващия утре мюсюлмански празник Курбан байрам. Той посочи, че мъжът, който опитал да се взриви, е ранен и е в болница. Русия надви сепаратистите в Чечня в две брутални войни през 90-те години на XX век и след това посочи за лидер на мюсюлманската република Кадиров – бивш сепаратист, който сега е лоялен към Кремъл и управлява с железен юмрук, посочва АФП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Серия от атаки срещу полицаи в Чечня"}
{"url": "https://trud.bg/%d0%be%d1%81%d1%82%d0%b0%d0%b2%d0%b0-%d0%bc%d1%8f%d1%80%d0%ba%d0%b0%d1%82%d0%b0-%d0%b7%d0%b0-%d0%bd%d0%b5%d0%be%d1%82%d0%ba%d0%bb%d0%be%d0%bd%d0%b5%d0%bd%d0%b8%d0%b5-%d0%bf%d0%b0%d1%80%d0%b8%d1%87/", "text": "Пловдивският окръжен съд потвърди мярката за неотклонение парична гаранция от 5000 лева на Габриела Медарова, която през пролетта нанесе материални щети на 10 автомобила в Пловдив, предаде БНР. Окръжните магистрати постановиха, че промяната на първа инстанция на мярката от задържане под стража в парична гаранция  е напълно адекватна на събраните до момента доказателства по делото, личността на подсъдимата, срока на задържането и етапа, на който се намира наказателното производство. Определението на Окръжния съд е окончателно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Остава мярката за неотклонение „парична гаранция“ на Габриела Медарова"}
{"url": "https://trud.bg/%d0%b2%d0%b7%d1%80%d0%b8%d0%b2%d0%b8%d1%85%d0%b0-%d0%b1%d0%b0%d0%bd%d0%ba%d0%be%d0%bc%d0%b0%d1%82-%d0%b2%d0%b7%d0%b5%d1%85%d0%b0-%d0%be%d0%ba%d0%be%d0%bb%d0%be-40-000-%d0%bb%d0%b2-%d0%be%d0%b1/", "text": "Бандитите били маскирани Маскирани бандити взривиха банкомат в Казанлък и задигнаха около 40 000 лева. Тътенът събудил жителите на част от града към 3 ч вчера. Атакуваният банкомат бил монтиран на витрина на магазин за козметика и перилни препарати. Предполага се, че апашите са го гръмнали със сгъстен въздух. От ударната вълна са изпотрошени и стъклата на магазина. “Чу се много силен гръм. Помислих, че се е взривило нещо голямо. Съсед каза, че видял четирима мъже да бягат”, разказа местен жител. В района на банкомата имало камери, но те били стари и качеството на записите било лошо. В магазина също имало видеонаблюдение, но то било насочено към касите. Пред разследващи жители на района разказали, че видели бандитите да се оттеглят пеш. Смята се обаче, че те били чакани наблизо от свой авер с автомобил. По предварителна информация, миналата сряда банкоматът бил зареден със 70 000 лева. До атаката, в устройството били останали около 40 000 лева. След обира, на входовете и изходите на Казанлък бяха разположени полицейски патрули, които проверяваха всички съмнителни хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Взривиха банкомат, взеха около 40 000 лв. (обзор)\t\t\t"}
{"url": "https://trud.bg/%d0%bc%d0%b2%d1%80-%d0%b4%d0%b0%d0%b2%d0%b0-238-%d0%bc%d0%bb%d0%bd-%d0%bb%d0%b2-%d0%b7%d0%b0-%d0%bd%d0%be%d0%b2%d0%b8%d1%82%d0%b5-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8/", "text": "Има и търгове за още 84 млн. лв. МВР забави с няколко дни, но все пак обяви вчера обществена поръчка за нова централизирана система за документи за самоличност.  , търгът трябваше да бъде пуснат в средата на миналата седмица и наши източници прогнозираха, че ще бъде за около 370 млн. лв. Забавянето се е оказало благотворно – дадената прогнозна цена на поръчката е значително по-ниска – 238 220 873 лв. Сумата е приблизително същата като през 2008 г., когато за действащата в момента система МВР плати около 220 млн. лв. Новите по-добре защитени документи от “Поколение 2019 г.” ще се печатат централизирано в една сграда в София, а не на 28 места по области. В обявената цена влиза и строежът на изцяло нова сграда на терен на Академията на МВР с изход към бул. “Ал. Малинов” в квартал “Младост”. Идеята била бъдещият Дворец на паспорта да струва около 1,5 % от цялата поръчка. При така снижената сума сградата излиза малко над 3,5 млн. лв. и това звучи абсурдно, при положение, че при предишното обявяване на същия търг през 2016 г. (общата му сума тогава бе за над 460 млн. лв. и затова бе спрян – б.р.) се говореше за около 90 млн. лв. за сградата Дворец на паспорта. Освен парите, проблем е и времето, тъй като през 2019 г. изтичат личните карти на 500 00 души, а през 2020 г. – на още 1,7 млн. души. МВР вече обяви търг за още 84 млн. лв. за поддръжка на сегашната система. Възможно е част от тези 2,3 млн души да поискат да си извадят лична карта с чип, и така да им се наложи два пъти да плащат за един и същи документ. Идеен проект за новите лични карти с чип 1. Многослоен полимерен материал.  2. Защитен фон, съставен от мрежи с различна дебелина на линията, микротекстове и др.  3. Прозрачен дифракционно оптически вариращ елемент (ДОВЕ).  4. Частично метализиран ДОВЕ, позволяващ персонализиране на данни.  5. Наименование на документа.  6. Знак за електронен документ.  7. Персонализирани данни.  8. Лазерно гравирана снимка с изрязан фон и увеличен размер.  9. Повторения на основната снимка с лазерна перфорация.  10. Нанасяне на основната снимка с технология, различна от другите две снимки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.20", "title": " МВР дава 238 млн. лв. за новите документи\t\t\t"}
{"url": "https://trud.bg/%d1%82%d1%80%d0%b0%d0%bd%d1%81%d0%bf%d0%bb%d0%b0%d0%bd%d1%82%d0%b0%d1%86%d0%b8%d1%8f-%d1%81%d0%bf%d0%b0%d1%81%d0%b8-%d0%b6%d0%b8%d0%b2%d0%be%d1%82/", "text": "Трансплантацията бе извършена от екип на Клиника по чернодробно-панкреатична и трансплантационна хирургия към ВМА.  Специалисти от Военномедицинска академия извършиха поредна чернодробна трансплантация и спасиха живота на 50-годишен мъж. Интервенцията стана възможна след като близките на 53-годишен пациент от търновската МОБАЛ “Д-р Стефан Черкезов” се съгласиха да дарят органите му за други тежко болни. Реципиентът на черния дроб е 50-годишен мъж. След присаждането на органа той е в добро състояние, контактен и адекватен, заяви проф. д-р Никола Владов, началник на Клиника по чернодробно-панкреатична и трансплантационна хирургия към Военномедицинска академия. Трансплантационният екип бе ръководен от доц. Васил Михайлов, доц. Иван Василевски и д-р Радослав Костадинов.  Експлантационният екип, който летя за органите в събота със самолет на ВВС C-27J “Спартан” до гр. Велико Търново включваше доц. Ивелин Такоров и д-р Цонка Луканова. ВМА изказва благодарност на всички, оказали помощ и съдействие.", "date": "2018.08.20", "title": " Трансплантация спаси живот"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%80%d0%b0-%d0%bf%d0%b5%d1%82%d0%ba%d0%b0%d0%bd%d0%be%d0%b2%d0%b0-%d0%bf%d0%be%d0%ba%d0%b0%d0%b7%d0%b0-%d0%ba%d0%be%d1%80%d0%b5%d0%bc%d1%87%d0%b5/", "text": "Александра Богданска, която мина под венчилото с Лудия репортер Даниел Петканов миналата година в къщата на VIP Brother, показа закръглено коремче. Дани качи снимка с любимата си в Инстаграм, на която тя е застанала в профил, облечена в цял бял бански на лодка в морето. Заобленото ѝ коремче ясно личи на кадъра, а отдолу валят поздравителни коментари. Преди около две седмици семейството обяви новината със снимка с разпечатката от ехографски преглед. Тогава Александра написа, че въпреки че много хора са смятали брака им за фалшив, това не е така и двамата са в очакване на ново начало. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Александра Петканова показа коремче по бански (СНИМКИ)"}
{"url": "https://trud.bg/%d1%87%d0%b5%d1%80%d0%bd%d0%be-%d0%bc%d0%be%d1%80%d0%b5-%d0%bf%d1%80%d0%b5%d0%be%d1%82%d1%81%d1%82%d1%8a%d0%bf%d0%b2%d0%b0-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb/", "text": "Нападателят на „Черно море“ Валнтин Йосков ще играе като преотстъпен в тима на „Черноморец“ (Балчик). Юношата на „моряците“ ще трупа опит във Втора лига до края на календарната година. Йосков вече игра веднъж под наем, но в „Несебър“. Това се случи през изминалата кампания. Желанието на Илиан Илиев, треньорът на „Черно море“, е младият футболист да играе редовно и затова се е стигнало до отдаването му под наем.  В същото време тимът продължава подготовката за гостуването на „Локомотив“ (Пловдив). Левият краен бранител Кононго, който пропусна вчерашното занимание, тъй като страда от болки в глезена, днес поднови тренировки. Все още другият контузен Стефан Станчев не е възстановен и продължава да се готви по индивидуална програма. Двубоят със „смърфовете“ е в петък от 21 часа в Пловдив на „Лаута“.", "date": "2018.08.20", "title": " „Черно море“ преотстъпва нападател"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%85%d0%b0-%d1%81%d0%b5%d0%bb%d0%be-%d0%b2-%d0%b3%d1%80%d1%8a%d1%86%d0%ba%d0%b8%d1%8f-%d0%bf%d0%be%d0%bb%d1%83%d0%be%d1%81%d1%82%d1%80%d0%be%d0%b2/", "text": "Село в западната част на гръцкия полуостров Пелопонес е евакуирано, след като в негова близост е избухнал горски пожар, който е започнал да приближава къщите му, предава македонското електронно издание „Вечер“. Със стихията близо до разположеното край град Амалияда село Дафниотиса се борят 90 пожарникари с 30 противопожарни превозни средства. Те са подпомагани от три самолета и от един хеликоптер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Евакуираха село в гръцкия полуостров Пелопонес заради горски пожар"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d1%83%d1%87%d0%b8%d1%82%d0%b5%d0%bb%d0%b8-%d0%bd%d0%b5-%d0%b4%d0%be%d1%81%d1%82%d0%b8%d0%b3%d0%b0%d1%82-%d0%b2-%d1%81%d1%82%d1%80%d0%b0%d0%bd%d0%b0%d1%82%d0%b0/", "text": "Ремонти текат в 600 школа и забавачки Хиляди са незаетите щатни бройки за учители в цялата страна по малко от месец преди началото на новата учебна година. На този етап обаче от МОН не разполагат с точна бройка, тъй като до 17 септември – първия учебен ден, все още се сключват договори с нови преподаватели, а други излизат в пенсионна възраст. Има недостиг на учители и един от механизмите за справяне с кадровия дефицит е именно увеличението на заплатите в сектора, коментира в понеделник просветният министър Красимир Вълчев. По думите му само София са нужни още над 600 учители. Положението е особено тежко в по-малките населени места, където няма интерес към свободните преподавателски места. Най-много специалисти се търсят по математика и информационни технологии, чужди езици, химия, физика. Липсват още ресурсни учители, логопеди и педагогически съветници. Запазва се висок дефицитът на кадри в големите областни градове Варна, Бургас, Пловдив и Стара Загора. Ако нещо не се промени, най-сериозен недостиг на учители ще има тепърва през следващите десет години, когато ще се пенсионират най-голям брой преподаватели. Все още активно текат ремонтни дейности в страната в 600 училища и детски градини, но повечето от тях ще приключат до 17 септември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Хиляди учители не достигат в страната\t\t\t"}
{"url": "https://trud.bg/%d1%81%d1%82%d1%80%d0%be%d1%8f%d1%82-7-%d0%b4%d0%b5%d1%82%d1%81%d0%ba%d0%b8-%d0%bf%d0%bb%d0%be%d1%89%d0%b0%d0%b4%d0%ba%d0%b8-%d0%b2-%d0%bc%d0%bb%d0%b0%d0%b4%d0%be%d1%81%d1%82/", "text": "По местата за игри ще се работи тази и другата година В различните части на столичните квартали “Младост” и “Полигона” ще бъдат изградени 7 нови детски площадки. Това съобщи временно изпълняващият длъжността кмет на “Младост” арх. Румен Русев. Столичната община ще даде 280 000 лева за построяването на местата за игри. Ще бъдат изградени комбинирани площадки, на които могат да играят деца на различни възрасти, площадки за деца до 3-годишна възраст и такива за над 3-годишни. “Първоначално беше заложено площадките да бъдат изградени до 31 октомври, но се оказа, че общината не разполага с всички средства накуп. Най-вероятно те ще бъдат изграждани поетапно като строителството им може да продължи и догодина”, коментира Русев.", "date": "2018.08.20", "title": " Строят 7 детски площадки в „Младост“\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%b2%d1%8a%d0%b2-%d0%b2%d1%80%d1%8a%d0%b7%d0%ba%d0%b0-%d1%81%d1%8a-2/", "text": "Двама заподозрени във връзка с откритата   са арестувани, а превозното средство и оръжието, което те са използвали е открито, пише Daily Sabah. „Издирването на заподозрените за нападението бе започнато скоро след нападението и доведе до ареста на двама души“, съобщава полицията. Задържаните са разпитани в полицейско управление в Анкара. Нападението се е случило рано сутринта в понеделник, когато шест изстрела са произведени от движещо се превозно средство към главния вход на дипломатическата мисия. Междувременно от МВнР на Турция обявиха, че са предприети марки за „осигуряването на сигурността на американското посолство в Анкара и на другите дипломатически мисии на САЩ и техния персонал по цялата страна“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.20", "title": " Двама души са арестувани във връзка със стрелбата по сградата на американското посолство в Анкара"}
{"url": "https://trud.bg/%d0%bf%d0%be-314-%d0%bb%d0%b5%d0%b2%d0%b0-%d1%85%d0%b0%d1%80%d1%87%d0%b8-%d0%b1%d1%8a%d0%bb%d0%b3%d0%b0%d1%80%d0%b8%d0%bd%d1%8a%d1%82-%d0%b7%d0%b0-%d0%bf%d0%be%d1%87%d0%b8%d0%b2%d0%ba%d0%b0/", "text": "Най-много отделят в Люксембург Българинът харчи средно по 157 евро или 314 лева за почивка, показват данните на Евростат за 2016 г. Сумата намалява, макар и с малко, спрямо предходната година, когато за ваканция сме отделяли по 160 евро или по около 320 лева на човек. Общо 585 млн. евро сме дали за пътешествия през годината, отчита статистиката. Близо три пъти по-евтино ни излиза пътуването вътре в страната – 119 евро на човек, а в чужбина даваме по 385 евро на човек. За нощувка в родните хотели заделяме средно по 30 евро, а за такава зад граница – по 57 евро. По-икономични от нас са латвийците и румънците, които заделят по 125 евро за ваканция. Най-много за пътуване отделят жителите на Люксембург – около 768 евро (1536 лева). следват ги тези на Малта – 646 евро (1292 лева) и австрийците – средно по 607 евро. Средно за ЕС показателят за ваканционните харчове е 355 евро на човек, като през 2015 г. той е бил – 320 евро на човек. Общо жителите на ЕС са изразходвали около 428 милиарда евро за туристически пътувания. От тях 45% са пътували вътре в страната си, а 55% – зад граница. За вътрешен туризъм европеецът заделя средно по 215 евро, а за пътуване зад граница – по 762 евро. Средната сума, платена за нощувка е 70 евро. Близо 60 на сто от всички похарчени пари за почивка са платени от германските, френските и британските туристи, показват данните на Евростат.", "date": "2018.08.20", "title": " По 314 лева харчи българинът за почивка\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83/", "text": "„Олимпик“ пали застрахователна война с Кипър Обезщетяват само автомобили с кипърски номера. Няма яснота кой ще изплати парите в България.     Имаме ли право на допълнителен платен отпуск? Трудово-правна консултация на „Труд“.           Гърция къса с европейското “робство” Приключи третата спасителна програма за съседите – коментар на Бойка Атанасова, кореспондент на „Труд“ в Атина.       Ударът по Турция от САЩ е и удар по Европа Русия няма интерес от излизане на Анкара от НАТО, сегашната напрегната ситуация я устройва повече, казва експертът по международна сигурност Симеон Николов в интервю за „Труд“.       Кутията на Пандора на Балканите леко се отваря Президентите Александър Вучич и Хашим Тачи изглежда работят за подялбата на Косово – анализ на Николай Кръстев от Bloomberg TV Bulgaria.               Златното сърце Силует на режисьора Милко Лазаров.", "date": "2018.08.20", "title": " Вижте акцентите в броя на вестник „Труд“ във вторник, 21 август 2018"}
{"url": "https://trud.bg/%d1%85%d0%b0%d0%be%d1%81-%d0%b2-%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%be%d1%82%d0%be-%d0%b4%d0%b2%d0%b8%d0%b6%d0%b5%d0%bd%d0%b8%d0%b5-%d0%b8%d0%bb%d0%b8/", "text": "От десетина дни в публичното пространство се вихри една драма с главен герой шефката на Застрахователния надзор г-жа Ралица Агайн-Гури. Тази дама съобщи, че задължителните застраховки Гражданска отговорност (ГО) на близо 300 000 български физически и юридически лица (клиенти на клона на ОЛИМПИК КИПЪР) ще бъдат прекратени на 17.08.2018 г., щото на този ден в кипърския Държавен вестник щяло да излезе н‘ам си к‘во съобщение. Апропо, българските клиенти на ОЛИМПИК не са длъжни нито да четат кипърския Държавен вестник, нито да знаят кипърските закони. В неподписаните али-бали на сайта на Комисията за финансов надзор (КФН) се мъдри текст, че това ще стане, но към момента /19.08.2018 г – няма инфо, че такова чудо е отпечатано в кипърския Държавен вестник, нито пък какъв му е текстът, ако е отпечатано. Следователно, не можем да си правим никакви изводи. Тази тема има няколко практически и няколко политически проекции. Първата практическа тема е дали /ако договорите са прекратени (МВР ще санкционира виновните водачи на МПС без застраховка ГО /санкциите са кофти – глоба и спиране от движение). Твърдя убедено, че ако има такава санкция Актът за установяване на административно нарушение (АУАН) и наказателното постановление (НП) ще са противозаконни, защото административните нарушения (за да бъдат такива) трябва да са ВИНОВНИ деяния, а няма как един водач (и т.н) да е виновен, щом има платен застрахователен договор, чиито срок не е изтекъл. Застрахователните договори се прекратяват писмено (както са сключени), с предизвестие и да не говорим, че договор за задължителна застраховка ГО не може да се прекратява от застрахователя. Тук става интересно. Г-жата „шефка“ на Застрахователен надзор твърди, че имала „уверения“ от шефа на Гаранционния фонд, че той няма да си изпълнява законовите задължения и няма да сезира органите на МВР за собственици и т.н. без ГО. Това е меко казано тъпо !!! Председателят на Гаранционния фонд г-н Борислав Михайлов е опитен и уважаван администратор и юрист, и не би нарушил брутално закона, ако е сигурен, че договорите са прекратени. Остава да се чудим що за лексика е „имам уверения“ от шефа на Застрахователния надзор затова, както и защо са търсени такива „уверения“. Темата е (според мен), че Надзорът не знае в каква каша точно се е озовал. Според интервю на г-жа Агайн, тя чакала „информация“ от кипърския надзор какво предстои. Извинете, но Вие сте БЪЛГАРСКИЯТ ЗАСТРАХОВАТЕЛЕН НАДЗОР, и сте зам-председател на КФН – как така ще чакате едва ли не „указания“ от Кипър ?! Имали сте два месеца да комуникирате и да се провери каква е практиката на ЕС в подобни случаи, направихте ли го?! Втората практическа тема е дали, ако водач (клиент на ОЛИМПИК по ГО), причини виновно ПТП след 17.08.2018 г., ще носи отговорност към платилия щетите Гаранционен фонд „Гражданска отговорност“. Твърдя убедено, че не! Такава регресивна отговорност носят САМО водачи на МПС без застраховка ГО, каквито клиентите на ОЛИМПИК в България (макар фалирала компания) не са! Тази отговорност към българския Гаранционен фонд ще носи кипърският Гаранционен фонд.  В интернет пространството много възмутени хора питат защо БГ-Гаранционен фонд нямало да носи отговорност за клона на ОЛИМПИК … ами няма да носи – така пише в чл. 419 от Кодекса за застраховането. Ще си позволя и някои политически размисли. Щом БГ-Застрахователен надзор още от 10.05.2018 е знаела (комисията), че ЗК ОЛИМПИК е в неплатежоспособност, защо не уведоми българските клиенти на ОЛИМПИК за това? Кой е длъжен да чете сайта на КФН, и къде бяха медиите? Много от застраховките ГО в ОЛИМПИК са на разсрочено плащане (на 3 и 6 месеца), и ако хората знаеха, че лицензът на ОЛИМПИК изчезва на 17.08.2018 г., не биха си платили поредните вноски с покритие след тази дата (в мрежата много хора твърдят, че са плащали вноски дори на 10.08.2018 г.). Ако Комисията е знаела още от 10 май за проблемите с ОЛИМПИК, защо СПА до средата на август?! Защо чак сега чакаме инфо от Кипър?! Апропо, ако г-жата на БСП Нинова иска държавата (чрез „държавния“ Обезпечителен фонд) да направела някакви неща, да вземе да се информира, че нито Гаранционния фонд (нито Обезпечителния към него), са държавни. Това популизъм ли е, или неграмотност, не зная. П.П. В някакви съобщения се цитират разни текстове от кипърски закони, и нито един от българския Кодекс на застраховането (КЗ). Нека да е ясно, че в Република България се прилага местното законодателство и европейски директиви, не кипърското.          ", "date": "2018.08.20", "title": " Хаос в “олимпийското” движение, или???\t\t\t"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b0%d0%b1%d1%81%d1%83%d1%80%d0%b4%d0%b8/", "text": "Ако нещо имаме да казваме на балканските лидери, нека това да става сега Какво ще се окаже накрая – че македонският премиер Зоран Заев е незаобиколим фактор в българския вътрешно-политически дебат? Стига бе, колкото и да е лятно настроението на нашите политици, подобен извод може да ни накара да се замислим дълбоко какво е отношението на българския политически елит (ах, как хубаво звучи- елит!) изобщо към темата за Македония, да си зададем въпроса наясно ли е той като цяло или отделните негови членове за ситуацията отвъд границата, и особено за манталитета на хората в бъдещата Република Северна Македония, и така нататък. Защото, като гледам реакциите по прословутите думи на Заев за това, че Илинденското въстание е македонско…, като чета мненията на политици, политолози и журналисти си давам сметка, че при всяка оценка на вербалната буря, развихрила се насред горещия август, всеки от авторите влага някаква сметка- я лична, я кариерна, я партийна, я политическа или групова, я корпоративна. И телевизионното изявление на Зоран Заев по една местна македонска телевизия, и последвалите го събития са само повод за нашите, българските хора да си разчистят някакви сметки с опонентите, или просто да се декларират в публичното пространство, че още ги има, или направо да си дадат заявки за някакво местенце в държавната администрация. Румен Радев и Георги Първанов казали нещо, и хоп, и десните познавачи на македонските работи са първи с реакция. И обратно… Или нещо такова. Не знам кои точно са съветниците на лидерката на БСП Корнелия Нинова по темата за Македония, (мога само да предполагам), но си мисля, че не й дадоха добра препоръка първа да реагира на изявлението на Заев за въстанието. И то по начин, по който веднага си пролича дребната заядливост по отношение на премиера и българските институции, че не реагирали на думите на македонския премиер. С други думи, пренесоха веднага темата на вътрешно- политическа почва. Да, БСП е в опозиция и нейното задължение е да реагира бързо и остро на всеки опит на властта, която и да е тя, при грешни политически решения. Важното е да си подбира темите, по които ще го прави. Мога да покажа най-малко десет текста, ако не и повече, които съм писал през годините, и в които, казвам го и сега, смятам за огромна политическа грешка вкарването на темата за Македония във вътрешно-политическия ни дебат. Всяка друга тема- да, но не и тази. Ако Корнелия Нинова иска да бъде активна и конструктивна по този въпрос, ако е толкова загрижена за историческата истина за Илинденското въстание и за всичко друго, свързано с Македония, да се опита да преглътне непоносимостта си към Бойко Борисов и да предложи всички политически сили- парламентарни и извънпарламентарни, да се договорят по мъжки и повече да не „чепкат“ Македония, когато спорят я за Здравната каса, за здравеопазването или образованието. Как това да стане, не е моя работа да го предлагам- те са умни, вече обиграни и биха намерили начин как практически тази договорка да бъде постигната. И после изпълнявана, разбира се. Още две неща по този въпрос. Лично мен ме изненада, че тъкмо Нинова първа се захвана със Зоран Заев. Тя положи достатъчно усилия да нормализира отношенията с ръководения от него Социалдемократически съюз на Македония, с когото БСП са в едно европейско семейство- това на европейските социалисти. Възстановени са междупартийните връзки, които съществуваха по времето на Първанов и после на Станишев. Това е добре и аз го пожелавам и на другите политически партии от двете страни на границата да го направят. И се питам- кой от предишните лидери на СДСМ е пращал толкова мило послание до Нинова като председател на БСП по повод празника на Бузлуджа? И кой изобщо ги е поздравявал? Някъде в македонските медии прочетох, че в поздравлението Заев се бил извинил с натоварената си програма, иначе щял да яхне мотоциклета и с него да пристигне на Бузлуджа за честванията? Ей, хора, такова нещо от устата на политик от Македония , макар и от една и съща политическа боя, не се чува и вижда често, вярвайте ми. И второ, БСП каквото и да направи, свързано с Македония, винаги ще чува един и същи упрек- за действията на БКП в онези първи следвоенни години, когато и костите на Гоце Делчев дадохме, и българите от моя роден Пирински край македонци направихме, и македонски книжарници открихме с учебници на току-що създадения „македонски“ език продавахме, и голяма част от събраното научно и архивно богатство на Македонския научен институт, в който в последно време се въртя, онези оттатък отнесоха без никакъв проблем за да си правят тяхната история. И докато БСП като наследница на БКП не вземе веднъж завинаги отношение по този период, винаги, каквото да направи или не направи, нейните опоненти ще й го напомнят. При това, без да съм убеден, че го правят с познание, а не просто от чисто партийна или корпоративна заядливост. Едно око в Уикипедия, и сме готови историци… И Бойко Борисов игра несръчно. Не омаловажавам неговата роля за подобряването на отношенията с Македония, напротив. Вече написах тук, на това място, недоумението ми, че щял да му върне на Заев за „Илинденското въстание е македонско“ някога, когато трябва да се гласува за членството на Македония в ЕС. Та, и тогава ли той ще е премиер и Заев ще му е партньор? По-лошото е друго- усещането, че в утвърждаването на своето лично и политическо приятелство със Заев Борисов е пропуснал да му каже непосредствено това, което сега изтърси публично. Пък и нали във всичките си изяви Борисов твърдеше, че България безусловно приема евроатлантическото членство на Македония. Как така безусловно? И как така сега заради някаква си оценка на Заев за едно историческо събитие, предназначена за македонската публика, и по-скоро за онези, които ще трябва да гласуват на референдума на 30 септември, изведнъж му се заканваме… не става така. Поне не се прави така. Страхувам се, че както даваме безусловна подкрепа и на Сърбия за нейното европейско членство, може да дойде момент, в който и приятелят на Борисов, президентът Александър Вучич да каже нещо нелицеприятно за нас. Какво тогава, и на него ли ще му вдигнем мерника, както и на Заев? Ако нещо имаме да казваме на Заев и на Вучич, а и на другите балкански лидери, време е това да става сега, преди преговорите за членство да са тръгнали или преди съответните глави да се затварят. После вече ще е късно и единственият резултат, който може да се постигне, ще бъде буря от възмущение в македонските медии, у които въпреки породилите се някакви симпатии към България в последно време, все още е жив традиционният рефлекс да гледат негативно на всяко нещо, което идва от изток. Разберете веднъж завинаги, с десетилетия у македонците е насаждан и възпитаван манталитет, на основата на който дори и добрите жестове от страна на България не се приемат като такива, а като някакъв срамежлив опит да се изкупи вината, която София носи за политиката си към македонците. И затова на всичко, което България направи през последния четвърт век за Македония от нейното първо международно признаване, та до днес, се гледа с подозрение за някакви тайни и конспиративни планове. Искрено ви казвам, има доста хора в Македония, уж интелигентни и образовани, които не приемат Договора от 1 август миналата година защото подозират, че ние сме ги изиграли. И колкото да им обяснявам, че с Договора България направи поредния голям хаир на Македония, при това за сметка на своите интереси, не искат да го променят. Изкупвали сме си историческата вина към тях… Ти да видиш. Всъщност, ако все пак Заев и Македония са теми от нашите си вътрешни работи, политиците ни, ама всички от тях, трябва да решат едно единствено нещо: членството на Македония в НАТО и ЕС отговаря ли на националните интереси на България, или не. Ако отговорът е „не“, кажете го ясно и колкото си искате атакувайте Заев, който се осмели да излезе на референдум и на 30 септември да пита своите македонци искат или не въпросното членство. Но ако отговорът е „да“, направете така, че Заев да спечели. И не го замесвайте в летни банални водевили. А да решим дали Илинденското въстание е македонско, като „македонската наденица“ да речем, или е антибългарско, както мислим, че го е определил Заев, и на това ще му дойде времето.          ", "date": "2018.08.20", "title": " Зоран Заев и българските абсурди\t\t\t"}
{"url": "https://trud.bg/%d0%b3%d0%b0%d0%b1%d1%80%d0%b8%d0%b5%d0%bb%d0%b0-%d0%ba%d0%be%d0%b7%d0%b0%d1%80%d0%b5%d0%b2%d0%b0-%d0%b5-%d0%bd%d0%be%d0%b2%d0%b8%d1%8f%d1%82-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd/", "text": "Със заповед на министъра на правосъдието Цецка Цачева, считано от днес, 20 август 2018 г., на поста изпълнителен директор на Агенцията по вписванията е назначена Габриела Козарева. Габриела Козарева е магистър по право от Софийския университет СУ „Св. Климент Охридски”. От февруари 2018 г. до сега Козарева е била изпълнителен директор на Изпълнителната агенция за насърчаване на малките и средните предприятия. Тя има над десетгодишен управленски, административен и професионален опит в сферата на бизнеса и търговското право. Била е директор на Дирекция „Спортна инфраструктура и управление на държавното участие” в Министерство на младежта и спорта от май 2015 г. до май 2017 г. Заместник-министър в Министерството на младежта и спорта е от май 2017 г. до февруари 2018 г. Преди това Габриела Козарева е била консултант в частния бизнес и съдебен помощник във Върховния Административен съд на Република България.              ", "date": "2018.08.20", "title": " Габриела Козарева е новият директор на Агенцията по вписванията"}
{"url": "https://trud.bg/%d0%b8%d1%80%d0%b0%d0%bd-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%be%d0%b1%d1%8f%d0%b2%d0%b8-%d1%87%d0%b5-total-%d0%b5-%d0%bd%d0%b0%d0%bf%d1%83%d1%81%d0%bd%d0%b0%d0%bb-%d1%81%d1%82/", "text": "Министърът на петрола на Иран обяви, че френският нефтен гигант Total официално е напуснал Иран след заплахите на САЩ да наложат санкции на компаниите, които продължат да правят бизнес в Ислямската република, съобщи иранска държавна телевизия. „Процесът за намиране на заместник (на Total) вече е в ход“, е заявил Биян Занганех, като е добавил, че френската компания е спряла работата си по договора за развитие на 11 сектор от газовия проект „Южен Парс“. Официалният уебсайт на ведомството пък припомня, че министърът е съобщил за оттеглянето на ТОТАЛ още преди повече от два месеца. По-рано ирански официални лица намекнаха, че китайската държавна CNPC може да вземе дела на френската компания във въпросния проект, което ще увеличи нейния дял до 80% от сегашните 30, припомня Ройтерс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Иран официално обяви, че Total е напуснал страната"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-19-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d0%bb%d0%b0%d0%b4%d0%b5%d0%b6-%d0%be%d0%bf%d0%b8%d1%82%d0%b0%d0%bb-%d0%b4%d0%b0-%d0%b8/", "text": "19-годишен младеж беше задържан от полицията в София, след като се опита да избяга с краден автомобил. Арестуваният е криминално проявен, информира  Младият мъж е успял да открадне автомобил вчера в София. Днес сутринта екип на полицията е забелязал леката кола близо до НДК. След подаден сигнал от служителите на МВР вместо да спре, младежът е слязъл от колата и побягнал. В преследването са се включили и моторизирани екипи на Столичната полиция. Близо до сградата на 22-ро училище в София мъжът е арестуван. Той има криминални регистрации за различни видове кражби. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Задържаха 19-годишен младеж, опитал да избяга с краден автомобил в София"}
{"url": "https://trud.bg/%d0%b3%d0%b5%d0%bd-%d0%bf%d0%be%d0%bb%d0%ba-%d1%86%d0%b2%d0%b5%d1%82%d0%b0%d0%bd-%d1%82%d0%be%d1%82%d0%be%d0%bc%d0%b8%d1%80%d0%be%d0%b2-%d0%b1%d0%b8%d0%b2%d1%88-%d0%bd%d0%b0%d1%87%d0%b0%d0%bb%d0%bd/", "text": "На днешния ден преди 50 години (1968 г.) български военни формирования заедно с войски на СССР, Полша, Унгария и ГДР навлизат в Чехословакия, за да потушат т.нар. Пражка пролет, започнала още през януари същата година. Страната тогава е недоволна от съществуващия режим и иска да направи реформи. За участието на българските войски в операцията разговаряме с ген. Цветан Тотомиров, който тогава командва взвод от поделението в Елхово. – Ген. Тотомиров, изминаха 50 години след влизането на наши военни в Чехословакия, за да бъде запазен социализмът. Може ли днес да обвиним някого за това – армията, държавата или най-лесно е да се каже – времето беше такова? – Петдесет години по-късно всеки може да бъде обвинен за влизането на армията в Чехословакия. Но не трябва да забравяме, както сега, така и тогава, армията изпълняваше заповеди на политическото ръководство. И затова Великото народно събрание през 1990 г. прие декларация, с която осъди тази акция и се извини на чешкия и словашкия народ за участието на българските войскови формирования във въоръжената интервенция. Ние – участниците в тези събития, можем да се чувстваме виновни, че поради независещи от нас обстоятелства сме участвали в тези събития. Но да се хвърли цялата вина върху личния състав, който е участвал, това ще е опит на политиците да се бяга от отговорност. Винаги съм подчертавал, че със своите действия войниците бяха безупречни, а с поведението си по най-убедителен начин защитиха честта на българския войник и с нищо не накърниха достойнството на местното население. – От дистанцията на времето смятате ли, че това е била правилната позиция? – От дистанцията на времето много неща променят позицията, но това с нищо не променя случилото се. – В XXI век биват нападани страни като Либия, Ирак, Сирия, Афганистан. Тогава Чехословакия, преди нея е въстанието в Унгария през 1956 г. По онова време подобни действия се наричаха окупация, нападение, а днес като че ли не са наричани така, няма ли двойни стандарти? – Да, наистина, въпреки разликата в годините, а и различните столетия може да се направи известен паралел между тях. Общото е, че за тези събития политиците решават, воините изпълняват, а след това носят отговорност. И не на последно място възприемането на контингентите от местното население и тогава, и сега е не като освободители, а като окупатори. Останалото са разлики, които също не би трябвало да бъдат пренебрегнати нито от политиците, нито от военните. За разлика от Чехословакия, в тези държави, в които сега участваха наши контингенти, се проля доста кръв. Дадоха се жертви. Това са държави с друго вероизповедание, ценностна система, различен климат и т.н. – А какви бяхте вие в Чехословакия през 1968-а? – Тогава не беше както сега. За такива мисии не се набираха доброволци. За личния състав на полка участието в чехословашките събития стана по заповед и беше голяма изненада. За нашето отиване се разбра един месец, след като заминахме от България. А сега един-два месеца преди изпращането на контингентите се говори за това. Финансирането в днешно време на тези контингенти също е от съществено значение. То се явява бреме за бюджета на МО. – Преди 50 години вие сте служели в Елховския полк, който влиза в Чехословакия. За този епизод в биографията ви бяхте многократно атакуван през годините на прехода. Промени ли се оттогава вашата оценка за събитията и за действията на Българската армия? – Да, вярно е, че ме атакуваха, приписваха ми какви ли не неща. Почти всеки август журналистите ми напомнят за това. Опитваха се да ме накарат да се чувствам виновен единствено в това, че по независещи от мен обстоятелства съм участник в тези събития, макар и като командир на взвод. Заедно с това не можех да се съглася с някои, които се опитваха да хвърлят вината върху личния състав, взел участие през 1968 г. в Чехословакия. Винаги съм подчертавал, че със своите действия военнослужещите бяха безупречни и с поведението си по най-убедителен начин защитаваха честта на българския войник и с нищо не накърниха достойнството на местното население. След много години на размисли, на наблюдения и помъдряване, стигнах до извода, че българският войник беше изпратен в Чехословакия през 1968 г. в името на някакви интереси, които трудно бихме могли да наречем национални. Но така е с всички мисии зад граница. – Офицерите имахте ли някаква предварителна информация за операция “Дунав”, както е името й. Или поне някакви сигнали, че такъв ход на събитията в възможен? – Много години по-късно разбрах, че по време на подготовката на операция “Дунав” се е отделяло голямо внимание на оперативната маскировка. Тя се е провеждала по единен план и замисъл (в който участвали всички участващи държави) и е успяла да запази в тайна целите и плановете на подготвените мероприятия. Така сутринта на 21 август 1968 г. много от разузнаванията на различни държави, а и медиите са останали изненадани. – Операцията с кодовото наименование “Дунав” е била строго пазена в тайна – за нея са знаели много тесен ограничен брой офицери. Така ли е било? – Знаете ли, години след събитията в Чехословакия съм слушал много колеги от големите щабове – различни специалности и политици, да казват: “Аз знаех, много преди да влезнете”, на които никога не съм повярвал. Доколкото ми е известно – лично от тях, са знаели само министъра на отбраната армейски генерал Добри Джуров и началникът на ГЩ ген. Атанас Семерджиев. Даже в някои отношения сме “заблуждавани” и ние – преките участници, под предлог, че ще участваме в учения или съвместни учения на територията на бившия Съветски съюз. – И какво всъщност се случи тогава? – Фактите са следните: полкът се изнесе от България на 24 юли, а заповедта за нареждане на проникването на територията на Чехословакия е на 20 август 1968 г. и е подписана от 33 висши партийни функционери и политици. На личния състав беше забранена личната кореспонденция и комуникацията по техническите средства. Ние цял месец не разбрахме, че и 22-ри мотострелкови полк от Харманли се намира като нас на територията на Съветския съюз. Колкото до командването на полка, те са получили някаква информация още с преподчиняването на 128 мотострелкова дивизия (което е съвсем нормално), но останалите офицери не сме имали официално някаква предварителна информация. Вярно е, че по това време на прехода по море и жп транспорт, съмненията ни нарастваха и започваха да стават очаквани. Но ако ние се съмнявахме още, железничарите, проверяващи по гарите жп платформите, ни питаха “За Чехия ли пътувате?”. – На 21 юли 1968 г. полкът е вдигнат. Какво стана оттук нататък, как протече десантът? – На 21 юли в 03,00 часа през нощта полкът внезапно беше вдигнат по тревога и изведен с цялата си техника в район близо до село Бояново. Изнесохме се и се устроихме на лагер е непосредствена близост до армейския полигон “Ново село”. Вечерта на 23 юли пак бяхме вдигнати по тревога и извършихме 110 км преход, а сутринта се разположихме в район в непосредствена близост до Военно-морската база “Атия”. После се разбра, че ще играем съвместно тактическо учение на територията на Съветския съюз. Вечерта нашият батальон беше натоварен на наши десантни кораби и в полунощ потеглихме. След две денонощия плаване се стоварихме в района около Иличовск, близко до Одеса, където пренощувахме и сутринта на 27 юли започнахме да се товарим на жп вагони. – Закъде пътувахте с тези вагони? – Движихме се две денонощия преход над 1000 км и се разтоварихме на жп гара в Западна Украйна между градовете Ужгород и Мукачево. Впоследствие се разположихме в една дъбова гора южно от Мукачево на 35-40 км от границата с Чехословакия. Както десанта по море, така и изнасянето с жп транспорт на такова далечно разстояние протече много организирано. Така нашия полк извърши комбиниран марш – на собствен ход, по море и с жп транспорт. Такъв преход в историята на Българската армия – както преди, така и след това не е извършван. – Денят преди да влезете в Чехословакия е 20 август. Какво ви бе съобщено тогава, как протече този ден? – Денят 20 август започна необикновено. По командна линия се нареди провеждането на редица мероприятия, свързани с непосредствената подготовка, по важните от които бяха: дозареждане на техниката с гориво на 100%; зареждане във всяка машина (според броя на екипажа) хранителни продукти като неприкосновен запас за пет дни, пълненето на пълнителите с бойни патрони и налентоването на кутиите на картечниците (на всеки автомат по четири пълни пълнителя), раздаването на честотите и настройване на радиостанциите и т.н. Към края на деня започна и сформирането на колоната за извършване на преход 400 км. – Имаше ли паника в реакцията на войниците по време на влизането в Чехословакия? – Тревогата не беше малка, но паника нямаше. Особено в първите дни, когато обстановката още беше неясна. Голямата загриженост и тревога личеше по лицата на личния състав. Не бих скрил и това, че войниците усещаха и моята лична тревога и ме разбираха отлично. Близостта във възрастта ни позволяваше да нямаме тайни помежду ни. Те споделяха всичко с мен, като в същия момент изпълняваха безупречно поставените им задачи. Често правеха и предложения с цел по-голямата сигурност за всички нас. – Сигурно началото на операцията е било най-трудно. Споделете нещо повече. – Всяко начало е винаги трудно. Определена роля за трудностите ни изиграваха и местните, и другите средства за масова информация. Те непрекъснато тиражираха, че гладуваме от няколко дни, понеже тиловите ни са откъснати, в резултат на което сме станали много опасни. Това накара много граждани да ни търсят и да ни предлагат храна. Всичко това не отговаряше на истината. – Вие тогава сте в много деликатно положение. Какви бяха отношенията ви с местните хора? – Местните въпреки ни приемаха като “окупатори”, но непрекъснатите контакти създадоха известна близост и даде възможност да изучим в някаква степен езика. Това още повече засили връзките. Аз и моите войници се стремяхме да поддържаме коректни отношения с гражданите, които в по-голямата си част ни отвръщаха по същия начин. Между другото, местните хора знаеха много за България. Почти всеки втори човек, с който съм контактувал, беше посетил нашето Черноморие. – Полкът ви е бил разположен в региона на Банска Бистрица. Какви бяха задачите които получихте? – Сутринта в 4:00 са на 21 август 1968 г. полкът премина границата и на собствен ход в продължение на 20 часа премина 414 км. Разположи се в районите на Зволен и Банска Бистрица, като установи контрол върху важните административни и военни обекти – летище Зволен, пощата, телеграфа, радиото, редакциите на вестниците, клубовете на политическите партии, печатниците, милицията, казармените райони, складовете, вододайните зони и др. Щабът на полка с 2 мотострелкови батальона и част от щабните поделения устроиха лагер на 7 – 8 км западно от град Банска Бистрица, 1 мотострелкови батальон, танков батальон и тила в района на летището на Зволен, а 3 батальона в района на град Брезно. – Какви задачи изпълнявахте конкретно вашият взвод? – Много и най-разнообразни. Освен охраната на посочените по-горе обекти, патрулирахме охрана на военните комендатури, конвоиране на различни товари и др. Моят взвод получи задача за охрана на ретланслатора на радио “Банска Бистрица”, на една височина в планината на 7-8 км от града. Там бяхме непрекъснато в продължение на две седмици. След прибирането в лагера изпълнявахме различни задачи по конвоиране и патрулиране, охрана на редакцията на в. “Смер” в центъра на града, охрана на войскови складови райони и т.н. – А имаше ли някакви привилегии, награди за бойците и командирите, участвали в събитията в Чехословакия, или пък добавки над офицерските заплати? – Нямаше никакви привилегии нито за офицерите нито за войниците. Още повече пък някакво допълнително заплащане за това пребиваване три месеца извън страната. Войниците, които кандидатстваха във ВУЗ, бяха записани и приети без приемен изпит. Те нямаха възможност да се явят на приемните изпити, въпреки че много време преди това се готвеха. Не мога да кажа и че това е привилегия. Имаше и такива, които случайно попаднаха и системата ги изхвърли след това, ако нямат необходимите заложби. – Кога за един такъв исторически факт като Пражката пролет през 1968 г., ще може да се говори без допълнителна емоция, а като част от времето, в което сме живели? – Сигурно, когато нас – живите участници, вече ни няма. И за този исторически факт остават да пишат и говорят тези, които не са участвали. Нашият гост  Цветан Тотомиров е роден на 14 април 1943 г. в с. Реброво, Видинско. Завършил е висше военно училище и две военни академии. За 36 години преминава през всички командни длъжности в Българската армия. Като командир на мотострелкови взвод в Елхово участва в събитията в Чехословакия през 1968 г. Заради волята и принципността си е наречен “Железния”. Залага основите на военната реформа. Началник на Генщаба на Българската армия (1994-1997 г.).                    ", "date": "2018.08.20", "title": " Ген.-полк. Цветан Тотомиров, бивш началник на Генщаба, пред „Труд“: За влизането ни в Чехия през 1968 г. знаеха двама души\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d1%81%d0%b2%d0%b8%d0%ba%d0%b0-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%be-%d0%b7%d0%b0/", "text": "Председателят на парламента Цвета Караянчева свиква извънредно заседание на Народното събрание. Tова съобщиха от пресслужбата на институцията. Заседанието е насрочено за 21 август 2018 г. (вторник) от 13:00 часа. В ранния следобед от БСП внесоха своя подписка с искане за извънредно заседание на НС по повод казусите с фалиралия кипърски застраховател „Олимпик“ и с техническия проблем в Търговския регистър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.20", "title": " Цвета Караянчева свика извънредно заседание на парламента утре"}
{"url": "https://trud.bg/%d0%b5%d0%b4%d0%b8%d0%bd-%d0%bf%d0%be%d1%87%d0%b8%d0%bd%d0%b0%d0%bb-%d0%b5%d0%b4%d0%b8%d0%bd-%d0%b2-%d0%ba%d0%be%d0%bc%d0%b0-%d0%b8-%d0%b5%d0%b4%d0%b8%d0%bd-%d1%80%d0%b0%d0%bd%d0%b5%d0%bd-%d1%81/", "text": "48-годишен водач на товарен автомобил загина при пътно произшествие на пътя между стражишките села Кесарево и Кавлак. Произшествието е станало в петък около 14,30 часа. В злополучния ден лек автомобил „Мерцедес“, управляван от 31-годишна жена от Варна, е предприел заобикаляне на внезапно появило се на пътното платно куче, навлязъл е в насрещната лента за движение и се е блъснал челно в товарен автомобил „Шкода Рапид“, управляван от 48-годишен мъж от Варна. При сблъсъка е пострадала водачката на мерцедеса, която е откарана във великотърновската болница в кома и пътник от същия автомобил, който след преглед е бил освободен за домашно лечение. Водачът на товарния автомобил също е бил откаран във великотърновсакта болница, където въпреки усилията на лекарите в продължение на 40 минути да го реанимират, по-късно е починал. На двамата водачи са взети кръвни проби за химичен анализ. Причините за произшествието са в процес на изясняване. По случая е започнато досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.20", "title": " Един починал, един в кома и един ранен след катастрофа заради куче\t\t\t"}
{"url": "https://trud.bg/%d0%ba%d0%b0%d0%bc%d1%8a%d0%ba-%d1%83%d0%b4%d0%b0%d1%80%d0%b8-%d1%82%d1%83%d1%80%d0%b8%d1%81%d1%82-%d0%b2-%d0%bf%d0%b8%d1%80%d0%b8%d0%bd-%d1%81%d0%bf%d0%b0%d1%81%d0%b8%d1%85%d0%b0-%d0%b3%d0%be-%d1%81/", "text": "Камък се стовари върху главата на турист в Пирин, получи тежка травма и се наложи да бъде транспортиран с хеликоптер. Поредна спасителна акция вдигна на крак в неделя планински спасители от ПСС. В неделя следобед млад мъж и негов приятел се разхождали в местност между х. Безбог и Стражите в Пирин, когато върху тях полетял камък. Канарата се стоварила върху главата на 24-годишния Николай Н.. Приятелят на пострадалия подал сигнал през тел. 112 в Планинска спасителна служба. Идвайки на мястото спасителите установяват, че Николай има открита рана на главата, а от симптомите, които проявява младият мъж, става ясно, че той е с черепно-мозъчна травма. Това налага пострадалият да бъде транспортиран с хеликоптер до болница. Това е втора инфарктна ситуация в планината само за последните четири дни от миналата седмица, която има щастлива развръзка, благодарение на отличния синхрон между ПСС, въздушните и наземни екипи на „Лев Инс“ и застраховка „Планинска грижа“. На 16 август отново до болница „Св. Анна“ бе транспортирана жена в тежко състояние със съмнение за инфаркт. В момента тя е добре и се възстановява успешно. Заради подобни ситуации спасителите напомнят, че е добре туристите да си правят застраховки, когато излизат в планината. Те струва не повече от 4 лева,но спасяват живот. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Камък удари турист в Пирин, спасиха го с хеликоптер"}
{"url": "https://trud.bg/%d1%80%d0%b0%d0%b7%d0%b4%d0%b0%d0%b2%d0%b0%d1%82-%d0%bc%d0%b5%d0%b4%d0%b0%d0%bb%d0%b8-%d0%b8-%d0%bd%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b8%d1%82%d0%b5-%d0%b2-%d0%b3%d0%b8/", "text": "Реплика на златните медали от световното в София през септември ще получат всички деятели на българската художествена гимнастика, обявиха организаторите. С отличията ще бъдат удостоени всички досегашни президенти на федерацията, както и на клубовете. А форумът ще събере и шампионките ни на планетата през годините, които са 74. Абсолютните трофеи са 12 – пет в индивидуалното и 7 при ансамблите. Общо 300 кг от благородния метал ще бъде раздаден под формата на медали. За първенството от 9 до 16 септември в „Арена Армеец“ идват гимнастички от 54 държави.  А днес от 12,30 часа в градинката пред Народния театър „Иван Вазов“ ще бъде открита изложба, посветена на „златните момичета“. В края на седмицата е последното състезание на българките преди мондиала – световната купа в Казан (Русия).", "date": "2018.08.20", "title": " Раздават медали и на президентите в гимнастиката"}
{"url": "https://trud.bg/%d0%ba%d0%be%d0%bb%d0%b0-%d0%b1%d0%bb%d1%8a%d1%81%d0%bd%d0%b0-%d0%bf%d0%b5%d1%88%d0%b5%d1%85%d0%be%d0%b4%d1%86%d0%b8-%d0%b2-%d0%b8%d1%81%d0%bf%d0%b0%d0%bd%d0%b8%d1%8f-%d1%82%d1%80%d0%b8%d0%bc%d0%b0/", "text": "Трима души бяха ранени, след като кола блъсна няколко пешеходци на тротоара в испанския град Сарагоса, съобщи испанският вестник „Ел Мундо“, цитиран от БНТ. Шофьорът избягал, но по-късно е бил арестуван. Според източници от полицията най-вероятно се касае за пътен инцидент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Кола блъсна пешеходци в Испания, трима са ранени"}
{"url": "https://trud.bg/%d1%85%d0%bb%d0%b0%d0%bf%d0%b0%d1%86%d0%b8-%d0%b8%d0%b7%d1%82%d0%be%d1%87%d0%b8%d0%bb%d0%b8-600-%d0%bb%d0%b8%d1%82%d1%80%d0%b0-%d0%b4%d0%b8%d0%b7%d0%b5%d0%bb-%d0%be%d1%82-5-%d0%ba%d0%b0%d0%bc%d0%b8/", "text": "В 600 литра дизелово гориво са успели да източат от камиони в Търговище четирима младежи, между които и 18-годишен, който разкарвал по-малките момчета с бащината си кола БМВ, зареждана и с крадено гориво. Групичката е била задържана в края на миналата седмица, след като, само за броени дни в началото на август, хлапетата докарали главоболия на петима шофьори, които открили, че горивото им липсва. В ареста в Търговище за денонощие са прибрани 18-годишният Д.З от омуртагските села и трима непълнолетни от областния град, на 15 и 16 години. В различно съучастие, от 3 до 9 август, те източили гориво от камиони ДАФ, „Скания” и „Волво”. Превозните средства, които били атакувани, били на паркинги на бул. „Ал. Стамболийски”, бул.”Митрополит Андрей” и главния път София-Варна. Част от дизела момчетата продали на хора из града, като пласирали горивото в туби за минерална вода. Ползвали го и да зареждат колата, шофирана от 18-годишния, който карал бащиния си автомобил. Кражбите са били извършени през нощните часове, когато децата не би трябвало да са навън, но родителите на хлапетата нямали представа с какво се занимават чедата им. И четиримата досега нямали проявили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.20", "title": " Хлапаци източили 600 литра дизел от 5 камиона\t\t\t"}
{"url": "https://trud.bg/%d1%86%d1%81%d0%ba%d0%b0-%d0%b8%d0%b7%d1%82%d1%80%d0%b5%d0%b7%d0%bd%d1%8f-%d0%be%d1%82-%d0%b5%d0%b2%d1%80%d0%be%d0%b5%d1%83%d1%84%d0%be%d1%80%d0%b8%d1%8f%d1%82%d0%b0/", "text": "ЦСКА изтрезня от европейската еуфория. При това доста болезнено. След силните мачове с „Копенхаген“ и безметежния рейд в Първа лига „червените“ направиха твърде малко, за да искат нещо повече от 0:1 срещу „Лудогорец“.  ЦСКА се приземи и поне известно време трябва да гледа вечния съперник „Левски“ на върха. А дори реми в Разград щеше да остави „червените“ лидери с 5 точки пред „Лудогорец“. Уви! ЦСКА не успя да заздрави защитата и вратарския пост и това се оказа фатално в една едничка ситуация. Поне трима са виновните за гола на Вандерсон начело със стража Витаутас Черниаускас.  Треньорът Нестор Ел Маестро спечели много симпатии и овации най-вече заради мачовете с „Адмира Вакер“ в Лига Европа. Сърбинът с английски паспорт е ексцентрик. И с радостта си след голове, и с изказванията си, и с ризите си дори. Думите на Ел Маестро в Разград обаче едва ли ще зарадват много феновете на ЦСКА.  „Загубихме от най-добрия отбор в България – каза треньорът. – За вас може да е изненада, но за мен не е голяма.“  И продължи с най-заученото клише по нашите футболни ширини: „Животът продължава!“ Ел Маестро обеща, че след една седмица ще спечели загубените три точки. Също странно изказване. Първо мач срещу „Лудогорец“ след седмица няма да се играе. Второ – едва ли има нещо по-нормално у дома ЦСКА да победи изглеждащия сигурен изпадащ след петия кръг „Верея“.  Ел Маестро има огромен кредит на доверие и у феновете, и у ръководството. Откакто пое ЦСКА, статистиката му е 7 победи и 4 загуби. Падна от фаворитите „Копенхаген“ и „Лудогорец“, победи два пъти поне според коефициента на УЕФА по-силния „Адмира Вакер“. Сърбинът има месец и половина, в който ще играе 5 официални мача (един за купата) до най-важния тест – вечното дерби с „Левски“. Предостатъчно време да адаптира новата звезда Евандро, евентуално да вземе нови играчи, да поправи грешките от Разград и Копенхаген. До дербито 12 точки срещу двата тима с име „Ботев“, „Черно море“ и „Верея“ са в графата задължителни.  ЦСКА се върна в действителността. А тя изисква преследване с всички сили на най-важната цел – шампионската титла. Стартовата позиция за атака от днешна дата е отлична.", "date": "2018.08.20", "title": " ЦСКА изтрезня от евроеуфорията"}
{"url": "https://trud.bg/%d0%b4%d0%b5%d1%86%d0%b0-%d0%be%d1%82-%d0%b2%d1%8a%d0%b7%d0%bf%d0%b8%d1%82%d0%b0%d1%82%d0%b5%d0%bb%d0%bd%d0%be%d1%82%d0%be-%d1%83%d1%87%d0%b8%d0%bb%d0%b8%d1%89%d0%b5-%d0%b2-%d0%b7%d0%b0%d0%b2%d0%b5/", "text": "За второ бягство, кражби и вандалства на хлапета от Възпитателното училище – интернат (ВУИ) в Завет, съобщиха от полицията в Разград. Само седмица, след като пребиха параджията в заведението със специален режим и опитаха да взломят магазин, деца от интерната пак избягаха и вилняха в продължение на почти три дни на територията на Кубрат и Разград. И в двете серии са участвали 16-годишният А.Й. и 17-годишният М.А. При задържането на групичката в края на миналата седмица станало ясно, че с тях са били още 15-годишният И.Я. и 14-годишният М.Г. При второто бягство за две седмици, което започнало в четвъртък, децата първо пробвали да откраднат автомобила „Волво” на свой учител, но не успели да подкарат колата. Пет часа по-късно от село Острово успели да откраднат кола „Рено”, с която пристигнали в Разград. Там отишли на площад „Ларго” и разбили въртележка, от чиито монетник се сдобили със 100 лв. Къде и как са харчили парите от полицията не уточняват. Униформените влезли в дирите на групичката след подаден сигнал в петък сутринта за намерен в землището на село Киченица аварирал автомобил, който децата зарязали. Седмица преди тези престъпления трима от възпитаниците на училището, между които двама и от втората серия, пак успяха да избягат от интерната. При опита на параджията да ги спре те се нахвърлили върху него с юмруци и ритници. После отишли в заведение в Завет, където пили алкохол. Като свършили парите, поели към село Васелец и опитали да разбият врата на магазин, но се задействала алармата и хукнали да бягат. След сигнал от собственика, че има опит за взлом, били издирени и задържани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Деца от възпитателното училище в Завет пак бягат и крадат\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%80%d0%b0%d0%b7%d1%88%d0%b8%d1%80%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f-%d0%b1%d1%83%d0%bb-%d0%bc/", "text": "Видео, заснето с дрона на SkyscraperCity, показа как вървят дейностите по разширяването на бул. „Монтевидео“ в столичния квартал Овча купел. Кадрите са от 19 август. Ремонтните дейности започнаха на 1 юли в участъка от ул. „Боряна“ до бул. „Никола Петков“. Това последният етап от реконструкцията на булеварда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Вижте разширението на столичния бул. „Монтевидео“ от птичи поглед (ВИДЕО)"}
{"url": "https://trud.bg/%d1%81%d0%b5%d0%b1%d0%b0%d1%81%d1%82%d0%b8%d1%8f%d0%bd-%d0%ba%d1%83%d1%80%d1%86-%d0%ba%d0%be%d1%80%d0%b0%d0%b1%d0%b8%d1%82%d0%b5-%d1%81-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%bd%d0%b5/", "text": "Австрийският канцлер Себастиян Курц апелира да не се допускат корабите, превозващи мигранти от Африка, да стигат до Европа, предава скопският телевизионен канал „Телма“. И докато италианският министър на вътрешните работи Матео Салвини се закани да връща мигрантите директно в Либия, ако другите страни-членки на Европейския съюз не искат да ги приемат, Курц посочи, че на пристигащите от Африка кораби не трябва да се дава изобщо да влизат в териториалните води на страните от Съюза. След телефонен разговор с премиера на Малта Джоузеф Мускат, Курц обяви, че има съгласие да се неправи невъзможно за корабите, превозващи мигранти, да стигат до Европа. „Тези кораби трябва да се спират на външната граница на ЕС и мигрантите да бъдат връщани в страната, от която произхождат или в сигурна трета страна на африканския континент“, отсече той. По думите на австрийския канцлер, той и неговия малтийски колега споделят същото мнение, че всеки кораб може да влиза в ЕС. Другите страни-членки, според него, не трябва да позволяват на плавателни съдове от Африка да акостират в европейски пристанища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.20", "title": " Себастиян Курц: Корабите с мигранти не трябва да се допускат в Европа"}
{"url": "https://trud.bg/%d0%b5%d0%b4%d0%bd%d0%b0-%d0%be%d1%82-%d1%81%d1%8a%d0%b7%d0%b4%d0%b0%d1%82%d0%b5%d0%bb%d0%ba%d0%b8%d1%82%d0%b5-%d0%bd%d0%b0-meetoo-%d0%bf%d1%80%d0%b0%d0%b2%d0%b8%d0%bb%d0%b0-%d1%81%d0%b5%d0%ba%d1%81/", "text": "Актрисата Азия Ардженто – една от първите жени, обвинили холивудския продуцент Харви Уайнстийн в сексуални престъпление и поставили началото на движението #MeeToo, е платила колосална сума, за да се отърве от обвинение в подобно престъпление. Актьорът Джими Бенет я обвинил, че когато бил на 17 години тя го натискала да правят секс, пише tmz.com, цитиран от  . В прокуратурата на Ню Йорк са получени документи, че е постигнато споразумение между адвокатите на Ардженто и Бенет за снемане на обвиненията. Това се е случило, след като актрисата платила 380 000 долара на колегата си. Двамата участвали заедно във филм през 2004 година. Миналата година адвокатът на Бенет завел иск, в който се посочва, че през 2013 година, когато актьорът бил едва на 17 години, двамата с Ардженто имали „сексуално спречкване“. В документите се посочва, че двамата се срещнали в хотел в Калифорния, където тя му дала алкохол, целувала го, блъснала го на леглото, направила му фелацио и се покатерила върху него с намерение за сексуален акт. От въпросния ден Ардженто е публикувала снимки в Инстаграм. За една от тях тя пише: „Най-щастливия ден в живота ми, отново съм с Джими Бенет“. Според адвоката, клиентът му имал още снимки, на едната от които двамата били легнали голи в леглото. Твърди се, че през април Ардженто, която беше приятелка на покойния Антъни Бурдейн, е броила 200 000 долара, за да придобие въпросната гола снимка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.20", "title": " Една от създателките на #MeeToo правила секс с непълнолетен и му платила да мълчи"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d1%80%d0%be%d0%b3%d0%b8%d1%80%d0%b0%d0%bd%d0%b0-%d1%88%d0%be%d1%84%d1%8c%d0%be%d1%80%d0%ba%d0%b0-%d1%81-%d0%bf%d1%80%d0%b5%d0%ba%d1%80/", "text": "Млада шофьорка от Сливен бе задържана в полицейския арест, докато премине въздействието на приетия от нея наркотик. 35-годишната жена е била заловена на 17 август, точно по обяд, на оживения бул. „Братя Миладинови“ в града да управлява автомобил след употреба на амхетамин и метаамфетамин. При проверката се установило, че тя е в тройно нарушение. Колата й „Форд“ била с прекратена регистрация заради старо нарушение на закона и тя е нямало право да я управлява при тези обстоятелства. Надрусаната водачка обаче не само седнала отново зад волана, ами и сложила чужди регистрационни табели на автомобила. Те били издадени за друга кола, от същата марка, но друг модел. Нарушителката ще бъде изправена пред съда по бързото производство, казаха още от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Задържаха дрогирана шофьорка, с прекратена регистрация на колата и чужди табели"}
{"url": "https://trud.bg/%d0%be%d0%b3%d0%bd%d0%b5%d0%bd%d0%b0-%d1%84%d0%b8%d0%b5%d1%81%d1%82%d0%b0-%d1%87%d0%b8%d1%80%d0%b0%d0%ba%d0%bc%d0%b0%d0%bd-%d1%89%d0%b5-%d0%be%d1%81%d0%b2%d0%b5%d1%82%d0%b8-%d1%81%d0%b8%d0%bc/", "text": "За трета поредна година огнена фиеста ще освети символа на Каварненския залив-нос Чиракман, на 25 август от 21 часа, съобщават от пресцентъра на добруджанската община. Светлинното шоу ще се наблюдава в морската зона от буна 2. В „Огнена фиеста Чиракман 2018“ участват Дичо и приятели, които ще се погрижат за доброто настроение на всички граждани и гости.Нос Чиракман се извисява величествено на Каварненския бряг. Името му означава факел и според историческите източници в миналото е служил за ориентир.В малкия залив в подножието му е рибарското селище с много лодки.", "date": "2018.08.20", "title": " „Огнена фиеста Чиракман“ ще освети символа на Каварненския залив"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b8%d0%b7%d0%b4%d0%b8%d1%80%d0%b2%d0%b0-32-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6/", "text": "32-годишен мъж от Дупница е обявен за издирване, съобщиха от пресцентъра на МВР. Той е в неизвестност от 8 август тази година. Когато е напуснал дома си Михаил Василев Ковачев е бил облечен с черен анцуг, черна тениска, обут със зелени маратонки „Адидас“. Издирваният е висок към 180 см, с кафяви очи, кестенява коса. Призоваваме хората, които имат информация за него, да се обадят на тел. 112, 0701 51323 РУ-Дупница или в най-близкото поделение на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Полицията издирва 32-годишен мъж"}
{"url": "https://trud.bg/%d0%b3%d0%b8%d1%82-%d0%b4%d0%b5%d0%bb%d0%b0%d1%82%d0%b0-%d0%b7%d0%b0-%d0%b7%d0%b0%d0%b1%d0%b0%d0%b2%d0%b5%d0%bd%d0%b8-%d0%b7%d0%b0%d0%bf%d0%bb%d0%b0%d1%82%d0%b8-%d1%81%d0%b5-%d1%81%d0%bf%d0%b8%d1%80/", "text": "Когато вече има образувано дело за откриване на производство по несъстоятелност по иск на друг кредитор срещу работодател, който дължи възнаграждения на свои служители, съдебната практика е да се спира разглеждането на следващите молби до произнасяне по стартиралото дело по силата на Гражданския процесуален кодекс (Чл. 229. (1) Съдът спира производството… т. 4. когато в същия или в друг съд се разглежда дело, решението по което ще има значение за правилното решаване на спора). Това съобщиха от Инспекцията по труда  по повод зачестили жалби. При горецитираната хипотеза вече беше спряно производство по дело, образувано по иск на ИА ГИТ. На базата на съдебната практика, произтичаща от чл. 229 от ГПК, служителите на Агенцията подават искови молби само ако няма образувано дело за откриване на производство по несъстоятелност по иск на друг кредитор. Ако основанието за подаване на иск заради неизплатени възнаграждения е установено след първото открито заседание по вече стартирало дело, исковата молба на Инспекцията по труда не може да се присъедини към него. Според чл. 629, ал. 4 от Търговския закон срокът за присъединяване е до първото открито заседание, уточняват от инспекцията. В част от случаите ГИТ не подава искови молби, въпреки настояването на работниците и служителите, тъй като в хода на контролната дейност не са събрали доказателства, че се дължат възнаграждения на поне 1/3 от работниците и служителите за повече от два месеца. В други случаи работодателят към момента на проверката изплаща редовно трудовите възнаграждения, а задълженията са за стари периоди, поради което не може да бъде доказана трайност на неплатежоспособността – едно от условията за иницииране откриване на производство по несъстоятелност според установената съдебна практика. Има и жалби, касаещи задължения, за които давностният срок от три години е изтекъл и за които също няма основание да бъдат подавани искове в съда. Срокът започва да тече от момента, в който трудовите възнаграждения са станали дължими и изискуеми. Има и случаи, в които контролните органи на Агенцията са обективно възпрепятствани да извършат проверка, поради което не могат да бъдат събрани доказателства за дължими суми. Във всеки случай, в който се установи забавяне на възнагражденията, се изследва дали не са на лице условията за откриване на производство по несъстоятелност, уверяват от ГИТ. От началото на април до момента Инспекцията по труда е инициирала откриването на 35 производства за обявяване в несъстоятелност на работодатели, които дължат възнаграждения на около 1000 работници и служители. Седемдесет предприятия са изплатили междувременно трудовите възнаграждения, а седем са започнали изплащането им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " ГИТ: Делата за забавени заплати се спират, ако работодателят вече е даден на съд от други кредитори\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bf%d0%be%d0%b8%d1%81%d0%ba%d0%b0-%d0%bd%d0%b5%d0%b7%d0%b0%d0%b1%d0%b0%d0%b2%d0%bd%d0%b0/", "text": "След спешната среща, свикана днес от премиера Бойко Борисов по повод фалиралото застрахователно дружество „Олимпик“, което остави без покритие от сключени застраховки над 200 000 клиенти на компанията в България, вицепремиерът и министър на външните работи Екатерина Захариева прие посланика на Република Кипър Мариос Кундуридес. Тя настоя за незабавна среща на експертно ниво между представители на Комисията за финансов надзор (КФН) и кипърското финансово министерство, съобщиха от МВнР. „Засегнати са много хора, а все още нямаме официална информация от кипърската страна относно процедурата, по която ще бъдат изплатени обезщетенията – каза министър Захариева – Надяваме се да я получим във възможно най-кратък срок“. Вицепремиерът информира своя събеседник, че българската държава планира да помогне на засегнатите български граждани. „Готови сме да изпратим веднага експерти от КФН в Кипър, както и да приемем ваши специалисти в България, за да изясним проблема и да намерим спешно път за разрешаването му“, допълни Екатерина Захариева. Указания в този смисъл българският външен министър даде по-рано днес и на българското посолство в Република Кипър. На разговора в Министерството на външните работи присъства и председателят на Комисията за финансов надзор Карина Караиванова, която информира посланик Кундуридес относно тяхно запитване, отправено към кипърското финансово министерство на 7 август, на което все още не е получен отговор. Посланик Кундуридес увери вицепремиера, че ще съдейства за организирането на среща и изясняването на детайлите по случая. „Не политиците, а хората са на първо място, затова нашите две правителства трябва да направят всичко възможно, за да решим този въпрос“, заяви той.  „Отношенията ни с Кипър са отлични и се надявам на вашето съдействие. Това, което трябва да направим, е да реагираме възможно най-бързо“, подчерта Захариева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.20", "title": " Министър Захариева поиска незабавна среща между КФН и кипърското финансово министерство"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%85%d0%b0-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d1%8f-%d0%be%d1%82-%d0%bb%d0%be%d0%bd%d0%b4%d0%be%d0%bd-%d0%b2-%d0%be%d0%bf%d0%b8%d1%82-%d0%b7/", "text": "Салих Хатер, който вряза автомобила си в защитните заграждения на британския парламент, днес се яви в районния съд в Уестминстър, където официално му бяха предявени две обвинения – едното в опит за убийство на цивилни граждани и другото в опит за убийство на полицаи. 29-годишният британец от судански произход прекара в съда точно 6 минути, за да бъде потвърдена самоличността му и да официално да бъде обвинен в опит за убийство. От полицията съобщиха, че продължават да разследват случая като терористичен акт по три причини – знаковото място на случилото се, методът на извършване на предполагаемото нападение и че негова цел са били цивилни граждани и полицаи. Той обаче все още не е пряко обвинен в терористична дейност. При инцидента на 14 август бяха ранени трима души. Адвокатът на Салих Хатер не внесе искане за пускането му под гаранция, той остава в ареста, а следващото му явяване пред съд ще бъде на 31 август в „Олд Бейли“ – централния криминален съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Обвиниха нападателя от Лондон в опит за убийство на цивилни граждани и на полицаи"}
{"url": "https://trud.bg/%d0%bb%d0%b5%d0%ba%d0%b0%d1%80%d1%81%d0%ba%d0%b8%d1%8f%d1%82-%d1%81%d1%8a%d1%8e%d0%b7-%d0%b7%d0%b0-%d0%bf%d0%be%d1%87%d0%b8%d0%bd%d0%b0%d0%bb%d0%b0%d1%82%d0%b0-%d1%80%d0%be%d0%b4%d0%b8%d0%bb%d0%ba/", "text": "Български лекарски съюз излезе с позиция по повод   и коментарите в публичното пространство. От съсловната организация призовават да не се вменява недоказана вина на медиците от местната болница и предупреждават, че това нагнетява недоверие в системата. „Напрежението, паниката и недоверието към лекарите, няма да разреши проблемите, напротив, ще ги задълбочи“, посочват от БЛС. Пълният текст на позицията: „Във връзка със случая на починалата родилка в МБАЛ „Д-р Иван Селимински“ – Сливен, Български лекарски съюз изказва своите искрени съболезнования към близките на пациентката Ренета Томова. Ръководството на БЛС се запозна със случая и с излъчените в публичното пространство репортажи и коментари. Съсловната организация припомня, че медицинската професия, особено родилните грижи, е дейност с повишен риск от усложнения в лечебно-диагностичния процес и не всеки проблем в този ракурс се обусловя от некомпетентност или грешка на медицинско лице. За установяване на нарушения се налага щателна проверка и разследване от компетентни органи – съдебно-медицински лица, Прокуратура, следствие към МВР, ЦКПЕ на БЛС, борд по АГ и т.н., за което се изисква необходим ресурс от време за уточняване на обективни и субективни обстоятелствата около съответния инцидент. Лекарския съюз разбира чувствителността на цялото общество по темата за майчино и детско здравеопазване и е наясно, че казуси от тази сфера са изключително деликатни за всички. Все пак, държим да подчертаем, че всяко вменяване на недоказана към настоящия момент вина към медицинско лице, е провокация за нагнетяване на недоверие в системата. Това носи огромен негатив за цялата лекарска гилдия и компрометира лечебно-диагностичния процес, което рефлектира отрицателно върху цялото общество. Що се касае до дейността на БЛС по този случай, ние се придържаме към принципа ни на работа – не популяризираме незавършени производства и целим да не уронваме името на лекарската професия, преди да имаме обективни факти и конкретни доказателства, с които да боравим. Както при всеки друг казус, така и в настоящия, ще разгледаме казуса по уредения в Закона за съсловните организации на лекарите и лекарите по дентална медицина ред и в обхвата на предписаната компетентност. Тук следва да напомним, че компетентния орган на БЛС е Комисията по професионална етика към районната колегия на БЛС, като настоящият въпрос следва подробно да бъде обсъден там, заедно с всички относими доказателства. Правомощията на посочения орган са да установи дали е налице нарушаване на Кодекса за Професионална етика на лекарите в България и Правилата за добра медицинска практика. В конкретния случай към БЛС няма отправена официална жалба за разглеждане, но ЦКПЕ на БЛС ще се самосезира на база „публикации в пресата и медиите, касаещи ресора на КПЕ“, съгласно чл. 64(3). В тази връзка, редно е да се има предвид, че правомощията на БЛС в обсега експертизата на регионалните структури, са да налага административни санкции и констатации според Закона за съсловните организации, което не отменят търсенето на наказателна, гражданска или дисциплинарна отговорност от компетентните институционални органи. БЛС апелира за повече толеранс от обществото към българските лекари и за търпение за установяване на нарушения по надлежния ред, тъй като всеки един човек има право на справедлив процес за изясняване на вина. Наясно сме, че проблемите в сферата не са малко, но за разрешаването им е необходим единен и конструктивен диалог между цялото общество, институциите и съсловните организации. Напрежението, паниката и недоверието към лекарите, няма да разреши същите проблеми, напротив, ще ги задълбочи. Като първа стъпка в здравната сфера, в важно нивото на медицинската услуга в България да се установи с определен стандарт, а качеството на медицинската практика да се повишава и поддържа чрез ясно определени критерии и стимули.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Лекарският съюз за починалата родилка в Сливен: Напрежението към лекарите, няма да разреши проблемите"}
{"url": "https://trud.bg/%d0%b4%d0%b6%d0%be%d0%ba%d0%be%d0%b2%d0%b8%d1%87-%d0%b2%d0%bb%d0%b5%d0%b7%d0%b5-%d0%b2-%d0%b8%d1%81%d1%82%d0%be%d1%80%d0%b8%d1%8f%d1%82%d0%b0/", "text": "Величието   в   тениса   минава   през   титлите   от   Големия   шлем ,  но   Новак   Джокович   намери   още   един   път   към   него .  Сърбинът   стана   първият   с   т .  нар . „ Златен   Мастърс “ –  титли   от   всичките   турнири   от   категорията . Ноле   завърши   постижението   с   триумф   в   Синсинати   САЩ при   това   във   финал   срещу   Роджър   Федерер Джокера   спечели   с за   да   поведе   с в   едно   от   най големите   съперничества   в   историята   на   тениса „ За   мен   е   чест   да   постигам   неща които   определят   историята   на   тениса заяви   сърбинът Това   е   един   от   най големите   моменти   в   кариерата   ми още   повече   след   всички   трудности през   които   минах   в   последните   години Междувременно   Григор   Димитров   вече   е   в   Ню   Йорк където   следващата   седмица   започна   последният   турнир   от   Големия   шлем Ю   Ес   Оупън Още   в   деня   на   пристигането   си   българинът   пусна   видео на   което   тренира   под   ръководството   на   Дани   Валверду След   като   загуби   титлата   от   Синсинати Григор   отстъпи   с   три   места   назад   в   ранглистата   и   от   вчера   е и но   в   същото   време   се   изкачи   с   едно   място   в   годишната   класация Димитров   е и по   пътя   към   Лондон с точки но   все   още   е   далеч   от   най добрите които   получават   право   да   играят   на   АТП   финалите   през   ноември", "date": "2018.08.20", "title": " Джокович влезе в историята"}
{"url": "https://trud.bg/%d0%bd%d0%b0%d1%88-%d1%82%d0%b5%d0%bd%d0%b8%d1%81%d0%b8%d1%81%d1%82-%d1%81%d0%b5-%d0%ba%d0%bb%d0%b0%d1%81%d0%b8%d1%80%d0%b0-%d0%b7%d0%b0-%d0%bc%d0%bb%d0%b0%d0%b4%d0%b5%d0%b6%d0%ba%d0%b8%d1%82%d0%b5/", "text": "България   ще   има   и   тенисист   на   младежките   олимпийски   игри   в   Буенос   Айрес   през   октомври . 17- годишният   Адриан   Андреев   намери   място   в   схемата   за   турнира   благодарение   на   силното   си   представяне   в   юношеските   турнири   в   последните   месеци   и   предното   си   класиране   в   ранглистата Българинът   е и   в   света   при годишните а   преди   месец   стигна   финала   на   европейското   първенство където   загуби   в   три   сета Гергана   Топалова   пък   е   сред   първите   резерви   при   девойките   и   може   да   попадне   на   игрите   при   травма   или   отказване   на   някоя   от   по предно   класираните", "date": "2018.08.20", "title": " Наш тенисист се класира за младежките игри"}
{"url": "https://trud.bg/%d0%b1%d0%be%d1%82%d0%b5%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%81%d0%b5-%d0%bf%d0%be%d0%b4%d1%81%d0%b8%d0%bb%d0%b2%d0%b0-%d1%81-%d0%b1%d1%80%d0%b0%d0%b7%d0%b8%d0%bb%d0%b5%d1%86/", "text": "Защитникът Джонатан Перейра ще подпише договор с „Ботев“ (Пловдив). Бранителят мина медицински прегледи и се очаква да подсили тима. Бразилецът е вече в лагера на „канарчетата“, след като пристигна в неделя следобед в София, откъдето отпътува за Пловдив. Футболистът е със статут на свободен агент, а за последно се подвизаваше във фалиралия украински „Стал“ (Каменское). Перейра е юноша на „Гояс“. Той е на 23 години, а през миналия сезон е изиграл 12 мача, в които е реализирал едно попадение. В „Ботев“ спретнаха светкавична селекция след двете поредни загуби в дербитата с „Берое“ (1:2) и „Локомотив“ (Пловдив) (0:1). „Черно-белите“ пък отпразнуваха успеха над „канарчетата“ с чалга. Футболистите на Бруно Акрапович поляха успеха в спечелената битка за Пловдив в местна дискотека. Сексапилни танцьорки повдигаха настроението на „железничарите“ до ранни зори с кръшните си и предизвикателни танци. „Знам, че и в дерби мач се взимат три точки или една – каза треньорът Акрапович. – Получаваме обаче повече мотивация и самочувствие. Но сега ще работя по-трудно, защото трябва да запазя настроението в отбора. Предстоят тежки мачове за „Локомотив“.“", "date": "2018.08.20", "title": " „Ботев“ (Пловдив) се подсилва с бразилец"}
{"url": "https://trud.bg/%d0%be%d0%b1%d0%bd%d0%be%d0%b2%d0%b5%d0%bd%d0%be-%d1%82%d1%80%d0%b0%d1%81%d0%b5-%d0%bf%d0%be%d1%81%d1%80%d0%b5%d1%89%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%be%d1%82%d0%be-%d0%bf%d0%be/", "text": "С обновено трасе и изградени допълнителни съоръжения за участници и зрители мотополигон „Горна Росица“ в Севлиево посреща кръг от световния шампионат по мотокрос в класове MXGP и MX. Най-престижното мотоциклетно състезание за годината у нас е в неделя и ще бъде комбинирано с кръгове от европейския шампионат в класове MX250 и MX300. Заявки за участие има от 150 пилоти от 33 държави. „Нашето домакинство се очертава като един от най-силните кръгове в световното първенство“, коментира Румен Петков, председател на Организационния комитет за Гран при на България.  Поради големия брой участници е удвоен броят на съществуващите мивки за мотоциклети, стартовата бариера е обновена, ремонтирани или изградени наново са електрическата инсталация, електроснабдяването и част от обслужващите сгради. Много от старите препятствия по трасето са преработени, добавени са и нови. Един от тях е скокът преди финала, при който състезателите се издигат на 4 метра височина. С предстоящите гонки големият мотокрос се завръща на „Горна Росица“ след 4-годишно прекъсване, през което България нямаше право да организира международни състезания. „Този период беше голямо изпитание за любителите на нашия спорт – продължи Румен Петков. – Сегашното правителство прояви разбиране и подкрепи проекта ни. Домакинствата на България винаги са били повод да покажем страната ни на света в най-добрата й светлина.“  Той припомни, че състезанията на „Горна Росица“ са донесли на България шест награди за най-добър организатор по мотокрос в света.", "date": "2018.08.20", "title": " Обновено трасе посреща световното по мотокрос"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b0%d1%80%d0%bd%d0%b0-%d1%81%d1%8a%d0%b1%d1%80%d0%b0-33-000-%d0%bb%d0%b5%d0%b2%d0%b0-%d0%be%d1%82-%d1%82%d0%b0%d0%ba%d1%81%d0%b0-%d0%b4%d0%be%d0%bc/", "text": "За първата половина на 2018 г. приходите от такса „домашен любимец“ в местната хазна са 32 710 лв. при годишен план 42 000 лв. За миналата година постъпленията са били 48 710 лв., посочиха от пресцентъра на община Варна. Общинският съвет прие да се облагат с местния данък и собствениците на ловни кучета, след промените в Закона за ветеринално-медицинската дейност, от който бяха освободини преди да влязат в сила. За тях и всички останали домашни кучета във Варна таксата е 24 лева на година, а в останалите 5-те кметства – Тополи, Казашко, Каменар, Константиново и Звездица, е наполовина или 12 лв. По данни на електронния регистър за домашни любимци на община Варна към 1 август регистрираните ловни кучета са 18. Вече могат да не се обявяват за такива, защото им плащат такса като останалите.", "date": "2018.08.20", "title": " Община Варна събра 33 000 лева от такса „домашен любимец“"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d1%81%d0%bf%d0%be%d1%80%d1%82%d0%bd%d0%be-%d0%b8%d0%b3%d1%80%d0%b8/", "text": "Започна изграждането на ново спортно игрище в двора на СУИЧЕ „Св. Климент Охридски“ в Благоевград, съобщиха от общината. На място ще бъде поставена изкуствена трева за спортни терени, ще бъдат монтирани футболни врати с мрежа и ще бъде изградено осветление на самото игрище. СУИЧЕ е едно от училищата, включени в Инвестиционната програма за изграждане и ремонт през 2018 година. Голяма част от учебните заведения в Благоевград ще посрещнат учениците за новата учебна 2018/2019 година с обновени спортни площадки, физкултурни салони . Сред тях са XI ОУ „Христо Ботев“, IX ОУ „Пейо Яворов“, ЕГ „Акад. Л. Стоянов“ и ПМГ „Акад. С. Корольов“, V СУ „Георги Измирлиев“, VII СУ „Кузман Шапкарев“. В резултат на целенасочената политика на кмета д-р Атанас Камбитов, материално-техническата база в учебните заведения, ежегодно се поддържа и надгражда. Целта е да бъдат осигурени максимално добри условия за децата на Благоевград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.20", "title": " Започна изграждането на спортно игрище в СУИЧЕ „Св. Климент Охридски“ в Благоевград"}
{"url": "https://trud.bg/%d1%80%d0%b5%d0%b0%d0%bb-%d1%81-%d0%b0%d0%bd%d1%82%d0%b8%d1%80%d0%b5%d0%ba%d0%be%d1%80%d0%b4-%d0%bf%d0%be-%d0%bf%d0%be%d1%81%d0%b5%d1%89%d0%b0%d0%b5%d0%bc%d0%be%d1%81%d1%82/", "text": "Отборът на „Реал“ (Мадрид) записа антирекорд по посещаемост. Ефектът от напускането на Кристиано Роналдо се отрази негативно на феновете, но не и на играта на тима в първия мач от испанската Примера дивисион. Европейският шампион победи „Хетафе“ с 2:0 на своя „Сантяго Бернабеу“, но самият стадион беляза най-ниската си посещаемост от дълго време насам. 48 466 души гледаха двубоя на живо. Това е най-ниската регистрирана цифра от феновете от 2009-а насам. Тогава на 24 май близо 4 хиляди души по-малко посетиха шампионатния мач с „Майорка“ (3:1). Това бе и последният двубой преди привличането на Кристиано. Оттогава клубът не може да се оплаче от ниска посещаемост. По всичко личи, че напускането на португалеца е довело до негативната статистика срещу „Хетафе“. Запалянковците на „Реал“ все още нямат нов любимец. А такъв може да се открие трудно, след като Роналдо изигра 9 сезона за клуба, в които заби 450 гола. Спечели и пет Златни топки, четири трофея в Шампионската лига и две титли на Испания преди да се присъедини към италианския първенец „Ювентус“. Погледите в Мадрид сега са насочени към Гарет Бейл, смятан за новия лидер. Той и Даниел Карвахал вкараха за успеха над „Хетафе“. „Бейл не трябва да следва пътя на Роналдо“, заяви Начо Фернандес, защитник на „Реал“. Снимка: Twitter", "date": "2018.08.20", "title": " „Реал“ с антирекорд по посещаемост"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d1%85%d0%be%d0%ba%d0%b0-%d1%81%d0%b0%d1%89-%d0%b7%d0%b0%d1%80%d0%b0%d0%b4%d0%b8-%d1%81%d0%b8%d1%80%d0%b8%d1%8f/", "text": "Лондон спира подкрепата за враговете на Асад Отказът на САЩ да вземат участие във възстановяването на Сирия има за цел да спъне връщането на сирийски бежанци в родината им, заяви вчера руският външен министър след среща с ливанския си колега Джубран Басил в Москва, предаде Ройтерс. “Вашингтон е заинтересован от възстановяването само на онези части от Сирия, в които опозицията на президента Башар Асад е активна”, подчерта дипломат №1 на Русия. Коментарът му бе направен, след като президентът на САЩ Доналд Тръмп обяви, че Вашингтон “слага край на нелепите 230 млн. долара годишна помощ за развитие” на арабската страна. “Вместо нас, Саудитска Арабия и други богати страни от Персийския залив ще поемат този ангажимент”, подчерта Тръмп. На Басил Лавров обеща помощ за връщане на сирийските бежанци, които в Ливан наброяват по данни на ООН близо 1 млн. души. “Ливан не трябва да става заложник на бежанската криза”, посочи руският външен министър. Британският в. “Таймс” написа вчера, че Лондон планира до края на годината да прекрати финансирането на опозиционни групировки в Северозападна Сирия, част от която остава под контрола на враговете на Асад. Фактор за решението е и скорошно разкритие на Би Би Си, че голяма част от средствата били разхищавани и дори попадали в ръцете на екстремисти. Освен това британските власти не вярвали, че опозицията ще издържи на натиска на подкрепяните от Русия правителствени сили на Дамаск.    ", "date": "2018.08.20", "title": " Москва хока САЩ заради Сирия\t\t\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b7%d0%b0%d1%82%d0%b2%d0%be%d1%80%d0%b8-%d0%bb%d0%b5%d0%bd%d1%82%d0%b0-%d0%bd%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0-2/", "text": "Временно движението при км 28 на автомагистрала „Струма“ в посока Кулата се осъществява в една лента поради катастрофа. Това съобщиха от пресцентъра на Агенция „Пътна инфраструктура“ (АПИ). Ограничено е движението по изпреварващата лента.", "date": "2018.08.20", "title": " Катастрофа затвори лента на магистрала „Струма“"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b4%d0%b0-%d1%81%d0%b5-%d0%bf%d0%be%d0%b5%d0%bc%d0%b5-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b0-%d0%be%d1%82%d0%b3%d0%be%d0%b2%d0%be/", "text": "Да се поеме отговорност за случая с кипърската застрахователна компания, не само чрез оставката на Ралица Агайн – трябва политическа. Това каза лидерът на БСП Корнелия Нинова по време на брифинг в Народното събрание след внасяне на искането за извънредно заседание. По думите й за срива на Търговския регистър, Цецка Цачева още си дължи оставката. Според нея за случая с кипърската компания ще се освободи Ралица Агайн, но не бива да се спира до това. „При правителствата на Бойко Борисов се руши държавността и институциите“, заяви Нинова. По думите й днешното решение при премиера е неудовлетворително за БСП и за засегнатите хора. „Това представлява регулиран пазар, на който държавата има своята ключова роля. Това е задължителна застраховка, така че българските граждани са добросъвестни платци. След като държавата не е упражнила необходимия контрол в лицето на КФН, не може да излезеш и да кажеш на тези хора: водете си делата в Кипър. Това е абсолютно неприемливо, още повече, че са възможни други решения. Ние твърдим още в началото ,че можем да стигнем до това решение гаранционният и обезпечителният фонд в България да платят на хората и да влязат в техните права и от свое име да водят тези дела в Кипър“, заяви Нинова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Нинова: Да се поеме политическа отговорност за случая с кипърската застрахователна компания"}
{"url": "https://trud.bg/%d0%b6%d0%b0%d0%bd%d0%b4%d0%b0%d1%80%d0%bc%d0%b5%d1%80%d0%b8%d1%8f%d1%82%d0%b0-%d0%bb%d0%be%d0%b2%d0%b8-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d0%bc%d0%b8%d0%b3%d1%80%d0%b0%d0%bd/", "text": "Мащабна операция на жандармерията и Столичната дирекция на вътрешните работи срещу нелегални мигранти се провежда в момента в района на Световрачане. По първоначална информация има задържани над 10 нелегалнo пребиваващи  нас чужденци, предаде БНР. Акцията е започнала след подаден сигнал за изоставен багаж и забелязани хора в района. На място са изпратени екипи на МВР от София. Към момента не е ясна самоличността на задържаните. Работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Жандармерията лови нелегални мигранти в Световрачане"}
{"url": "https://trud.bg/%d1%82%d0%b5%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b7%d0%b0%d1%82%d0%b2%d0%be%d1%80%d0%b8-%d0%bf%d1%8a%d1%82%d1%8f-%d0%b1%d1%83%d1%80%d0%b3%d0%b0%d1%81/", "text": "Пътят Бургас–Поморие е затворен заради тежка катастрофа, съобщиха от полицията. Инцидентът е станал в района на гробищата на Поморие. Налага се рязане на един от автомобилите. Обходният маршрут ще е през Каменар, движението ще се отбива от детелината на „Сарафово“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Тежка катастрофа затвори пътя Бургас–Поморие"}
{"url": "https://trud.bg/%d0%bc%d0%b2%d1%80-%d0%b7%d0%b0%d0%bb%d0%be%d0%b2%d0%b8-%d0%b1%d0%b0%d0%bd%d0%b4%d0%b0-%d0%bc%d0%b0%d0%bb%d0%be%d0%bb%d0%b5%d1%82%d0%bd%d0%b8-%d0%ba%d1%80%d0%b0%d0%b4%d1%86%d0%b8-%d0%be%d0%b1%d0%b8/", "text": "Полицейска закрила е оказана в РУ-Кърджали на двама малолетни и един непълнолетен след извършена кражба. Момчетата – две на 13 и едно 14-годишно, били установени след подаден сигнал за разбит автомат за кафе в Кърджали и откраднати 60 лв., съобщиха от МВР. Част от парите са намерени и иззети. Невръстната група е специализирана за кражби от машини за кафе и в „актива“ си има десетки такива деяния, поясняват от областната дирекция. Проверката по случая продължава сектор „Криминална полиция“ в управлението и инспектор от Детска педагогическа стая.", "date": "2018.08.20", "title": " МВР залови банда малолетни крадци, обирали кафе автомати"}
{"url": "https://trud.bg/%d0%be%d1%82%d0%bd%d0%b5%d1%85%d0%b0-%d0%bf%d0%be%d0%b1%d0%b5%d0%b4%d0%b0-%d0%bd%d0%b0-%d0%b0%d0%bb%d0%be%d0%bd%d1%81%d0%be-%d0%bd%d0%b0-%d1%81%d0%b8%d0%bb%d0%b2%d1%8a%d1%80%d1%81%d1%82%d0%be%d1%83/", "text": "Фернандо   Алонсо   финишира   пръв   в  6- часовото   състезание   от   Световния   шампион   за   издръжливост   на   пистата  „ Силвърстоун “,  но   малко   по – късно   разбра ,  че   е   дисквалифициран .  Победата   на  „ Тойота “,  където   испанецът   е   съотборник   със   Себастиен   Буеми   и   Казуки   Накаджима ,  бе   отнета   заради   пода   на   кола ,  който   не   отговарял   на   правилника .  Алонсо   участва   в   състезанията   за   издръжливост ,  въпреки   че   все   още   е   пилот   на  „ Макларън “  във   Формула  1.  Той   пожела   успех   на   сънародника   си   Карлос   Сайнц ,  който   ще   го   замени   догодина . „ Той   има   всички   качества   да   кара   за   тима   и   се   надявам   да   им   донесе   успехи “,  заяви   Нандо .", "date": "2018.08.20", "title": " Отнеха победа на Алонсо на „Силвърстоун“"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%bf%d1%80%d0%b8%d0%b7%d0%be%d0%b2%d0%b0%d0%b2%d0%b0-%d0%ba%d0%b0%d1%82%d0%be%d0%bb%d0%b8%d1%86%d0%b8%d1%82%d0%b5-%d0%bd/", "text": "Изправен пред   на свещенослужители над деца в няколко страни едновременно, папа Франциск написа днес безпрецедентно писмо до католиците по света, призовавайки всеки от тях да съдейства за изкореняването на явлението, предаде Ройтерс. В обръщението си папата отново иска прошка от името на Римокатолическата църква за греховете на свещениците педофили, посочва ТАСС. В писмото, адресирано до „Народа на Господ“, той обещава също, че няма да се пестят усилия за прекратяване и предотвратяване на посегателствата и на прикриването им. „Осъзнахме, че тези рани никога не зарастват и изискват от нас най-остро да заклеймим жестокостите и да обединим сили за изкореняване на тази култура на смъртта“, заявява папата. В посланието си Светият отец реагира и на огласеното преди дни разследване на прокуратурата в американския щат Пенсилвания, разкрило, че в течение на десетилетия над 300 свещеници са вършили сексуални посегателства срещу повече от 1000 деца и деянията им са били прикривани от Църквата, отбелязва Франс прес. Макар повечето от тези случаи да принадлежат на миналото, е ясно, че посегателствата дълго време са били пренебрегвани, за тях се е мълчало или са били крити, пише Франциск. Папата не за първи път реагира на мъчителната тема за педофилията и посегателствата. В края на юли той прие оставката на американския кардинал Тиодор Маккарик, почетен архиепископ на Вашингтон, обвинен в сексуални посегателства срещу непълнолетни. Няколко други висши прелати бяха принудени да подадат оставка за това, че са си затваряли очите за злоупотребите, като кардинал Роджър Махони от Лос Анджелис и кардинал Бърнард Ло от Бостън. Представител на Ватикана каза, че това е първият случай, когато папата пише до католиците по света – около 1,2 милиарда души – във връзка със сексуалните посегателства. Предишните му писма, свързани със скандала, бяха адресирани до епископите и вярващите в отделни страни. Църквата е изправена пред скандали за сексуални посегателства в няколко страни, включително САЩ, Чили и Австралия. Писмото е публикувано днес на официалния сайт на Светия престол, дни преди посещение на папата в Ирландия, която все още се отърсва от последиците от скандал за сексуални посегателства на свещеници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Папа Франциск призовава католиците на борба срещу сексуалните посегателства"}
{"url": "https://trud.bg/%d0%bc%d0%b0%d0%ba%d0%b0%d1%80%d0%be%d0%b2-%d0%bd%d0%b8-%d0%be%d0%b1%d0%b5%d1%89%d0%b0-%d0%bf%d0%be%d0%bc%d0%be%d1%89-%d0%b7%d0%b0-%d0%bf%d0%b0%d0%bc%d0%b5%d1%82%d0%bd%d0%b8%d1%86%d0%b8%d1%82%d0%b5/", "text": "Посланикът на Русия в България Н. Пр. Анатолий Макаров се срещна с областния управител на Софийска област Илиан Тодоров. Разговорите се отнасят до развиването на руско-българските връзки на регионално ниво, насърчаване на побратимени отношения между градовете на двете страни и опазване на паметниците от общата ни история, става ясно от информация на посолството на Русия у нас. Тодоров бе на посещение в Ленинградска област, като специално обсъди с губернатора й Александър Дрозденко насърчаването на религиозно-поклонническия туризъм, за да може руски туристи, почиващи у нас, да посетят църквите и манастирите в Софийска област.", "date": "2018.08.20", "title": " Макаров ни обеща помощ за паметниците"}
{"url": "https://trud.bg/%d0%ba%d0%be%d0%b7%d0%bc%d0%b8%d0%bd-%d0%bc%d0%be%d1%86%d0%b8-%d0%be%d1%82%d0%bd%d0%be%d0%b2%d0%be-%d0%bf%d1%80%d0%be%d0%b2%d0%be%d0%ba%d0%b8%d1%80%d0%b0/", "text": "Козмин Моци не изневери на стила си да провокира противници в дербита. Секунда след последния сигнал на рефера Николай Йорданов румънецът от „Лудогорец“ вдигна победоносно ръце към агитката на ЦСКА. Постъпката влуди „червения“ нападател Мауридес, който опита да се сбие с Моци. Заради играчи и на двата отбора двамата не успяха да стигнат един до друг.  „Мислех, че се радвам пред феновете на „Лудогорец“ – опита да се измъкне Моци, макар че никой не му повярва. – Нищо не към казал на Мауридес. Не знам какво иска от мен. И не знам какво има с тези фенове, след като е изиграл три мача за отбора. Най-важни са трите точки. Надиграхме ЦСКА през цялото време.“  „Българският футбол има нужда от такива мачове – коментира Пауло Аутори, треньорът на „Лудогорец“. – Създадохме достатъчно положения, за да спечелим. В последните две срещи показахме, че играем добър футбол. Шампионатът е много дълъг. В първите мачове нищо не се печели, не се и губи. Целта ни е да влезем в групите на Лига Европа.“", "date": "2018.08.20", "title": " Козмин Моци отново провокира"}
{"url": "https://trud.bg/%d0%b2%d1%8a%d0%bb%d0%bd%d0%b8%d1%82%d0%b5-%d0%bd%d0%b5-%d0%bf%d0%be%d1%89%d0%b0%d0%b4%d0%b8%d1%85%d0%b0-%d0%b8-%d1%81%d0%bb%d1%8a%d0%bd%d1%87%d0%b5%d0%b2%d0%be%d1%82%d0%be-%d0%b1%d1%83%d0%bd%d0%b3/", "text": "Извънредна комисия към областния управител решава проблемите със свлачищата и бреговата ивица Вълните са разрушили укрепването на басейна на Слънчевото бунгало в правителствената резиденция “Евксиноград”, който е на самия бряг, научи “Труд”. Луксозната къща до морето е любимо място за отсядане на президент и премиер, а миналата година по време на визитата си у нас в него нощуваха френският президент Макрон и съпругата му. В момента съоръжението е опасно за къпане и може да бъде използвано чак догодина след сериозен ремонт. Слънчевото бунгало разполага със собствен плаж, басейн и барбекю, а до него по стръмното се слиза с открит асансьор. Името си носи заради близостта с една от най-големите реликви на бившия царски дворец-слънчевия часовник, подарък от кралица Виктория. “В сряда извънредна комисия при областния управител Стоян Пасев ще обсъжда проблемите с брегоукрепването. Експерти от няколко институции ще разглеждат сигнали за лошото състояние на варненския вълнолом, където миналата седмица вълна помете и захвърли фатално две момчета в морето, както и сигнали за Слънчевото бунгало в Евксиноград и отнесената от пороите асфалтова настилка на Алея Първа”, обясни за “Труд” областният управител Стоян Пасев. Той посочи, че другия месец ще бъдат известни данните от мониторинга на Алея Първа, осемте буни и вълнолома. Голямото свлачище между Златни пясъци и Кранево е стигнало почти до пътя и ако не се вземат спешни мерки, ще се наложи движението към най-големия курорт на север да заобикаля през кв.”Виница”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Вълните не пощадиха и Слънчевото бунгало\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%87%d0%b0%d0%bd%d1%82%d0%b8-%d0%b8-%d1%82%d0%b5%d0%ba%d1%81%d1%82%d0%b8%d0%bb%d0%bd%d0%b8-%d0%b8%d0%b7%d0%b4%d0%b5%d0%bb%d0%b8%d1%8f-%d0%bf/", "text": "Над 1720 артикула – чанти, текстилни изделия, бельо и чорапи, задържаха митнически служители от Митница Столична поради съмнения, че са фалшиви, съобщиха от Агенция „Митници“. На 15.08.2018 г. митническите служители проверяват товарен автомобил, превозващ стока от Турция. Сред редовно декларираната стока – текстилни изделия, те откриват и общо над 1720 артикула, които носят световно известни марки и за които е възникнало съмнение, че нарушават права на върху интелектуалната собственост. Открити са 540 чанти с надписи на ZARA, GUESS и TOMMY HILFIGER, 830 спортни долнища с лого на ADIDAS и NIKE, както и 350 мъжки боксерки HUGO BOSS, CALVIN KLEIN и POLO. Наред с това митническите служители откриват и 350 дузини (4200 чифта) недекларирани чорапи, някои от които също носят защитени изображения и надписи на спортни търговски марки. В изпълнение на разпоредбите на Регламент (ЕС) 608/2013 на ЕП стоките са задържани, уведомени са притежателите на марките. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Задържаха чанти и текстилни изделия поради съмнения, че са фалшиви"}
{"url": "https://trud.bg/72-%d0%b3%d0%be%d0%b4%d0%b8%d1%88%d0%b5%d0%bd-%d0%be%d1%86%d0%b5%d0%bb%d1%8f-%d0%bf%d1%80%d0%be%d0%bf%d0%b0%d0%b4%d0%b0%d0%b9%d0%ba%d0%b8-%d0%b2-%d1%88%d0%b0%d1%85%d1%82%d0%b0-%d0%ba%d1%80%d0%b0/", "text": "72-годишен мъж оцеля след пропадане в отводнително съоръжение край река Сива в Търговище. Тясната шахта, около 50 см, която била пълна с вода, е в съседство на хипермаркет и към момента не е ясно чия собственост е теренът и каква точно е шахтата. Човекът, който се разхождал край реката, не забелязал къде стъпва, когато пропаднал в дупката. Паднал поне метър надолу и успял да се заклещи в издатини, като си ожулил ръцете. Твърдял, че е стоял към три часа, потънал до гърдите във мръсна вода, докато реагират на виковете му за помощ. Мъж, който пазарувал в магазина и бил спрял в края на паркинга, чул виковете и тръгнал да търси откъде идват. Той подал сигнал на тел. 112 и на мястото бил изпратен екип на противопожарната служба. В шахтата била спусната стълба, която била около 4 метра, казаха от спасителния екип, коментирайки, че човекът е имал голям късмет. От общината, „ВиК” и други служби правят проверки какво точно е съоръжението, в което е станал инцидентът и как да се обезопаси районът. По предварителна информация мястото, където е пропаднал човекът, било на частен терен, който не бил заграден, а въпросната дупка с неясно предназначение не била отбелязана никъде по документите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.20", "title": " 72-годишен оцеля, пропадайки в шахта край река\t\t\t"}
{"url": "https://trud.bg/22-%d1%80%d0%b8-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd-%d0%bf%d0%b0%d0%bd%d0%b0%d0%b8%d1%80-%d0%bd%d0%b0-%d0%b7%d0%b0%d0%bd%d0%b0%d1%8f%d1%82%d0%b8%d1%82%d0%b5-%d0%b8/", "text": "Кавал от еленски рог на Георги Димов от Шумен спечели конкурса за най-хубав сувенир на 22-рия Международен панаир на занаятите и изкуствата. По време на тазгодишното изложение, което по традиция се провежда в Морската градина, бяха показани 84 авторски произведения в специално изградена сувенирна палата, посочи основния организатор Веселина Савова. Посетителите номинираха 50 от тях, а с гласа на медиите във Варна бяха определени победителите. В призовата тройка освен атрактивният кавал, попаднаха и красивата кукла „Мария с народна северняшка носия“, изработена от Детелина Димитрова от Девня и дървено пано „Жена с менци“ с автор Тодор Танев. Участниците ще получат грамота, а майсторът на кавала, който засвири с него, парична награда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " 22-ри Международен панаир на занаятите и изкуствата\t\t\t"}
{"url": "https://trud.bg/%d0%be%d1%82-%d0%bf%d0%b5%d1%82%d1%8a%d0%ba-%d0%b4%d0%be-%d0%bd%d0%b5%d0%b4%d0%b5%d0%bb%d1%8f-%d1%81%d0%b0-%d1%83%d1%81%d1%82%d0%b0%d0%bd%d0%be%d0%b2%d0%b5%d0%bd%d0%b8-10-735-%d0%bd%d0%b0%d1%80%d1%83/", "text": "Продължават проверките на полицията в рамките на ежедневния засилен контрол по пътищата на страната. В последния работен ден на миналата седмица и двата почивни дни акцентът на екипите бe проверки за скорост, ползването на обезопасителни колани и системи, техническа неизправност на автомобилите, неправилно изпреварване и невръчени фишове, съобщиха от МВР. В хода на операцията полицейските екипи са проверили 14625 моторни превозни средства и 19412 души. Установени са 10735 нарушения, като са издадени 4960 фиша, 2063 акта за установени административни нарушения, констатирани са 3712 случая на превишена скорост. Отнети са 160 свидетелства за управление на МПС по причина неплатени задължения по ЗДвП. По време на осъществените проверки на място на гражданите са връчени общо 834 електронни фиша. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " От петък до неделя са установени 10 735 нарушения на пътя в цялата страна\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d1%83%d0%ba%d1%80%d0%b5%d0%bf%d0%b2%d0%b0%d0%bd%d0%b5-%d0%bd%d0%b0-%d1%81%d0%ba%d0%b0%d1%82%d0%b0-%d0%bd%d0%b0%d0%b4-%d1%81%d1%80%d1%83%d1%82%d0%b8%d1%89/", "text": "Започва укрепване на ската над срутищата при 27-ми км на път III-107 Рила – Рилски манастир. Утре стартира изрязването на дърветата над трите срутища и обрушването на скатовете от алпинисти, съобщиха от Агенция „Пътна инфраструктура“. Дърветата ще се премахват от собственика на гората – Рилският манастир. Днес беше направен оглед на терена и е решено двете дейности да се извършват паралелно. След като завърши обрушването ще се монтират и мрежите. Първоначалното укрепване се очаква да приключи за срок от два месеца. Екип от геодезисти работи върху набелязването на мерки за дълготрайното решаване на въпроса в този участък. За укрепването на ската Агенция „Пътна инфраструктура“ подготвя документация за стартиране на обществена поръчка за изработване на технически проект и извършване на укрепителни и обезопасителни работи в участъка. Целта е проучвателно-проектанските работи да изяснят инженерно-геоложките условия в района на срутищните процеси, причините за тяхното възникване и да бъдат предложени конкретни мероприятия за трайното укрепване, възстановяване и недопускане в бъдеще на срутване на скални маси върху пътното платно. В момента движението в отсечка от 250 м по пътя до Рилския манастир се осъществява в една лента. Участъкът е сигнализиран с необходимите пътни знаци, а скоростта е ограничена до 40 км/ч. Преминаването е безопасно и шофьорите трябва да карат спокойно. Укрепителните дейности няма да се извършват в петък и в почивните дни – събота и неделя, когато Рилският манастир се посещава от повече туристи, поклонници и трафикът е по-интензивен. За да не се затруднява движението на 28 август /вторник/ – Голяма Богородица по стар стил, също няма да се предприемат ремонтни работи. По време на укрепителните дейности пътят ще се затваря частично за няколко часа, в зависимост от трафика и натовареността. Движението ще се регулира от „Пътна полиция“, като работата им ще бъде подпомогната от служители на Областното пътно управление – Кюстендил и от пътноподдържащата фирма. Временните спирания на движението ще бъдат съобразени с редовните автобусни линии до Рилския манастир. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Започва укрепване на ската над срутищата по пътя за Рилски манастир"}
{"url": "https://trud.bg/%d1%83%d1%87%d0%b5%d0%bd%d0%b8%d0%ba-%d0%b5-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%bf%d0%be%d0%b4-%d1%81%d1%82%d1%80%d0%b0%d0%b6%d0%b0-%d0%b7%d0%b0-%d0%bd%d0%b0%d1%80%d0%ba%d0%be%d1%82/", "text": "Окръжен съд – Варна определи постоянна мярка „задържане под стража“ на 19-годишния Исидор И., обвиняем за това, че е държал с цел разпространение високорискови наркотични вещества. Срещу него има още 3 висящи производства по същия член на Наказателния кодекс, съобщиха от пресцентъра на ВОС. При опит на органите на полицията за проверка на самоличността на Исидор по това досъдебно производство същият е избягал и се укрил. Престъплението, в което е обвинен младежът е тежко по смисъла на закона и НК предвижда затвор от 2 до 8 години и глоба от 5 хил. до 20 хил. лв. Защитата на обвиняемия поиска по-лека мярка за неотклонение с мотива, че той има постоянен адрес и няма предишни осъждания. Предвид действията му и високата обществена опасност съдебният състав прецени, че е реална опасността лицето да укрие и да извърши друго деяние и определи най- тежката мярка за неотклонение „задържане под стража“. Определението на Окръжен съд – Варна може да бъде обжалвано и протестирано пред Апелативен съд – Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.20", "title": " Ученик е задържан под стража за наркотици"}
