{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%b8-%d0%b7%d0%b2%d0%b5%d0%b7%d0%b4%d0%b8-%d0%bd%d0%b0-%d0%ba%d0%b8%d0%bd%d0%be%d1%82%d0%be-%d1%89%d0%b5-%d1%88%d0%b5%d1%81%d1%82%d0%b2%d0%b0%d1%82-%d0%b2/", "text": "Над 300 театрали се събират в Сливен по покана на Драматичния театър „Стефан Киров“. Поводът е едновековния юбилей на театъра-домакин, който ще бъде отбелязан на 18 септември. Участие в празника ще вземат и студенти от НАТФИЗ, ученици по актьорско майсторство на Пламен Марков и Ивайло Христов. И двамата професори са с принос за сливенската сцена. Техните студенти ще открият програмата с атрактивно шествие на световните звезди на киното. Дефилето ще премине по цялата пешеходна зона. Крайната му точка е сградата на театъра, върху чийто покрив ще бъде пресъздадена картина от спектакъла на режисьора Слави Шкаров „Молиер или Съзаклятието на лицемерите“. Във фоайето ще бъде открита изложба за 100-годишнината със сценографски проекти, театрални костюми, документални експонати. Повечето от подробностите за събитията остават изненада за публиката. Специалната програма за юбилея е под режисурата на Борислав Чакринов. Честванията съвпадат с тазгодишното издание на Есенния театрален салон от 12 до 28 септември.", "date": "2018.09.11", "title": " Световни звезди на киното ще шестват в Сливен"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%bf%d0%be%d0%b5-80-%d0%bf%d1%80%d0%be%d1%86%d0%b5%d0%bd%d1%82%d0%b0-%d0%be%d1%82-%d0%b1%d1%8e%d0%b4%d0%b6%d0%b5%d1%82%d0%b0-%d0%be%d0%b1/", "text": "Държавата пое 80 процента от организацията на световното – призна Илиана Раева, председател на федерацията по художествена гимнастика. – И много хора помогнаха безкористно за шампионата. А колко е точният бюджет, ще сме наясно след неговия край. Но за да постигнем всичко, това което виждата в „Арена Армеец“ са нужни между 2,5 и 3 милиона лева.“  Раева допълни, че доста от спонсорите са се включили и с бартер. От „Моторола“, например, е осигурена цялата техника в залата, а „Петрол“ – бензина, с който се превозват състезателките и официалните гости на шампионата. „Цветята, банкетът, картините, които красят офисите на гостите от Международната федерация (ФИГ), също са на бартер“, каза още Илиана.  Тя изрази благодарност на ФИГ, че повериха на България за трети път световно първенство, което идва след 31-годишна пауза.  През годините страната ни има впечатляващ принос в световната гимнастика – 73 шампионки, които ще бъдат почетени на първенството. Мария Гигова записва името си със златни букви в историята, като първата на планетата с три титли. А успехът и дублира друга българка – Мария Петрова, която сега е шеф на техническия комитет на  европейската гимнастика. „Моята мисия на това първенство е да защитавам ценностите на този красив спорт – каза Петрова, която е посланик на световното. – Аз съм започнала като малко момиче с гимнастика и съм сигнала своите върхове.“ Снимки ЮЛИАН ТОДОРОВ", "date": "2018.09.11", "title": " Държавата пое 80 процента от бюджета, обяви Раева"}
{"url": "https://trud.bg/%d0%be%d0%b4%d0%be%d0%b1%d1%80%d0%b8%d1%85%d0%b0-226-%d0%bc%d0%bb%d0%bd-%d0%b5%d0%b2%d1%80%d0%be-%d0%b7%d0%b0-%d1%89%d0%b5%d1%82%d0%b8%d1%82%d0%b5-%d0%be%d1%82-%d0%bd%d0%b0%d0%b2%d0%be%d0%b4%d0%bd/", "text": "Евродепутатите одобриха предложението на Андрей Новаков (ГЕРБ/ЕНП) на България да бъдат отпуснати 2,26 млн. евро за справяне със щетите от наводненията в Бургас и региона от есента на миналата година. Гласуването мина днес по време на пленарната сесия на Европарламента в Страсбург. Припомняме, че с 31 гласа “за” Комисията по бюджети на Европейския парламент одобри отпускането на средствата по линия на Фонд “Солидарност”. Сумата ще покрие разходи по възстановяване на инфраструктурата в област Бургас. През октомври миналата година поройните дъждове взеха 5 жертви и засегнаха близо 6000 души от Бургаско. Проливните дъждове нанесоха големи щети на над 140 къщи и на общинската инфраструктура. Средствата от европейския фонд “Солидарност” ще покрият разходи по възстановяването на общинската инфраструктура, включително мостове, водоснабдяване и канализация, почистване на речни корита и възстановяване на здравна и социална инфраструктура. Фонд “Солидарност” на Европейския съюз е създаден за реагиране при големи природни бедствия и като израз на европейската солидарност с регионите, засегнати от бедствия в рамките на Европа. Фондът бе иницииран в резултат на сериозните наводнения в Централна Европа през лятото на 2002 г. Оттогава той е бил използван при 80 различни бедствия, породени от природни катастрофи като наводнения, горски пожари, земетресения, бури и суша. До момента Фондът е предоставил помощ на 24 различни европейския държави в размер над 5 млрд. евро.", "date": "2018.09.11", "title": " Одобриха 2,26 млн. евро за щетите от наводненията"}
{"url": "https://trud.bg/%d0%be%d1%81%d1%82%d0%b0%d0%b2%d0%b0%d0%bc%d0%b5-%d0%b1%d0%b5%d0%b7-%d0%bf%d1%80%d0%be%d0%b3%d0%bd%d0%be%d0%b7%d0%b0-%d0%b7%d0%b0-%d0%b2%d1%80%d0%b5%d0%bc%d0%b5%d1%82%d0%be-%d0%be%d1%82-%d0%b2%d1%82/", "text": "БАН търси изпълнителен директор под дърво и камък Работата на метеоролозите е тотално блокирана Оставаме без прогноза за времето от следващия вторник, прекъсват и системите за ранно предупреждение. Причината е, че Националният институт по метеорология и хидрология (НИМХ) спира работа, заради липсва на ръководство. Това обяви бившият директор на звеното проф. Христомир Брънзов. “Няма накъде повече. Ще започнат да ни спират енергия, комуникации и т.н., защото няма как да ги плащаме и не защото няма пари, а защото никой не може да подпише документи. Няма директор, няма главен счетоводител. БАН в момента търси под дърво и камък изпълняващ длъжността директор. Всички колеги в института са отказали, бивши служители – също. А външен човек е абсурдно да работи без екип”, обясни проф. Брънзов пред “Труд”. Метеоролозите искат да излязат от БАН и да бъдат под шапката на Министерството на образованието. “Когато спрем информацията от нашите станции, която подаваме към световните центрове за времето, няма въобще да изчезне прогнозата, но ще бъде много по-неточна, защото грубо казано температурата в Сливен, например, ще я взимат като средна между Букурещ и Истанбул, което ще е твърде далеч от истината. А системите за ранно предупреждение не могат да се контролират отникъде другаде”, посочи проф. Брънзов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.11", "title": " Оставаме без прогноза за времето от вторник\t\t\t"}
{"url": "https://trud.bg/%d0%b2%d0%b8%d0%ba%d1%82%d0%be%d1%80-%d0%be%d1%80%d0%b1%d0%b0%d0%bd-%d0%b0%d1%82%d0%b0%d0%ba%d0%b0%d1%82%d0%b0-%d0%b5-%d1%81%d1%80%d0%b5%d1%89%d1%83-%d1%83%d0%bd%d0%b3%d0%b0%d1%80%d0%b8%d1%8f-%d0%b2/", "text": "Комисията по граждански свободи, правосъдие и вътрешни работи (LIBE) в Европейския парламент, изготвила доклада срещу Унгария, никога не е стъпвала в страната ни и никога не се е допитвала до унгарския народ. Това заяви унгарският премиер Виктор Орбан на пресконференция в Страсбург.  докладa на LIBE, който призовава Съвета на ЕС да признае, че Унгария нарушава ценностите на Общността. Ако бъде одобрен (необходими са две трети от гласовете), може да бъде задействан чл. 7, параграф 1 от Договора за ЕС, който предвижда отмяна на правото на глас на страна членка в Съвета. По този повод Виктор Орбан заяви, че каквото и да е решението, той няма да загуби съня си. На въпрос какво мисли за документа, който обвинява Унгария в нарушаването на основни принципи на ЕС за човешките права, премиерът коментира: „Ще ви кажа че този доклад първо не е срещу унгарското правителство, тези две думи не се споменават никъде в него. В него се говори, че Унгария и народът на Унгария, нарушава правилата на ЕС. Това образува странен юридически казус на който все още не сме наясно как ще реагираме“. „Освен това въпросната комисия никога не е посещавала Унгария, никога не се е допитвала до унгарския народ, нито пък до правителството. Докладът й е изцяло едностранчив. Затова и никога не сме имали възможност да се защитим“, допълни той. „Начинът, по който ми беше представен този доклад и по който се държат с мен ръководителите на Евросъюза, е този, по който се държаха едно време комунистите, ние нали не сме в СССР?“, попита Орбан. „Ние вярваме в каузата за християнска Европа и дори да сме малки, а Германия голяма, а всички знаят каква е нейната мигрантска политика, сме убедени, че да запазим Европа, каквато е в момента, е от полза за всички. Ако мигрантите наводнят Европа, с нея е свършено и няма да има връщане назад, предупреди унгарският премиер. „Да, ние имаме проблеми, загубили сме пътя, оставен ни от бащите-основатели на ЕС, загубили сме ценностите на Европа и трябва да се върнем в този път“, каза още Виктор Орбан. Ние не сме в Съветския съюз, а в Европейския съюз, но тонът на говорене е същия. Забравихме ценностите на основателите на ЕС, като Хелмут Кол и тяхната смелост, заяви премиерът по адрес на Европейската народна партия (ЕНП), към чието семейство принадлежи и неговата ФИДЕС. Тази вечер, преди важния вот утре, ЕНП се събира, за да обсъди въпроса за Унгария. Орбан припомни, че ФИДЕС е била поканена в ЕНП именно от Кол след като първоначално е била в Алианса на либералите (АЛДЕ) и заяви, че само покойният канцлер може да я изгони от там. Той беше категоричен, че ФИДЕС няма намерение да напуска Европейската народна партия, но оставането й там зависи и от другите организации, членуващи в ЕНП. „Защитата на границите не е партийна политика, тя не е ляво или дясно. Ще продължа да сътруднича с всяко правителство, което е за защита на границите на ЕС“, подчерта унгарският премиер. Когато Унгария се присъединяваше към Европейския съюз, никой не ни каза, че ще трябва да станем мигрантска държава като Франция, нито че ще трябва да се лишим от суверенитета си при решаването на въпроси като този, коментира Виктор Орбан, провокиран от въпрос защо страната му иска да бъде в ЕС, но не и да спазва законодателството в общността. „В ЕНП има разделение, но то не е по темата за демокрацията, а именно заради мигрантите. Може да използваме думичката „демокрация“, но истината е, че ЕНП е разделена по темата за миграцията“, каза Орбан на въпрос как ще коментира заявленията от лица на ЕНП, че страната му отстъпва от демократичните принципи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com              ", "date": "2018.09.11", "title": " Виктор Орбан: Атаката е срещу Унгария (ВИДЕО)\t\t\t"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%b2%d0%b4%d0%b8%d0%b3%d0%b0-%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d1%81-10-%d0%bf%d1%80%d0%be/", "text": "Отчитат се 800 милиона преизпълнение на плана Заплатите на служителите в целия бюджетен сектор ще бъдат увеличени от 1 януари с 10%. Това съобщи във Варна премиерът Бойко Борисов. Проектът ще се гледа тази сряда на заседание на Министерски съвет, като по предварителни разчети ще са нужни около 700 млн. лв. “С финансовия министър Владислав Горанов работихме доста и установихме, че разчетите ни позволяват да направим тази стъпка, а не както досега – да вдигаме заплати на парче, тъй като винаги остават ощетени”, поясни Борисов. Междувременно министърът на финансите Владислав Горанов отбеляза в студиото на Нова телевизия, че подобно повишение ще пребалансира пазара на труда към общо повишение на доходите. “Засега изпълнението на бюджета върви добре, има увеличение на приходите. Имаме около 800 милиона преизпълнение на плана, това мога да го потвърдя”, посочи финансовият министър. “Бюджетът няма да приключи на дефицит”, категоричен бе Горанов. И допълни: “Колкото по-богати ставаме, толкова повече ще се качват цените. В тази връзка цената на природния газ ще продължава да расте, тъй като това е ограничен ресурс“. Финансовият министър посочи, че се предвижда отпадане на преференцията за тези, които злоупотребяват с декларирането на жилищата. “Работим за изграждането на единна информационна система, но не говорим за отпадане на преференцията за основно жилище”, каза Горанов.   Няма съпротива за новите министри Премиерът Бойко Борисов категорично отрече в ГЕРБ и в управляващата коалиция с Обединени патриоти да има вътрешна съпротива по повод рокадите в кабинета. „Всеки може да си изказва мнението. Виждате как синхронизирано се говори едновременно от президентството и от БСП – с едни и същи думи по една и съща тема. Това е чул Волен – това е казал“, посочи премиерът по повод изявлението на Волен Сидеров, че подозира заговор срещу него. Припомняме, че преди ден лидерът на „Атака” Волен Сидеров заяви, че „има заговор срещу премиера, като целта е дестабилизация и предсрочни избори”. Сидеров дори посочи, че „в този заговор участват НФСБ, хора от ГЕРБ, приближени на Борисов, и част от Реформаторския блок“. Министър-председателят Борисов добави, че не очаква драми при гласуването на оставките на министрите на регионалното развитие, транспорта и вътрешните работи. „Изненади може да има, само ако аз искам. На мен ми е най-мъчно, че трябва да ги сменям. Московски и Нанков съм ги отгледал от деца в партията, но такава е ситуацията, ние не сме от БСП“, каза премиерът. По повод думите на президента Румен Радев, че предсрочни избори няма да доведат до ново мнозинство, но има нужда от създаване на устойчива алтернатива, Борисов коментира: „И аз искам промяна. Знаем, че няма президентски избори, но чакаме да дойдат“. На въпрос на журналисти дали би се кандидатирал за президент, министър-председателят отсече: „Глупости!“   ГЕРБ действали с дисциплина Политиката и политическата дисциплина е част от принадлежността към дадена партия. За пример е не само ГЕРБ, но и решенията, които се взимат в Европейския парламент. Това посочи председателят на ПГ на ГЕРБ Цветан Цветанов. Той заяви, че няма информация за бламиране на решение на министър-председателя Бойко Борисов за оставките на тримата министри и предложенията за нови. “Само той (Борисов – б. а.) има конституционните права да направи промени в Министерския съвет”, добави Цветанов.   Премиерът Бойко Борисов в Бургас: Аз не съм на СПА като БСП, а работя Включват в обучителния процес хуманоиден робот Аз не съм на СПА като БСП, а работя- показваме какво сме направили, а не какво ще направим. Това каза министър-председателят Бойко Борисов, след като откри новата и модернизирана Професионална гимназия по компютърно програмиране и иновации в Бургас. „Не ме интересува какво казва Корнелия Нинова. Само да ? покажат снимките на г-жа Нинова и да не коментира. Снимките на технологичното училище, на технологичните паркове, на роботите, на децата – какво сме направили, а не какво ще направим“, още заяви премиерът. “През следващите десетилетия трябва да бъдем създатели на дигитални устройства”, посочи министърът на образованието Красимир Вълчев при откриването на гимназията. Четирите сгради на гимназията са напълно обновени и модернизирани, а вътрешните помещения са оборудвани с най-модерна техника – компютри, 3D принтер, мултимедийни екрани и интерактивни дъски и др. Гимназията в Бургас е сред първите учебни заведения, които включват в обучителния процес и хуманоиден робот. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.11", "title": " Правителството вдига заплатите с 10 процента (обзор)\t\t\t"}
{"url": "https://trud.bg/%d1%83%d0%b4%d1%8a%d0%bb%d0%b6%d0%b8%d1%85%d0%b0-%d0%bc%d0%b0%d0%bd%d0%b4%d0%b0%d1%82%d0%b0-%d0%bd%d0%b0-%d1%88%d0%b5%d1%84%d0%be%d0%b2%d0%b5%d1%82%d0%b5-%d0%bd%d0%b0-%d0%ba%d1%80%d0%b8%d0%b1/", "text": "С решение на Общото събрание на Конфедерацията на работодателите и индустриалците в България (КРИБ) беше увеличена мандатността на членовете на Управителния и на Контролния съвет на работодателската организация от две на четири години. Това беше направено за да може правилата на КРИБ да бъдат в синхрон с европейските практики (двустранните камари в България), както и другите работодателски организации. Запазва се ограничението от два поредни мандата.  На проведеното Общо събрание на КРИБ бяха приети изменения и допълнения в Устава й, съгласно които КРИБ категорично се определи като работодателска организация, според изискванията на последните промени в Кодекса на труда, които са в сила от 20 юли 2018 г.", "date": "2018.09.11", "title": " Удължиха мандата на шефовете на КРИБ"}
{"url": "https://trud.bg/%d0%bf%d1%80%d0%be%d1%84-%d0%b4%d0%b8%d0%bc%d0%b8%d1%82%d1%8a%d1%80-%d0%b8%d0%b2%d0%b0%d0%bd%d0%be%d0%b2-%d0%b2%d1%81%d0%b8%d1%87%d0%ba%d0%b8-%d0%be%d1%81%d0%bd%d0%be%d0%b2%d0%bd%d0%b8-%d1%86%d0%b5/", "text": "Предстои повишаване на цените на природния газ, от което ще последва лавинообразно повишаване на всички основни цени – транспорт, отопление, електроенергия, хранителни продукти и т.н. Това прогнозира икономистът проф. Димитър Иванов по  . При силно повишаване на цените се очертава свиване на потреблението, посочи той. Двигателите на икономическия растеж за последното тримесечие ще бъдат твърде слаби, отбеляза още икономистът. По думите му българската икономическа и социална есен няма да бъдат лесни. „Икономика, която представлява остров на богати сред море от бедни, няма бъдеще”, смята проф. Иванов. „Икономическият растеж е 3,4%, но той се дължи главно на евроинжекции. Това е растеж, базиран на кредитна основа, не е основан на индустрия, на земеделие или на научно-технически прогрес”, категоричен беше икономистът. Голяма част от богатите ще си изнесат капиталите от страната. Моят призив към тях е в никакъв случай, в името на България, да не го правят, подчерта проф. Димитър Иванов. Богатите в България, особено родените през 30-годишния период на прехода, не се родиха от въздуха, а от съвокуплението им с управляващи, с правителства и с банки, посочи той. Икономистът коментира и обещанието на премиера Бойко Борисов, че ще вдигне с 10% бюджетните заплати от 1 януари следващата година. „Къде е Симеон Дянков да викне: Г-н премиер, преди да вдигнете с 10% бюджетните заплати, извършихте ли реформа в държавната администрация?”, заяви проф. Иванов. Той попита защо се вдигат заплатите „на един перфектен електорат за следващите избори, който изцяло зависи от благоразположението на управляващите към тях”. По думите му в случая се забелязват „твърде видими политически елементи на комплимент към този електорат”. Според него България се нуждае от сериозно подмладяване на държавната и местната администрация и от преформиране на структурите на министерства, агенции и други държавни органи, преди да се пристъпи към увеличаване на бюджетните заплати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.11", "title": " Проф. Димитър Иванов: Всички основни цени ще се увеличат след поскъпването на природния газ\t\t\t"}
{"url": "https://trud.bg/%d1%81%d1%8a%d0%b4%d0%b8%d0%b8%d1%82%d0%b5-%d0%bc%d0%be%d0%b6%d0%b5-%d0%b4%d0%b0-%d0%b1%d0%be%d0%b9%d0%ba%d0%be%d1%82%d0%b8%d1%80%d0%b0%d1%82-%d1%81%d0%b5%d1%80%d0%b8%d0%bd%d0%b0/", "text": "Съдиите   в   тениса   може   да   откажат   да   ръководят   мачовете   на   Серина   Уилямс   след   скандалите ,  които   американката   спретна   по   време   на   финала   на   Ю   Ес   Оупън   срещу   Наоми   Осака .  Носителката   на  23  титли   от   Големия   шлем   се   въвлече   в   тежки   спорове   с   португалския   рефер   Карлос   Рамос ,  който   я   санкционира   последователно   с   предупреждение ,  наказателна   точка   и   наказателен   гейм .  Докато   се   караше   с   него ,  Уилямс   го   обвини   в   сексизъм   с   твърдението ,  че   отношението   на   съдиите   към   мъжете ,  които   оспорват   решенията   им   е   по – меко . В   нейна   подкрепа   се   обяви   легендата   Били   Джийн   Кинг   и   Женската   тенис   асоциация   УТА но   Международната   тенис   федерация ИТФ застана   зад   Рамос   с   довода че   всичките   му   отсъждания   са   в   рамките   на   правилата Друга   легенда   и   отявлен   борец   за   женски   права Мартина   Навратилова разкритикува   поведението   на   Серина   на   корт Артър   Аш „ Преди   да   постъпи   така тя   трябваше   да   се   запита   дали   с   това   ще   отдаде   чест   на   нашия   спорт   и   прояви   уважение   към   съперничката   си заяви   Навратилова Рамос   нямаше   друг   избор   освен   да   я   накаже Според   британския   в Таймс сред   реферите   се   чуват   гласове че   има   нужда   професията   им   да   бъде   защитена а   един   от   начините   е   бойкот   от   тяхна   страна   за   всички   мачове   на   Серина    ", "date": "2018.09.11", "title": " Съдиите може да бойкотират Серина"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b3%d0%b8%d0%bc%d0%bd%d0%b0%d1%81%d1%82%d0%b8%d0%ba%d0%b0%d1%82%d0%b0-%d0%b0%d0%ba%d0%be-%d1%81%d0%bf%d0%be%d1%80%d1%82%d1%8a%d1%82-%d0%bd%d0%b5-%d0%b5/", "text": "Спортът трябва да е зрелище, едно добре представено забавление, в противен случай няма много шансове в днешно време – заяви Моринали Ватанабе, президента на Международната федерация по гимнастика (ФИГ). – Затова бях приятно изненадан с какъв замах председателят Илиана Раева организира настоящото световно първенство в София. Шампионатът в „Арена Армеец“ посрещна 374 гимнастички от 61 държави. А специално за състезанието бе изградена и временна палаткова зала на паркинга пред съоръжението, която е климатизирана и побира 4 килима. Надпреварата е и първа олимпийска квалификация за Токио 2020, като най-добрите 3 ансамбъла, от общо 36 стартирали в София, ще си осигурят и квоти за игрите.  „А за приноса на България в световната гимнастика е показателен фактът, че от над 130 страни, които съм посетил, вече не мога да изброя в колко от тях срещнах български специалисти“, продължи японецът. – А това важи също и за Русия.“  Ватанабе е следвал у нас и често по време на пресконференцията използваше български изрази и думи с усмивка. Президентът на ФИГ разкри и първия си сблъсък с родната гимнастика през 80-те години, когато е бил шокиран от успехите на българките. „Гимнастичката трябва да съчетава в себе си музика, изкуство и да има сърце да претвори всичко това в художествено изпълнение – каза още той. – Дори тогава имах мечта всяка една жена по света да се докосне до този спорт.  Гледам по улиците децата, повечето си със смартфони, а ми се иска да се върнат към по-човешките, естествените комуникации…“", "date": "2018.09.11", "title": " Шефът на гимнастиката: Ако спортът не е зрелищен, няма шанс"}
{"url": "https://trud.bg/%d0%b0%d0%bf%d0%b8-%d0%b4%d0%b2%d0%b8%d0%b6%d0%b5%d1%82%d0%b5-%d1%81%d0%b5-%d0%b2%d0%bd%d0%b8%d0%bc%d0%b0%d1%82%d0%b5%d0%bb%d0%bd%d0%be-%d0%bf%d1%80%d0%b5%d0%b7-%d1%82%d1%83%d0%bd%d0%b5%d0%bb/", "text": "Шофьорите да се движат с повишено внимание по АМ „Тракия“ през тунел „Траянови врата“ в двете посоки. Поради авария в електропреносната мрежа не работи осветлението в съоръжението. За това предупредиха от Агенция „Пътна инфраструктура“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.11", "title": " АПИ: Движете се внимателно през тунел „Траянови врата“, осветлението не работи!"}
{"url": "https://trud.bg/%d0%b8%d0%b7%d1%82%d0%b5%d0%b3%d0%bb%d1%8f%d1%82-%d1%81%d1%82%d0%be%d0%ba%d0%b8-%d0%b7%d0%b0-%d0%be%d1%82%d0%ba%d1%80%d0%b0%d0%b4%d0%bd%d0%b0%d1%82-%d0%b4%d0%b8%d0%b7%d0%b0%d0%b9%d0%bd/", "text": "Дават нарушителите на съд От пазара ще бъдат изтегляни стоки, ако са с откраднат дизайн или в производството им е използвано чуждо ноу-хау. Ако стоките се внасят, още на границата ще бъдат задържани от митничарите. Това предвижда нов закон за търговската тайна, пуснат за обществено обсъждане от Министерството на икономиката. Законът е разработен, за да изпълним изискванията на ЕС. Той ще гарантира, че вносът на стоки от страни извън ЕС, когато те са произведени чрез използването на присвоени търговски тайни, може да бъде спрян навсякъде в ЕС. Предприятията ценят търговските тайни колкото патентите и другите форми на правата върху интелектуална собственост. Става въпрос за разнообразна информация като например данни за клиенти и доставчици, бизнес планове, пазарни проучвания и стратегии. Чрез защитата на такъв широк набор от ноу-хау и търговска информация ще се даде възможност на техните създатели да извлекат печалба от своя труд. За да бъде една информация търговска тайна тя ще трябва да отговаря на три условия – да не е общоизвестна или лесно достъпна, да има търговска стойност и лицето, което има контрол върху информацията, да е предприело мерки за запазването й в тайна. А “нарушител” е всеки, който неправомерно е придобил, използвал или разкрил търговска тайна. С приемането на закона притежател на търговска тайна ще може да предяви иск в съда срещу всеки нарушител и да иска обезщетение за претърпените вреди, забрана за използването на търговската тайна, налагането на забрана на производството, пускането на пазара и използването на стоките – предмет на нарушение. Законът няма да ограничава движението на работниците като ги възпрепятства да използват информацията, която не е търговска тайна, опита и уменията, придобити в процеса на работа, или като им налага ограничения чрез трудовите им договори.", "date": "2018.09.11", "title": " Изтеглят стоки за откраднат дизайн\t\t\t"}
{"url": "https://trud.bg/%d0%b8%d0%b2%d0%b0%d0%bd-%d1%81%d0%b0%d0%b2%d0%be%d0%b2-%d0%b5-%d0%bd%d0%be%d1%81%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d0%bd%d0%b0%d0%b3%d1%80%d0%b0%d0%b4%d0%b0%d1%82%d0%b0-%d0%b4%d0%be/", "text": "Сценографът Иван Савов е носителят на наградата „Добри Чинтулов“, която се присъжда ежегодно от общината в Сливен на творци със значителен принос за духовното развитие на града и българската култура, съобщиха от общината. Иван Савов, освен сценограф, е и режисьор, и художник. Автор е на над 200 сценографски проекта заоперни, балетни и драматични спектакъла. Работил е в Софийската, Русенската, Бургаската, Старозагорската опера, както и в Камерната опера в Благоевград. Негови спектакли са представяни в почти всички европейски държави, в Америка и Азия – също. Носител е на множество награди за сценография и режисура, има над 10 самостоятелни изложби. Негови творби са притежание на Националната художествена галерия, на галериите в Сливен, Стара Загора, Русе, на многобройни колекции в страната, Швейцария, Белгия, САЩ, Швеция и др. Роденият в Сливен творец творец е автор  на скъпа за жителите на Града под Сините камъни картина, която представя митологизирана случка от началото на 20 век: в очакване на Халеевата комета и края на света, българи, роми, турци, евреи, богати и бедни, възрастни и деца се изнесли в Балкана и го ударили на ядене, пиене и танци, докато настъпи потопа. Иван Савов бе номиниран от Съюза на българските художници. Той бе определен за носител на наградата в конкуренция с още шест номинации на известни творци и деятели на културата. Отличието ще бъде връчено на тържествена церемония на 25 октомври. Елисавета Багряна, Дамян Дамянов, Радой Ралин, Светлин Русев, Дечко Узунов, Александър Морфов, Теодосий Спасов, проф.Ивайло Христов са част от носителите на наградата „Добри Чинтулов“. Освен този приз, в навечерието на Димитровден, празника на Сливен, общината присъжда награда за стопанска инициатива „Добри Желязков“, за краеведческа дейност „Д-р Иван Селимински“, както и отличието „Милосърдие“.", "date": "2018.09.11", "title": " Иван Савов е носителят на наградата „Добри Чинтулов“"}
{"url": "https://trud.bg/%d0%b4%d0%b5%d1%81%d0%b5%d1%82-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d0%bd%d0%b0%d1%87%d0%b0%d0%bb%d0%be%d1%82%d0%be-%d0%bd%d0%b0-%d0%ba%d1%80%d0%b0%d1%8f/", "text": "Общата сума, която западните правителства похарчиха досега за спасяването на „утвърдения ред“, се изчислява на около 14 трилиона долара На 15 септември тази седмица се отбелязват десет години от формалното „начало“ на световната финансова криза от 2008 г., която според мнозина наблюдатели реално сложи край на либералния капиталистически световен ред. Възможно е да изпитвате известно разминаване в хронологията, предвид колко по-късно се усетиха у нас ефектите от глобалния крах – чак в края на 2009 г., началото на 2010 г. – и то реално погледнато едва след като засегнаха по непосилен начин южните ни съседи Гърция. Но иначе из големите западни финансови столици – от Ню Йорк, през Лондон, Париж и Франкфурт през втората седмица на септември 2008 г. Земята са тресеше под краката на банкери и инвеститори, а скоро трусовете щяха да засегнат всички. Пребледнели брокери, неспали с дни, нервно стискащи айфоните, се носеха като призраци по кафенетата и поглеждаха към первазите на прозорците на по-високите сгради. И не заради първото изпитателно пускане на Големия адронен Ускорител на 10 септември 2008 г., което успешно проведоха в Швейцария учените от Европейската агенция за ядрени изследвания (и отново честит Бозон на всички!). Съвсем не. На същия ден четвъртата най-голяма американска инвестиционна банка с крупни капитали и активи по цял свят „Леман Брадърс“, обяви загуби в размер на 3,9 млрд. долара за третото тримесечие на годината, почти колкото и за предходния период. Данните бяха предшествани от отписването седмици по-рано на 5,6 млрд. долара вредни ипотеки. В този ден финансовата институция с над 150-годишна история обяви, че стои на ръба, а стойността на акциите є започна да се топи с всяка минута Американското правителство вече бе заявило намеренията си да отпусне милиарди за спасяването на други затънали колоси на „Уолстрийт“ – „Мерил Линч“, „Голдман Сакс“ и „Ситигруп“, проблемът на „Леман Брадърс“ се оказа труден залък за преглъщане в очите на общественото мнение. Не и непосилен, и вероятно навремето би дал кратка отсрочка на краха на утвърдената дотогава световна финансова система, но нейсе. Имидж му е майката. За спасяването на „Леман“ правителството във Вашингтон започна преговори с потенциални купувачи – от американския милиардер Уорън Бъфет до британската банка „Барклис“. Никой обаче не пожела да го играе „рицарят на белия кон“, който ще потъне на мястото на „Леман“ с десетки милиарди долари, за да спаси „Уолстрийт“. В крайна сметка тези хора най-добре разбират как функционират „световните финанси“. В интервала между 10 и 15 септември стойността на акциите на „Леман Брадърс“ достигна несериозно равнище, за да продължи измамата и банката обяви банкрут. Сривайки същия ден (15 септември) индустриалният индекс „Дау Джоунс“ до най-ниската му стойност от нападенията от 11 септември 2001 г. насам и повличайки след себе си лавина от фалити в глобален ефект на доминото. Федералният резерв на САЩ веднага обяви освобождаването на извънредни 200 млрд. долара ликвидност, за да облекчи удара върху американските банки и застрахователи, клиенти, кредитори или собственост на „Леман“; Европейската централна банка осигури допълнителни 30 млрд. евро със същата цел; „Бенк ъф Инглънд“ зареди 5 млрд. лири стерлинги в портмонето До средата на октомври 2008 г. средствата, които ще отдели само Вашингтон за овладяване на последиците от банкрута на „Леман“ и съпътстващата кредитна криза ще са вече над 700 млрд. долара, а перспективите нещата да се стабилизират скоро – все по-малко обнадеждаващи. За следващите 10 години досега общата сума, която западните правителства реално похарчиха за спасяването на „утвърдения ред“, под формата на рекапитализиране на фалирали банки, гарантиране на заеми и осигуряване на ликвидност, се изчислява от експерти на около 14 трилиона долара. Глобалната икономика е в най-дълбоката си рецесия от 1930-те години насам и възстановяването й върви с мъчителни темпове. Което особено много се изпитва и в България – година след година химерен икономически ръст с никакви реални ефекти върху заплати, пенсии и надбавки. Вярно е, че и управленчески капацитет липсва – най-големият чуждестранен инвеститор у нас през последните години са предимно сънародниците ни зад граница – но не сме по-назад от света по отношение на трайния икономически застой. Ако това ви успокоява по някакъв начин. Иначе със срива на „Леман Брадърс“ през септември 2008 г. се отбеляза и началото на друг край – на примера за либерално-солидарно западно общество в Европа. Разклащането на Еврозоната от пълния фалит на държавата Гърция и затъването на Италия, Испания и Португалия в първите години на глобалния колапс, както и възприетите от европейските държави вследствие на финансовата криза политики на икономическа сдържаност, доведоха до стагнация и масово обедняване по цялата територия на континента. И бяха повече от достатъчни да послужат за катализатор на различни екстремистки, популистки и евроскептични тенденции във всички държави членки на ЕС. На фона на диктуваните вече с години от Брюксел и Люксембург политики на фискална дисциплина и икономическа сдържаност, бежанският наплив от 2015 г. с различните реакции на едни и други държави членки на ЕС, допълнително подкопа взаимното доверие в общия проект. (Освен у нас, разбира се, но това е дълга история, достойна за отделен материал.) Към поредицата последствия е съвсем логично да добавим и недоразумението „Брекзит“, резултат от изброените в предходния абзац поредица фактори, плюс достатъчно (на ниво и брой) безскрупулни опортюнисти, които да се възползват от ситуацията и объркването на сънародниците си за собствени цели. В който контекст пък не трябва да пропускаме да споменем и избирането на Доналд Тръмп за президент на САЩ. Което в голямата схема на нещата (простете американизма) също може да се разглежда като следствие на световната финансова криза, започнала през септември 2008 г. и продължаваща с пълна сила и до днес.    ", "date": "2018.09.11", "title": " Десет години от началото на края\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-240/", "text": "С 12 лева поскъпва здравната вноска Застрахователни фондове ще доплащат за лечение при нужда, но и ще контролират разходите. Министър Ананиев: Създаването на конкуренти каси е радикално.         Адам е произлязъл от Ева В бъдеще мъжката Y-хромозома вероятно ще стане вирусна ДНК в генома на жената, казва проф. Алексей Савов, началник на Националната генетична лаборатория, в интервю за „Труд“.         Защо Каракачанов е прав за руската техника? Бивши номенклатури сега перат гузни съвести – коментар на Евгени Генов.         Атаката срещу Орбан провокирана от Сорос ЕП може да поиска отнемане на правото на глас на Унгария.           Театър ли, цирк ли, или тънка провокация… Да хвалиш Милошевич като голям сръбски лидер на територията на Косово, си е предизвикателство извън всички норми – анализ на Костадин Филипов.               Работохоличката Силует на издигнатата за министър на регионалното развитие и благоустройството Петя Аврамова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.11", "title": " Вижте акцентите в броя на вестник „Труд“ в сряда, 12 септември 2018"}
{"url": "https://trud.bg/%d0%bd%d0%b0%d1%82%d0%be-%d1%80%d1%83%d1%81%d0%ba%d0%b8%d1%82%d0%b5-%d0%b2%d0%be%d0%b5%d0%bd%d0%bd%d0%b8-%d1%83%d1%87%d0%b5%d0%bd%d0%b8%d1%8f-%d1%81%d0%b0-%d0%bf%d0%be%d0%b4%d0%b3%d0%be%d1%82%d0%be/", "text": "НАТО предупреди, че Русия се готви за голям конфликт заради  , рекламирани като най-големите след Студената война. Във военните маневри в руския Далечен изток участват над 300 000 войници, включително сили от Китай и Монголия. Ученията демонстрират съсредоточаването на Русия върху тренировката за голям конфликт, посочи в изявление говорителят на НАТО Оана Лунджеску, предаде ДПА. „Те се вписват в модела, който наблюдаваме от известно време: по-самоуверена Русия, която значително увеличава бюджета за отбрана и военното си присъствие“, отбеляза тя. „През последните години наблюдаваме значително военно укрепване на Русия, включително в районите на Балтийско и Черно море, както и в Средиземноморието“, се казва в изявлението. „Нещо повече, Русия показа, че желае да използва военна сила срещу съседите си, например Украйна и Грузия“, добави Лунджеску. Междувременно прессекретарят на руския президент Дмитрий Песков заяви, че започналите маневри на Въоръжените сили на Русия, Китай и Монголия „Восток-2018“ са рутинен тренировъчен процес в руслото на ежегодната работа по развитието на Въоръжените сили на Русия. „Върви обикновен рутинен учебно-тренировъчен процес и усъвършенстване на координацията и навиците в нашите въоръжени сили“, заяви Песков, цитиран от РИА Новости. Той смята, че ученията са важни, но са в руслото на „рутинната ежегодна работа по развитието на Въоръжените сили на Руската Федерация“, който е необходим за „осигуряването на безопасността на нашата страна“. РИА Новости отбелязва, че на ученията „Восток-2018“ ВДВ ще бъдат представени от оперативно-тактическа групировка, в чийто състав влизат подразделенията на три десантно-щурмови съединения – от Уляновск, Бурятия и Приморието. Освен това в манверите ще вземе участие личният състав и специалната техника на отделния свързочен полк на ВДВ от Подмосковието. Ученията се провеждат от 11 до 17 септември в Далечни Изток на Русия и в прилежащата акватория на Тихия океан под ръководството на министъра на отбраната армейски генерал Сергей Шойгу. Те ще бъдат най-големите в Русия от 37 години. В маневрите ще бъдат задействани близо 300 хиляди военнослужещи, десетки хиляди бронирани машини, хеликоптери, самолети и дронове. На един от етапите към руските военно ще се присъединят техни колеги от Китай и Монголия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com            ", "date": "2018.09.11", "title": " НАТО: Руските военни учения са подготовка за голям конфликт"}
{"url": "https://trud.bg/%d1%89%d0%b5-%d1%83%d0%b2%d0%be%d0%bb%d0%bd%d1%8f%d1%82-%d0%bb%d0%b8-%d1%88%d0%b5%d1%84%d0%b0-%d0%bd%d0%b0-%d1%80%d0%bf%d1%83-%d0%ba%d0%b0%d1%80%d0%bd%d0%be%d0%b1%d0%b0%d1%82/", "text": "Арести в сянката на едрия бизнес. Интерпол издирва хотелиера Арабаджиев. Алкохолният бос Стайков лежи в килия. Е, и? Всичко това прилича на удар по мафията и би могло да ни радва, тъй като мафията души държавата и бъдещето на децата ни, които още не са избягали. Само че все още не е ясно дали компетентните органи удрят така, че да се скъса връзката между престъпността и властта, или гъделичкат някого… От зам.-главния прокурор Сарафов чуваме нещо много познато – че прокуратурата ловяла „едри риби“, а не цаци и че точно така трябвало да се прави. Сигурно трябва – нали на това ни учеха и евродокладите. Като министър отличник Цветанов ловеше цели пасажи – акули, медузи, октоподи и всякакви твари. Благодарение на него ние разбрахме, че проблемът не е в риболова, а е в това, че вместо да изпържи рибите, властта ги храни, а те й изпълняват желания – като в приказката за златоперката и рибаря. Ако искате примери, вижте бизнеса на Арабаджиеви и Стайкови. Те определено са нахранени. С обществени поръчки от най-апетитните и актуалните. За санирането. И за европредседателството. Разследваният за пране на пари и данъчни измами Арабаджиев е избран с конкурс да приюти в хотела си европолитическия елит. А разследваният за контрабанда и фалшиви цигари Стайков го е поил тоя елит – елита на Европа, да! – с ракия от своя Винпром Карнобат. Ето ви за доказателство цитат от „партньорска публикация“: „ Уникалният вкус на Карнобат, любимата на Брюксел ракия „Кехлибар“ даде повод на Ангела Меркел, Жан Клод Юнкер, Еманюел Макрон, Доналд Туск, Себастиян Курц, Виктор Орбан, Антонио Таяни и останалите лидери на ЕС, да вдигнат историческа наздравица за европейското бъдеще на Западните Балкани.“ Прочетохте ли това? Не ви ли се стори, че някой се подиграва с нас? Кой? Дали е изпълнителната власт? Или министърката на председателството? Или самите европейски лидери? Или Миню Стайков? Напоследък ни разсмива следният виц: – Защо в Карнобат цигарите са сухи?  – Имат си чадър, затуй. Виц, виц, обаче хората си мислят: Не е ли по-добре „чадъри“ да лови прокуратурата? С риболова не стига доникъде. Да вземем карнобатската фабрика за цигари. В Карнобат за нея знаели от сума време и бебетата, и бабите. Само кметът не знаел – дето синът му бил хазяин на фалшификаторите и полицията – и тя нито чула, ни видяла. Криминалното предприятие се помещава в бившата мандра, до жп гарата и срещу склад за сол, наоколо е денонощно пълно с народ. Смрад излиза от прозорците, камиони влизат в двора. Съседният завод за алкохол се посещава често от митничари. Те всичките ли страдат от хрема, хронично? И на ченгетата ли носовете им са запушени? Или някой им е избол очите? И им е турил памук в ушите? Тук е мястото и друго да попитаме: тия, дето уволниха харманлийския катаджия, че не глобил бай Георги и комшията му с „тротОнеДката“, след като двамата се кюснаха без последствия, няма ли да уволнят и шефа на карнобатската полиция – ако не за друго, по здравословни причини – че е глухоням и сляп като прилеп? Ами шефа на местната митница? Той малоумен ли е, или изпълнителен?… Относно „Карнобат табак“ още въпроси чукат на вратата. Как да продължаваме да вярваме на статистиката за цигарената контрабанда? МВР и близките до него НПО-та твърдят, че незаконното производство на папироси у нас вече го няма, но намалява, а доколкото го има, е в законните фабрики. Те са три – в Пловдив, Стара Загора и Благоевград – и работят в присъствие на митничари. Но пък Ревизоро, като шеф на парламентарната комисия по контрабандата, разказа завчера, че са разбити пет тайни фабрики за цигари – в Карнобат, Калугерово, Тутракан, Дупница и Горна Оряховица. А в съда, който остави в ареста Стайков, научаваме, че имало още една – в Ихтиман – обаче някой си съдия не разрешил подслушване и тя тъй си останала някъде там…Как мислите – дали, когато и нея решат да разкрият, някоя дърта циганка няма да каже по телевизията: „Аз я знам тая фабрика от млада булка“? Накратко казано: дали няма да се окаже накрая, че докато управляващите се хвалят, че са погребали контрабандата, нелегалните фабрики за цигари у нас са два пъти повече от легалните? От друга страна, някой учен юрист беше казал: „Когато политиката влезе в съдебната зала, правото си излиза оттам.“ Всеки съдебен репортер от опит знае, че това е съвсем вярно. Затова надеждите за правосъдие след хайките за тъй наречените олигарси се изпаряват с всяко едно политиканско изказване. Съобщава се например нееднократно, че карнобатският винен бос Миньо Стайков бил приятел с карнобатския зърнен бос Бенчо Бенчев, който пък бил приятел с Митьо Очите. При това приятелството се обявява за съставомерно и укоримо, понеже Бенчо е общински съветник от опозицията. А не се брои за укоримо това, че Миню е мъж с широка душа и в нея има място за много приятели – и от БСП, и от АБВ, и от ГЕРБ, и от ДПС, и от ПФ, и от Карнобат, и от София, и от Ихтиман, а и от Брюксел даже, както се видя по трапезите на българското европредседателство и по веселото настроение на хер Юнкер, да ме прощава…Това за душата на Миню не е класифицирана информация – с нея е наясно всеки, който е виждал фотографиите с компаниите на рождените му дни, на сватбата на сина му и на предизборните мероприятия в Карнобат. Смешно е да се разправя, разбира се, че Миню бил саможив и единственият му душеприказчик бил Бенчо, който също бил темерут и със силните на деня изобщо не другарувал. Но има нещо още по-смешно: то е, че най-много небивалици за Миню разправят тия, дето са му изпили най-много ракия.   Хлад в прокурорската жега Има нещо, което охлажда въодушевлението на народа в прокурорската жега. То е споменът за МВР-пикчърс в годините, когато Цветанов беше министър. Той кръщаваше арестите – „Дедесари“, „Апаши“, „Октоподи“, „Медузи“  и тъй нататък. Сегашните арести кръстник си нямат, но въпреки това приличат на някогашните. Да, във филмите за тях няма хора по бели гащи или проснати по очи на земята. Но има пачки, бентлита, камини с позлатени ангели, блондинки с дебели гердани и прочие гадове. Хората си падат по криминалета, вярно. Но повторенията им някак не ги въодушевяват. Сигурно защото още плащаме за именитите екшъни по присъди на Страсбург.      ", "date": "2018.09.11", "title": " Ще уволнят ли шефа на РПУ Карнобат\t\t\t"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%bc%d0%b0%d0%bd%d0%be%d0%bb%d0%b5%d0%b2-%d1%8e%d0%bf%d0%b8%d1%82%d0%be-%d0%be%d1%82-%d1%81-%d0%ba%d1%83%d0%bb%d0%b0%d1%82%d0%b0/", "text": "Запален планинар, колоездач и рокер, възпитаник на елитен английски университет поема Министерството на транспорта. 42-годишният Александър Манолев от с. Кулата се разделя с поста си на зам.-министър на икономиката, за да седне на мястото на подалия оставка Ивайло Московски. За Манолев казват, че е едно от юпитата на ГЕРБ, с натрупан доста опит и минал през различни стъпала в йерархията на управление. Той е на 42 години, но може да се похвали с богата професионална биография. Бил е директор по търговските въпроси в “Транскарт” АД, директор “Интеграция и развитие” в ЗАД “Булстрад Виена Иншурънс Груп” АД, две години е в борда на директорите на “Булгартабак холдинг” АД, а след това работи и като ръководител дирекция “Мобилтел” ЕАД. През 2015 г. е назначен за зам.-министър на туризма, а година по-късно оглавява Агенцията за метрологичен контрол и технически надзор. В третото правителство на Борисов е зам.-министър на икономиката. Александър Манолев е роден на 28 април 1976 г. в петричкото село Кулата. Там учи в основното училище, където майка му е преподавател по история. Баща му Димитър Манолев е дългогодишен митничар, а по-късно печели четири пъти изборите за кмет на с. Кулата. Наричат го кмета на митничарите. Средното си образование завършва в гимназията по икономика и туризъм “Приф. д-р Асен Златаров” в Петрич, специалност “счетоводство и контрол”. Две години отбива редовна военна служба на границата с Гърция. Точно тогава, 1995-96 г. е войната в Босна и вдигането по тревога било ежедневие. По същото време на гръцката граница залавяли и групи бежанци – българи и от бившите Съветски републики, които се отправяли към южната ни съседка, притегателна с това, че е член на ЕС. След уволнението, решава да замине за Англия. Признава, че намерението му било да научи езика и затова записал курсове. После решил да кандидатства в един от най-добрите университети в света – University College of London. Българите, с които се запознал в Лондон му се подигравали. Манолев не се притеснил. Прекарвал по 6 часа в библиотеката и успял да влезе в университета. “В университета ми трябваха високи оценки и покрити изпити. А езиците ми се отдаваха, затова като избираем предмет записах испански. Така го научих. По-късно, когато започнах в “Булгартабак”, трябваше бързо да уча руския, защото там бяха основни наши пазари. Затова ходех на индивидуални уроци късно вечер или рано сутрин преди работа. А гръцкия… кой в Сандански не знае гръцки?! Извън шегата – както много хора в нашия регион, семейството на майка ми са изселници от Егейска Македония. И до ден-днешен имам роднини там, които често посещавахме, когато бях дете. Така научих гръцкия още в много ранна възраст.” Това е обяснението на Манолев как е научел четири едика. След като завършил University College of London минава и през ситото за кандидатстване в голяма лондонска банка. Одобрили го и преди да започне работа се върнал у нас за кратка почивка. Годината е 2001, а върналите се у нас юпита са на мода. Видял една доста променена България, с много възможности за развитие и решил, че мястото му е тук. Съобщил решението си на шефа на HR отдела в банката, който не можел да повярва, че младият и надежден банков специалист се връща в България. Казал му да размисли, но Манолев бил категоричен – отказва се от кариера в Лондон и остава в родината си. Работил е в екипа по подготвяне на европроекти по предприсъединителните програми на Националното сдружение на общините. Има опит и в компания, която за първи път у нас въвежда кредитните карти. Бил е в застрахователния бизнес, както и в екипа на голям мобилен оператор. В най-тежкия период за “Булгартабак холдинг” получава предложение за Съвета на директорите. По същото време акцизът на цигарите се вдигнал, цените се увеличили и имало риск компанията да излезе на загуба. Запретнал обаче ръкави и заедно с екипа направили реорганизация и разширили пазарите и печалбата не само, че не спаднала, но и се увеличила. След приватизацията, напуснал, защото не било коректно човек на държавата да остане в частната вече фирма. На извънредните парламентарни избори през 2017 г. е издигнат за депутат от структурата на ГЕРБ в Сандански. След вота, се оказва, че Манолев е регистрирал своеобразен рекорд. Резултатите показват, че Александър Манолев е получил 6703 преференциални бюлетини. С това той се нареди на трето място в страната по преференции. Първи е премиерът Бойко Борисов с над 10 хил. преференции, а лидерът на БСП Корнелия Нинова – бе събрала едва 200 повече от Манолев. След сформиране на кабинета Борисов 3, на Манолев е поверен поста зам.-министър на икономиката. Любител е на екстремните спортове и най-вече на мотокроса. Участва във велопоходи и мотокросове, които се организират в Сандански. Истински обаче го зарежда планината, често прави преходи с раница на гръб.  Баща е на две дъщери в трети и шести клас.   За него Сериозно подготвен делови човек Познавам го в качеството ми на изпълнителен директор на Националния борд по туризъм, когато той беше заместник министър на туризма. Впечатленията ми от тогава са изцяло положителни и в лицето на Манолев с моите колеги ние видяхме един сериозно подготвен делови човек, който имаше едно прагматично отношение към модела на управление на сектора, близък до този на бизнеса, а именно, че е редно да се поставят определени цели и да има ясен път към тяхното постигане. Желая му успех с кандидатурата и се надявам, че на новата позиция той ще продължи да се води от тези добре проверени във времето принципи за развитие на икономиката, независимо в коя сфера.   Сполучливо решение Познавам го като зам-министър на икономиката. Насочен е към бизнеса, а министерството което може да поеме, не е само на транспорта, а е и на съобщенията и високите технологии, така че всичко това е част от икономиката и мисля, че е сполучливо решение.   Нужна е професионална тежест Новите кандидати за министерските постове трябва да са хора с безспорни професионални качества, с професионална тежест и да бъдат ангажирани с изпълнението на управленската програма на ГЕРБ и „Обединени патриоти“.  ", "date": "2018.09.11", "title": " Александър Манолев – Юпито от с. Кулата"}
{"url": "https://trud.bg/%d1%88%d0%b2%d0%b5%d0%b9%d1%86%d0%b0%d1%80%d0%b8%d1%8f-%d0%b4%d0%b0%d0%b4%d0%b5-%d0%b2%d0%b8%d1%81%d0%be%d0%ba%d0%b0-%d0%be%d1%86%d0%b5%d0%bd%d0%ba%d0%b0-%d0%b7%d0%b0-%d0%b1%d1%8a%d0%bb%d0%b3%d0%b0/", "text": "В Швейцария има много висока оценка за Българското председателство на Съвета на Европейския съюз, особено по въпроса за Западните Балкани. Това заяви ръководителят на Федералния департамент на външните отношения на Конфедерация Швейцария д-р Игнасио Касис след срещата си с вицепремиера и министър на външните работи Екатерина Захариева в София, съобщиха от МВнР. Швейцарският първи дипломат подчерта, че страната му също обръща сериозно внимание на региона на Западните Балкани през последните години и тази политика ще продължи. Екатерина Захариева благодари на своя колега за високата оценка за Българското председателство. „И България, и Швейцария имат програми за развитие в региона на Западните Балкани. Ние познаваме Балканите добре, можем да се допълваме взаимно, за да насочим тези средства разумно и да постигнем най-добрите резултати“, подчерта българският външен министър на пресконференция след срещата. От своя страна д-р Игнасио Касис отбеляза, че колкото по-активно е сътрудничеството между България и Швейцария в Западните Балкани, толкова по-сигурен ще бъде регионът в бъдеще.  На срещата си днес двамата министри обсъдиха и въпроса за швейцарската кохезионна помощ към страната ни. „България изказа позитивна оценка за българо-швейцарската програма в рамките на кохезионната финансова помощ от Швейцария. Една от най-известните програми е тази за професионалното обучение, в която 1200 ученици и над 30 частни компании ще имат възможност да почерпят опит и да създадат добро съвременно професионално образование“, каза Екатерина Захариева. „Радвам се, че за следващия период има два приоритета-професионално образование и миграция“, допълни още тя. Захариева подчерта, че България ще положи всички усилия преговорите за Институционалното споразумение между ЕС и Швейцария да приключат възможно най-скоро и по най-добрия начин за двете страни. Швейцария има много предимства в областта на професионалното образование, които могат да бъдат предадени на нашите партньори в България, отбеляза от своя страна министър Касис.  Двамата първи дипломати споделиха и удовлетворението си от отличните и ползотворни двустранни отношения, като изразиха готовност да работят за тяхното активизиране и надграждане. „Търговските ни отношения са много добри, стокообменът расте, но потенциалът е много по-голям. Трябва да срещнем бизнеса от двете страни“, заяви вицепремиерът Захариева.  Швейцарският й колега посочи, че страната му е осмият най-голям инвеститор у нас. „Ще положим усилия за активизиране на отношенията ни в тази сфера. Целта ни е да влезем в първата петица“, допълни още д-р Касис. Захариева благодари на своя колега и за подкрепата на страната му за членството на България в Шенген и в Организацията за икономическо сътрудничество и развитие. Тя изтъкна и доброто сътрудничество между двете страни в международните организации. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.11", "title": " Швейцария даде висока оценка за Българското европредседателство"}
{"url": "https://trud.bg/%d1%81%d0%b5%d0%b7%d0%be%d0%bd%d1%8a%d1%82-%d0%bd%d0%b0-%d1%87%d1%83%d1%88%d0%ba%d0%b8%d1%82%d0%b5/", "text": "Наближава есента и страната замириса на печени чушки. Този зеленчук, донесен от Христофор Колумб от Америка, бързо завладява Стария континент. Отначало яли само зелените чушки, после – и червените, накрая жълтите и оранжевите. Всички видове съдържат много витамин С, специално сладките зелени – два пъти повече от портокалите, а червените и жълтите – 3-4 пъти необходимата дневна доза от този витамин. Зеленчукът има високо съдържание и на цинк – 2 пъти по-голямо от това в марули, домати, тиква, краставици. Чушките са вкусни както сурови, така и готвени. Сладкият им вкус се подчертава, когато са запечени или мариновани. Печени чушки с яйца и сирене Необходими продукти: 9-10 червени чушки, по-месести  4 яйца  1 ч.ч. натрошено сирене  4 с.л. олио  сол  копър по желание Начин на приготвяне: Изпичаме и обелваме чушките, премахваме семената и дръжките. Намазваме дъното на тавичка с 3 с.л. олио. Нареждаме плътно чушките една до друга. В купичка разбиваме яйцата с 1 щипка сол. Прибавяме сиренето към яйчената смес. Изливаме сместа върху печения пипер равномерно. Отгоре поръсваме 1 с.л. олио. Печем в загрята фурна на 180-200 градуса. Изпича се бързо. Към края поръсваме 1 с.л. копър, нарязан на ситно, и допичаме. Готовото ястие режем на квадрати и сервираме. Пържени червени чушки с домати Необходими продукти: 600 г червени чушки  500 г домати, хубаво узрели  олио  сол  сирене по желание Начин на приготвяне: Червеният пипер се измива, изчиства се от семките и се нарязва на ситно – на колелца. Слага се в тиган със сгорещено олио и се пържи, докато омекне. Към него се добавят изчистените и нарязани на ситно или настъргани на ренде домати. Слага се сол на вкус и се разбърква хубаво. Ястието е готово, когато се сгъсти. Може към него да се поднесе и филийка сирене. Тиквички с чушки и домати Необходими продукти: 1 голяма тиквичка или 2 малки  1 кг чушки  500 г червени домати  1 глава чесън  1/2 ч.ч. олио  1 връзка магданоз  сол  1 патладжан по желание Начин на приготвяне: Чушките и доматите (може и патладжан) се опичат и обелват. Тиквичките се нарязват по дължина на 10-12 см, след това на ивички (може и на кръгчета). Посоляват се, подреждат се в намазнена тавичка, поръсват се с олио и се пекат в умерена фурна. След изпичане се прибавят нарязаните червени чушки и домати. Подправят се със счукания чесън, магданоз и сол. Кюфтета и пълнени чушки в доматен сос Необходими продукти:  2 кг домати  500 г телешка кайма  5-6 чушки  200 г сирене  4 яйца  2 скилидки чесън  1/2 глава червен лук  2 с.л. галета  магданоз  сол и черен пипер  олио  брашно Начин на приготвяне: В малко мазнина сложете рендосаните домати и ги оставете на слаб огън, докато водата леко се поизпари. През това време объркайте натрошеното сирене с 3 от яйцата и малко нарязан магданоз. Изчистете чушките от семенника и ги напълнете със сместа. В купа сложете каймата и добавете 1 яйце, щипка черен пипер, щипка сол, галетата и нарязания на ситно лук. Омесете каймата и оформете малки кюфтенца. Оваляйте ги в брашно. Загрейте мазнина и запържете кюфтенцата за кратко, колкото да се запечатат. Извадете ги върху кухненска хартия. Полуготовия сос прехвърлете в тавичка. Прибавете сол, нарязаните скилидки чесън и магданоз. Разбъркайте и подредете пълнените чушки и кюфтенцата. Сложете ястието във фурната и запечете около 30 минути на 200 градуса. Класически пълнени чушки Необходими продукти: 16 средно големи прави червени чушки  1 и 1/2 ч.ч. ориз  500 г кайма – смес  1 голяма или 2 малки глави лук  1/2 връзка магданоз  1 морков, нарязан на кубчета  олио  сол  черен пипер  кимион  брашно  2-4 с.л. сметана (по желание) Начин на приготвяне: Нарежете лука и изсипете да се запържва в тиган с олио. Щом леко покафенее, добавете каймата и я накъсайте с вилица. Измийте ориза и го изсипете в тигана. Захлупете с капак за 10-20 мин., докато оризът поомекне, но не е напълно готов. Прибавете моркова, магданоза, нарязан на ситно, и сложете сол, пипер и кимион на вкус. Сипете сметана по желание. Махнете от котлона. Докато сместа изстива, измийте чушките и ги почистете от семките. С помощна на малка лъжичка напълнете чушките с приготвената плънка, резнете ги леко отдолу, потопете ги откъм гърлото и дъното в малко брашно и ги подредете в намазнена тава. Не пълнете чушките догоре, защото има шанс оризът да се раздуе и плънката да изскочи. Полейте дъното с малко вода и ги печете в предварително загрята фурна на 200 градуса за 35-40 мин. Ако водата се абсорбира изцяло още по време на готвенето, долейте още малко. Поднесете със сос от кисело мляко, копър и чесън по желание.   Баница с червена капия Необходими продукти: 800 г белени печени пиперки  6 листа фини кори за баница  3 яйца  250 г сирене  100 г кашкавал  200 мл готварска сметана  1 бакпулвер  1 с.л. брашно  150 г шунка  50 мл прясно мляко  50 мл олио  вегета, сол, черен пипер Начин на приготвяне: Настържете кашкавала, шунката нарежете на кубчета. Половината от корите оставете цели, а останалата част нарежете на ивици. Отделете жълтъците от белтъците и разбийте белтъците на твърд сняг. Добавете шунката, кашкавала, натрошеното сирене и бавно разбъркайте. Отделно разбийте жълтъците, сметаната, млякото, брашното и бакпулвера. Овкусете с подправки на вкус и разбъркайте. Намажете целите кори с олио и ги наредете една върху друга. Поставете ги в тава. Покрийте ги с половината от почистените от семето и нарязани на ивици чушки и ги намажете с плънката от белтъци. Отгоре подредете останалите ивици чушки, намажете с плънката от жълтъци и покрийте с нарязаните кори за баница. Редувайте така до изчерпване на продуктите. Най-горният слой кори леко се притиска в жълтъчната плънка. Пече се в предварително загрята фурна на 200 градуса до зачервяване. Сладко от люти чушки Необходими продукти: 300 г люти червени чушлета  1 кг червени чушки  500 г захар  2 листенца индрише Начин на приготвяне: Всички чушки се измиват и почистват от дръжките и семките. За лютите чушки е добре да използвате гумени ръкавици. Нарязват се на ситно и се поставят в дълбока купа. Посипват се със захарта и се завиват със свежо фолио. Оставят се да престоят 24 часа в хладилника. На следващия ден се пасират. Сместа се слага на котлон, за да поври, докато се изпари водата, която чушките са пуснали, и да се сгъсти леко. Насипва се в бурканчета, които се затварят, докато сладкото е горещо. Не се вакуумират. Използва се за овкусяване на всякакви тестени изделия – пици, паста; добавка към месо, сосове; може да сервирате и като допълнение към плато със сирена.", "date": "2018.09.11", "title": " Сезонът на чушките"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%b4%d0%b0%d0%b4%d0%b5-12-167-%d0%bb%d0%b5%d0%b2%d0%b0-%d0%b7%d0%b0-7-%d1%87%d0%b8%d1%82%d0%b0%d0%bb%d0%b8%d1%89%d0%b0-%d0%b2-%d0%be%d0%b1/", "text": "Държавата отпусна 12 167 лева за 7 читалища в община Свищов. Средствата са осигурени след като Министерството на Културата одобри проектите на културните средища, които кандидатстваха по програма „Българските библиотеки-съвременни центрове за четене и информираност“. Основната цел на програмата е обновяване на библиотечните колекции, насърчаване на интереса към книгата и четенето и съдействие за развитие на библиотеките като основни центрове за духовност, придобиване на знания и информация. „Участието в програмата е на конкурсен принцип чрез процедура за подбор и оценка на проекти, които предвиждат закупуване на книги, литературна и културна периодика и други информационни източници, включително и на електронни носители, съобразени с културните и образователните потребности на гражданите, които обслужва дадената библиотека“, обясниха от общинската управа на крайдунавския град. За обновяване на библиотечния си фонд, свищовските читалищата си разпределят сумата като НЧ „Просвета-Драгомирово-1912“, с.Драгомирово получава 1640 лв.,НЧ „Светлина-Царевец 1927“, с. Царевец – 2921 лв, а НЧ „Светлина-1911“, с. Морава – 1786 лв. За НЧ „Заря-1898“, с. Хаджидимитрово са предвидени 1775 лв., за НЧ „Съзнателност-1899“, с. Овча могила -1547 лв, за НЧ „Филип Станиславов-1903“, с. Ореш – 1083 лева и за НЧ „Трудолюбие-1907“, с. Вардим – 1415 лв.", "date": "2018.09.11", "title": " Държавата даде 12 167 лева за 7 читалища в община Свищов"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%b4%d0%be%d0%bb%d1%83-%d1%80%d1%8a%d1%86%d0%b5%d1%82%d0%b5-%d0%be%d1%82-%d1%83%d0%bd%d0%b3%d0%b0%d1%80%d0%b8/", "text": "Един призрак броди из Европа – призракът на розовия либерализъм. Всички сили на нова Европа са се съюзили за свещена хайка срещу този призрак: ЛГБТ либералите от запад, зелените терористи от север и необолшевишките комунисти от юг. За пръв и последен път ще ме видите да заимствам каквото и да е било от Карл Маркс и Фридрих Енгелс, в случая моята своеобразна перифраза на първия абзац от Манифест на комунистическата партия. Смятам, обаче, че в този случай подобна алегория е подходяща. Причината за това е отношението на институциите на ЕС към инакомислещите. Това заявява евродепутатът и заместник-председател на ВМРО Ангел Джамбазки в своя позиция, съобщиха от партията. Ето какво посочва още той: „В края на миналата година Европейската комисия започна наказателна процедура срещу Полша по чл. 7 от Договора за Европейския съюз. Конкретният повод за това бяха редица конституционни промени, проведени от полското правителство. Причината, обаче, е далеч по-дълбока. От години ЕК се опитва да накаже страни като Полша поради простата причина, че страната води независима вътрешна политика и държи на своите традиционни ценности. Впоследствие, за мое съжаление, представителите в Европейския парламент подкрепиха ЕК. Днес е ред на Унгария.  За тези от Вас, които не са запознати с витиеватата брюкселска терминология, бих искал да направя няколко пояснения. Член 7 от Договора за Европейския съюз осигурява нормативната база за това определена страна-членка да бъде наказана за неизпълнение на определени свои задължения. Точната формулировка е следната: „очевиден риск от тежко нарушение от държава-членка на ценностите, посочени в член 2“. Член 2 от своя страна посочва ценностите, на които се основава ЕС. Такива ценности са човешкото достойнство, на свободата, демокрацията, равенството, правовата държава и правата на малцинствата. Проблемът е там, че когато си позволяваш да санкционираш някого на базата на субективни преценки, се отваря вратичка за фрапиращ двоен стандарт. Така е и в този случай с разликата, че сега инициативата се подема от Комисията по граждански въпроси, правосъдие и вътрешни работи. Ултралибералните кръгове в ЕС, в това число и хора от върхушката, си позволяват да определят кое е европейска ценност и кое не. Да вземем например председателя на групата на либералите в Европейския парламент – Ги Ферховстад. Той нееднократно си позволява в пленарната зала (а и извън нея) да твърди, че единствените ценности, които Европа може да има, са крайно либералните левичарски – тези, свързани с неконтролирана миграция, еднополови бракове, промяна на сексуалната ориентация и прочее. Ние, представителите на истинските, непреходни ценности на стара Европа никога няма да се съгласим с подобна формулировка. И ако това беше само реторика, то бихме могли да го определим като колоритна част от дебата ни с представителите на лявата част от политическия спектър. Проблемът е, че това монополизиране на ценностите от страна на либералите и бюрократите води до спекулации с използването на клаузата, заложена в чл. 7 от Договора за Европейския съюз. От тук идват и сравненията на ЕС със Съветския съюз. Всяка проява на различно (от правилното) мнение се наказва. От идването му на власт политическите противници на Виктор Орбан го нападат по всеки възможен начин. Още през 2010 г., първата година на неговото управление, ЕК започна редица правни възражения срещу банковата реформа, която той въведе. През 2011 г. левичарските сили в Европейския парламент разкритикуваха новия медиен закон в Унгария. А опитите да се действа чрез активиране на чл. 7 по т. нар. „унгарски въпрос“ датират още от 2013 година, когато Руи Таварес, представител на зелените в Европейския парламент, подготви доклад за Комисията по граждански свободи към ЕП, в който предложи Унгария да бъде наказана. През 2014 г. пък ЕС разкритикува Унгария заради това, че отказва да приеме мулти-култи модела, фаворизиран от европейските либерално-болшевишки елити. От тогава насам датират и критиките относно твърдата политика на Орбан срещу приемането на нелегални мигранти на територията на Унгария. Всички тези атаки имат нещо общо помежду си. Те не са мотивирани от юридическа необходимост, каквато Договора за ЕС предвижда. Напротив – те са политически мотивирани от противниците на Виктор Орбан и „Фидес“. Очевидно е, че това е единственият начин да се противодейства на един политик, който е твърдо решен да запази ценностите на народа си и който има достатъчно електорална подкрепа, за да води независима политика. Когато не могат да го победят на избори, НПО-та и противници от Унгария и Европа действат нагло и подмолно, завоалирайки политически мотивираните си действия като нарушение на юридическия фундамент на ЕС. Твърдо съм убеден че няма да успеят. Дори докладът на колегата Саргентини (да, познахте, от Зелената партия) и Комисията по граждански свободи към ЕП да бъде приет, крайната дума има Съветът на ЕС. Там тези номера няма да минат. И това е доста показателно. Това трябва да показва посоката, към която ЕС трябва да насочи реформите си. Защото властта, взимането на решения, а и политическата отговорност трябва да принадлежи на правителствата на суверенните страни-членки. Не на брюкселските бюрократи и розовите либерало-болшевики“, посочва Ангел Джамбазки.                  ", "date": "2018.09.11", "title": " Ангел Джамбазки: Долу ръцете от Унгария! Бъдещето на ЕС е да се превърне в съюз на суверенните отечества"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d0%b7%d0%b0%d0%b1%d0%b8-%d0%b2-%d0%bf%d1%8a%d1%82%d0%bd%d0%be%d1%81%d1%82%d1%80%d0%be%d0%b8%d1%82%d0%b5%d0%bb%d0%bd%d0%b0-%d0%bc%d0%b0%d1%88%d0%b8%d0%bd%d0%b0/", "text": "Сигнал за пътен инцидент в района на 19-и км по автомагистрала „Тракия“ е получен в 14.00 часа. По първоначалните данни лек автомобил е самокатастрофирал, след като водачът не е успял да спре навреме и се е ударил в паркирано моторно превозно средство на пътностроителна фирма, паркирано след поставени ограничителни знаци. На етапа е изяснено, че е пострадал шофьорът на колата, който е откаран в болница. На мястото на инцидента са екипи на полицията. Причините за инцидента се изясняват. От Пътна полиция напомнят, че движението в този район се осъществява в едната лента заради предприет ремонт на пътя, затова и водачите трябва да шофират с изключително внимание. В момента движението по АМ „Тракия“ в посока София се осъществява по алтернативен маршрут през Вакарел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.11", "title": " Кола се заби в пътностроителна машина на магистрала „Тракия“\t\t\t"}
{"url": "https://trud.bg/%d0%b5%d0%ba%d0%be%d0%bb%d0%be%d0%b7%d0%b8-%d0%bf%d1%80%d0%be%d0%b2%d0%b5%d1%80%d0%b8%d1%85%d0%b0-%d0%b2%d0%be%d0%b4%d0%b0%d1%82%d0%b0-%d0%bd%d0%b0-%d1%8f%d0%b7-%d0%b0%d0%bb-%d1%81%d1%82/", "text": "След сигнал за мъртва риба в яз. „Ал. Стамболийски“, получен на 9 септември е извършена спешна проверка. В нея се включиха експерти от РИОСВ – Велико Търново, БДДР – Плевен и Регионална лаборатория към ИАОС. При огледа на 500 м. крайбрежен участък на водния обект под с. Младен, общ. Севлиево не бяха установени умрели екземпляри риба и наличие на водорасли. Не се установи замътняване или оцветяване на водите на язовира. По данни на подателя на сигнала и местен рибар от два-три дни се наблюдава мъртва бяла риба с размери от 5 до 12 см. и водорасли в яз. „Ал. Стамболийски“, в най тясната и дълбока част, от лявата страна, в югозападна посока след с. Младен. От Регионалната лаборатория са измерени показатели: температура на водата – 25,90С, активна реакция рН – 8,40, разтворен кислород – 5,67 mg/dm3и електропроводимост – 229 µS/sm. Изследваните показатели рН и разтворен кислород съответстват на добро състояние на водния обект съгласно Наредба №Н-4 за характеризиране на повърхностните води, а измерената стойност за показателя електропроводимост на водата в язовира съответства на отлично състояние на водния обект. В района няма организирани източници на заустване на битови и производствени отпадъчни води.", "date": "2018.09.11", "title": " Еколози провериха водата на яз. „Ал. Стамболийски“ след сигнал за мъртва риба"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bc%d0%b8%d0%b3-29-%d0%b8-%d0%b3%d1%80%d1%8a%d1%86%d0%ba%d0%b8-f-16-%d0%bd%d0%b0-%d1%81%d1%8a%d0%b2%d0%bc%d0%b5%d1%81%d1%82%d0%bd%d0%be-%d1%83/", "text": "Екипажи на самолети МиГ-29 от състава на авиобаза Граф Игнатиево и самолети F-16 от състава на авиобаза Неа Анхиалос, Република Гърция, започват от днес участието си в съвместни полети „Green Bridge 2018”. Основните цели на българо-гръцките тренировъчни полети са свързани с постигане на по-добра координация и оперативна съвместимост при провеждането на презгранични операции при контрол над въздухоплаването и охраната на въздушното пространство, както и повишаване подготовката на екипажите по точното изпълнение на съгласувани по време и място полетни задачи във въздушното пространство на двете страни. Съгласно сценария на съвместните полети, се извършва и реално приемане и предаване на управлението на екипажите от съответните национални Центрове за управление и докладване, посочват от Министерство на отбраната. Първата съвместна летателна тренировка с гръцките Военновъздушни сили (ВВС) в изпълнение на мисията по охрана на въздушното пространство на двете страни в системата на ПВО и ПРО на НАТО се проведе през 2013 г. под наименованието „DACT – 2013”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.11", "title": " Български МиГ-29 и гръцки F-16 на съвместно учение"}
{"url": "https://trud.bg/%d0%ba%d0%be%d0%b0%d0%bb%d0%b8%d1%86%d0%b8%d1%8f%d1%82%d0%b0-%d0%be%d0%b1%d0%b5%d0%b4%d0%b8%d0%bd%d0%b5%d0%bd%d0%b8-%d0%bf%d0%b0%d1%82%d1%80%d0%b8%d0%be%d1%82%d0%b8-%d1%81%d0%b5-%d0%bf%d0%be%d0%bc/", "text": "Заседание на Политическия съвет на КП „Обединени патриоти – НФСБ, АТАКА и ВМРО“ се е провело днес, съобщиха от парламентарната група на коалицията. Взело е се решение, че ПС одобрява и подкрепя дейността на председателя и ръководството на парламентарната група на ОП, както и на представителите на коалицията – членове на Министерски съвет. „Коалиция „Обединени патриоти – НФСБ, АТАКА и ВМРО“ подкрепя управленската програма и счита, че от нейното изпълнение зависи пълния мандат на Правителството“, пише още в съобщението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.11", "title": " Коалицията „Обединени патриоти“ се помирила на заседание\t\t\t"}
{"url": "https://trud.bg/%d0%b1%d0%b8%d0%bb%d0%b5%d1%82%d0%b8-%d0%bd%d0%b0-%d0%bf%d1%80%d0%be%d0%bc%d0%be%d1%86%d0%b8%d1%8f-%d0%b7%d0%b0-%d0%bc%d0%b0%d1%87%d0%b0-%d1%81-%d0%ba%d0%b8%d0%bf%d1%8a%d1%80/", "text": "Българският футболен съюз пусна билетите за срещата с Кипър от Лигата на нациите на промоционална цена. На 13 октомври селекцията на Петър Хубчев домакинства на стадион „Васил Левски“, а запалянковците имат ексклузивната възможност да закупят пропуски с 50% отстъпка в периода между 11 и 17 септември включително. Например, място на централната трибуна под козирката в този период ще струва 15 лева, вместо 30. Между 18 и 24 септември билетите ще се продават с по-малка отстъпка. Цената в сектор А ще се увеличи от 15 на 20 лева. От на 5 октомври пропуските ще бъдат пуснати на касите на Националния стадион, а до тогава те могат да бъдат закупени от различни търговски обекти в цялата страна. Очаква се двубоят с Кипър да привлече огромен брой фенове. България стартира в новия турнир на УЕФА с две победи и „лъвовете“ са едноличен водач в своята група. Срещата с Норвегия в София пък бе най-посетената до момента в нашата решетка. Минималният успех на България бе изгледан от 10 000 зрители. Гостуването на родните национали в Словения бе наблюдавано от 5 100 души, а мачът Норвегия – Кипър (2:0) от 6 572 фена. Под хиляда фена имаше на трибуните в Никозия за Кипър – Словения (2:1). „Това е така, защото бе въведено задължителното представяне на лична карта при влизането на стадиона – каза кипърският журналист Андреас Воу. – И преди националният отбор не се радваше на голяма подкрепа, но мачът със Словения наистина беше посетен от рекордно малко хора.“ Снимка Пламен Стоименов", "date": "2018.09.11", "title": " Билети на промоция за мача с Кипър"}
{"url": "https://trud.bg/%d0%bb%d0%b5%d0%ba%d0%b0%d1%80%d0%b8-%d1%81%d1%8a%d0%be%d0%b1%d1%89%d0%b8%d1%85%d0%b0-%d0%b7%d0%b0-%d0%bf%d1%8a%d1%80%d0%b2%d0%b8-%d1%81%d0%bb%d1%83%d1%87%d0%b0%d0%b9-%d0%bd%d0%b0-%d1%81%d0%bc%d1%8a/", "text": "Лекари от щата Колорадо съобщиха, че са регистрирали първи в света случай на смърт вследствие на предозиране с марихуана. Случаят е описан в статия в списание Clinical Practice and Cases in Emergency Medicine, информира  . 11-месечно дете е постъпило в болница. Анализът е установил, че детето е развило миокардит, вследствие на което е починало. След смъртта в кръвта му е открито високо съдържание на психоактивния компонент на марихуаната. Лекарите смятат, че марихуаната е попаднала в кръвта на бебето чрез родителите, които често употребявали наркотика. Разглеждат се и други причини за смъртта, например вируси и инфекции, но версията за предозиране е основна. Според статията негативното влияние на канабиса върху миокарда е известно отдавна, но досега не е регистриран смъртен случай вследствие на употреба на наркотика.", "date": "2018.09.11", "title": " Лекари съобщиха за първи случай на смърт от предозиране с марихуана"}
{"url": "https://trud.bg/%d1%81%d1%8a%d0%b4%d1%8f%d1%82-%d0%b3%d0%be%d1%80%d1%81%d0%ba%d0%b8-%d0%b7%d0%b0-%d0%bf%d0%be%d0%b1%d0%be%d0%b9-%d0%b8-%d1%81%d1%82%d1%80%d0%b5%d0%bb%d0%b1%d0%b0/", "text": "Районна прокуратура – Сандански е внесла в съда обвинителен акт срещу П. М. за причиняване на телесна повреда, противозаконно лишаване от свобода и повреждане на чужди движими вещи на двама мъже. Преди две години в местността „Равна бука“, обвиняемият, в качеството си на специалист по ловно стопанство, занимаващ се с охранителна дейност, се заканил с убийство на Н. Д. Той произвел изстрел с пистолет, ударил го с оръжието и го заплашил с думите „Ще те убия, ще те разстрелям, ти какво търсиш в моето место“. Чрез нанасяне на удари на пострадалия в областта на лицето и ритници по тялото и главата, той му причинил хематом, охлузване и разкъсни рани. Освен това, в съучастие с друг обвиняем по делото – И.И., принудил Н.Д. насила да се качи в джип, като го блъскали през страничната врата. Срещу другия пострадал – К. Н., бил изваден нож и показан пистолет, като тези действия също били съпътствани с отправяне на словесни заплахи. Обвиняемият, заедно със съучастник, му нанесли порезни рани, ритници, удари в областта на корема, китката, както и с тояга по главата.", "date": "2018.09.11", "title": " Съдят горски за побой и стрелба"}
{"url": "https://trud.bg/%d1%80%d1%83%d1%81%d0%ba%d0%b8-%d0%b3%d0%b5%d0%bd%d0%b5%d1%80%d0%b0%d0%bb-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0-%d0%bd%d0%b0%d0%b2%d0%b0%d0%bb%d0%bd%d0%b8-%d0%bd%d0%b0-%d0%b4/", "text": "Близкият до президента Владимир Путин шеф на Националната гвардия в Русия предизвика критика на Кремъл Алексей Навални на „дуел“ и заплаши да го направи на „пържола“. Носейки униформата си, ген. Виктор Золотов отправи във видеозапис заплахи и обиди по адрес на опозиционера Навални, който сега е в затвора за нарушаване на закона за митингите, а миналия месец обяви, че в Националната гвардия има корупция, информира  . „Вие, г-н Намални, никога не сте получавали това, което заслужавате“, каза Золотов, наричайки „клевета“ твърденията за корупция. „Никой не ви е удрял добър ритник в задника, така че да го усетите в черния си дроб“, добави той. „Просто ви предизвиквам на дуел – на ринга, на татами, където и да е. И ви обещавам да направя сочна пържола от вас за няколко минути“, каза той във видео, качено на официалния сайт на гвардията. В края на август Навални пусна видео, в което каза на войниците в гвардията, че техните командири „буквално вземат хляба от устата им заради печалба“. И заяви, че службата, която има задача да разпръсква протести в Русия, купува лоша храна на суперзанижени цени. За самия Золотов, който ръководеше охраната на Путин до поемане на новия пост през 2016 г., Намални по-рано е казвал, че е „много богат“ и че семейството му притежава няколко луксозни имота. Във видеото Золотов заяви, че „не е беден“, като обвини Навални, че бил „гнил“ американски агент. „Когато все още си бил на гърнето, аз служих в армията, бях ударник на комунистическия труд, работех в промишлеността и след това станах бизнесмен“, каза Золотов. „А кой сте вие, Навални. Искам да разбера откъде идвате и за какво. Ясно, че сте направени в американска епруветка, всички вие сте клонинги, марионетки… Поставена ви е задача да ръсите мръсотия на всичко…, да дестабилизирате политическата и икономическата ситуация в страната… Вие нямата държава, нямате отечество“, каза той. Золотов добави, че „ако вие използвате оскърбителен или клеветнически тон към мен и семейството ми, ви обещавам, че ще ви прегазя и ще избърша краката си във вас, ще устроя шоу показно за всички служители на руската гвардия“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.11", "title": " Руски генерал предизвика Навални на дуел: Ще избърша краката си във вас (ВИДЕО)\t\t\t"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%b9%d0%be%d0%bd%d1%87%d0%b5%d0%b2%d0%b0-%d0%b3%d0%b5%d1%80%d0%b1-%d1%81%d0%b8-%d0%be%d1%82%d0%b8%d0%b2%d0%b0%d1%82-%d0%b4%d0%be%d0%b2%d0%b5%d0%b4%d0%be%d1%85%d0%b0/", "text": "„Номинацията на новите министри не променя политиката в България от последните 10 години. Това е опит да се избяга от отговорност и да се измести голямата тема за най-големия грабеж в България – грабежът именно от големите инфраструктурни проекти“. Това заяви говорителят на парламентарната група на БСП Елена Йончева пред  . „Отговорността за това, което се случва в България във всяка една сфера, е на премиера. Тя не е отговорност на министрите. Министрите не трябва да поемат отговорност, трябва да се разбере кое е довело до цялото състояние, в която се намира България. Със смяната на вътрешния министър ще се увеличи ли разкриваемостта на престъпленията, ще се намали ли битовата престъпност? Смяна на министри означава промяна на политика. В случая ние имаме замитане на следите. Вместо да имаме разговор за големия грабеж в България, имаме разговор за едни нови лица. Тези лица няма да доведат до нищо по-различно“. Според Йончева ГЕРБ си отиват: „ГЕРБ доведоха до пълен срив на държавата във всяка сфера. Тук говорим за начина, по който функционира самата партия или групировка ГЕРБ“. „Политическият разговор трябва да бъде не просто кой ще седне на мястото на ГЕРБ, а какво ще се случи от тук нататък“, коментира още Елена Йончева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.11", "title": " Елена Йончева: ГЕРБ си отиват, доведоха до пълен срив на държавата"}
{"url": "https://trud.bg/%d0%b0%d0%bb%d0%b8%d0%b1%d0%b0%d0%b1%d0%b0-%d1%81-%d1%82%d0%be%d0%bf-%d1%81%d0%b4%d0%b5%d0%bb%d0%ba%d0%b0-%d0%b2-%d1%80%d1%83%d1%81%d0%b8%d1%8f/", "text": "Руският фонд за преки инвестиции и китайският интернет гигант “Алибаба” ще създадат съвместно дружество в сферата на електронната търговия заедно с две руски компании, което ще е най-голямата сделка в историята на руския интернет, съобщи в. “Комерсант”. В новото дружество “Алибаба” ще е главният акционер с 48%. Китайският гигант същевременно получава 10% от онлайн холдинга Mail.Ru Group – собственик на “ВКонтакте” и “Одноклассники”, чат приложения, имейл услуги и онлайн игри, с общо около 100 млн. потребители. Платформите на “Алибаба” от своя страна имат над 600 млн. потребители в Китай, Югоизточна Азия, Европа. Създаването на новата мегакомпания, наречена AliExpress Russia, бе обявено на Източния икономически форум във Владивосток, на който присъстват и лидерите на Русия и Китай. AliExpress Russia ще е най-голямата в сферата на електронната търговия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.11", "title": " „Алибаба“ с топ сделка в Русия"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d1%80%d1%83%d1%81%d0%bd%d0%b0%d0%ba-%d0%b7%d0%b0-%d0%b4%d0%be%d0%bf%d0%b8%d0%bd%d0%b3/", "text": "Маги Дюранд, говорител на Световната антидопингова агенция (УАДА), потвърди пред руското издание „Спорт Експрес“, че е започнато разследване за предполагаема употреба на допинг от страна на руския национал и футболист на „Валенсия“ Денис Черишев. „Случаят се разследва от испанската антидопингова агенция – коментира Дюранд. – Тя ще информира УАДА за резултатите от направените изследвания.“ В Испания разследват играча след изявления на баща му Дмитрий Черишев, който разкри, че Денис е инжектиран с хормон на растежа, за да се възстанови от травма. От местната федерация все още проверяват случая, но според самия футболист става дума за вещества, които не са забранени. Използването на хормони на растежа по медицински причини не е класифициран като допинг, но ако се докаже, че не съществува лекарска обосновка, играчът може да отнесе наказание и да му бъдат спрени състезателните права за четири години. Снимка: Instagram", "date": "2018.09.11", "title": " Разследват руснак за допинг"}
{"url": "https://trud.bg/%d0%b8%d1%82%d0%b0%d0%bb%d0%b8%d1%8f-%d0%bd%d0%b0-%d0%bc%d0%b0%d0%bd%d1%87%d0%b8%d0%bd%d0%b8-%d0%b2%d0%b5%d1%87%d0%b5-%d0%bc%d0%b8%d1%81%d0%bb%d0%b8-%d0%b7%d0%b0-%d0%b8%d0%b7%d0%bf%d0%b0%d0%b4%d0%b0/", "text": "Националният отбор на Италия не се радва на най-добрите си дни. След като „адзурите“ пропуснаха да се класират на Мондиал за пръв път от 60 години, сега тимът на Роберто Манчини мисли и за… изпадане. Точно това може да се случи с четирикратния световен шампион в турнира Лигата на нациите. „Сините“ стартираха със само една точка след първите два мача – 1:1 с Полша и 0:1 от Португалия в понеделник. Това отреди и последното място на отбора в своята група 3 на Лига А, която е съставена само от три тима. Ако не променят ситуацията в оставащите два мача, от следващата кампания в турнира „адзурите“ ще играят в долната дивизия.  „Не искаме това да се случва – обясни след двубоя селекционерът Манчини. – Искаме да бъдем сред най-добрите, но във футбола всичко е възможно. Португалия спечели първия мач и това ги прави фаворит в групата, но смятам, че все още много неща могат да се случат“.  За срещата в Лисабон опитният специалист направи общо 10 промени спрямо мача с Полша. А това доведе и до рядко срещано явление – за пръв път от 20 години „Ювентус“ нямаше представител в стартовите 11.  На резервната скамейка остана и Марио Балотели от „Ница“. Ден по-късно във Франция разкриха, че преди месец нападателят е тежал 100 кг и това е в основата на слабата му форма.", "date": "2018.09.11", "title": " Италия на Манчини вече мисли за изпадане"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d0%be%d1%81%d0%bb%d0%b0%d0%bd%d0%b8%d0%ba%d0%b0-%d0%bd%d0%b0-3/", "text": "Председателят на парламентарната Комисия по културата и медиите Вежди Рашидов се срещна днес с посланика на Турция в София Н.Пр. Хасан Улусой. По време на разговора бяха обсъдени въпроси от двустранното културно сътрудничество между България и Турция. Посланик Улусой сподели идеята си за засилване на връзките между творческите гилдии на двете страни. Той е убеден, че една скорошна среща на парламентаристи от Комисията по културата и медиите с колегите им в парламента в Анкара ще има важна роля в активиране на подготовката и реализирането на съвместни културни проекти. Държавната телевизия на Турция също проявява интерес за сътрудничество с колегите си от обществената ни телевизия, стана ясно по време на срещата. Вежди Рашидов заяви, че вярва в силата на културата да гради мостове между държавите и изрази готовност да подкрепи проекти в тази сфера, както и да съдейства за активизиране на Споразумението за филмови копродукции между двете страни, подписано през 2012г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.11", "title": " Вежди Рашидов се срещна с посланика на Турция Хасан Улусой"}
{"url": "https://trud.bg/%d0%be%d1%80%d0%b1%d0%b0%d0%bd-%d0%b5%d0%b2%d1%80%d0%be%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%b8%d1%81%d0%ba%d0%b0-%d0%b4%d0%b0-%d0%be%d1%82%d0%bc%d1%8a%d1%81%d1%82/", "text": "Депутатите от Европейския парламент искат да въведат санкции срещу Унгария заради отказа й да приема мигранти. Това заяви унгарският премиер Виктор Орбан, предаде  . „В Европейския парламент мнозинството депутати подкрепя миграцията. Те искат да отмъстят на Унгария заради това, че унгарците са решили да не превръщат своята страна в страна на мигранти. Истината е, че са ни произнесли присъда, но аз ще защитавам Унгария срещу лъжливите обвинения“, се казва във видеопослание на Орбан, публикувано на неговата страница във Фейсбук. Тази седмица ЕП трябва да проведе заседание за въвеждането на санкции спрямо Унгария заради отстъплението от демократичните принципи на европейската общност. В случай, че гласуването е положително, Европейската комисия ще получи възможност да лиши Будапеща от правото на глас в Съвета на Европейския съюз. Представители на ХДС на канцлерката Ангела Меркел заговориха за възможността партията на Орбан ФИДЕС да бъде изключена от ПГ на Европейската народна партия в Европарламента. В отговор на тези заплахи австрийският вицеканцлер и лидер на Австрийската партия на свободата Хайнц-Кристиан Щрахе предложи на Орбан, ако бъде изключен от ЕНП да създадат обща парламентарна група в Европарламента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.11", "title": " Орбан: Европарламентът иска да отмъсти на Унгария"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%83%d0%b4%d0%be%d1%81%d1%82%d0%be%d0%b8-%d0%bf%d0%be%d1%81%d0%bb%d0%b0%d0%bd%d0%b8%d0%ba%d0%b0/", "text": "Президентът Румен Радев награди посланика на Република Хърватия у нас Лйерка Алайбег с орден „Мадарски конник“ първа степен. Дипломатът беше удостоена с висшето държавно отличие за нейния принос за задълбочаване на политическото, икономическото и културното сътрудничество между България и Хърватия. „В основата на приятелските отношения между България и Хърватия са дълбоките исторически и културни връзки между нашите народи и със своята активна дейност посланик Алайбег даде нов импулс на сътрудничеството на всички нива в двустранните отношения“, заяви президентът Румен Радев по време на церемонията в Гербовата зала на „Дондуков“ 2. Държавният глава открои усилията на Лйерка Алайбег за разширяване на икономическия обмен, в сферата на образованието, науката и културата. За задълбочаване на партньорството между двете държави допринесе и активизирането на контактите между местните власти, добави Румен Радев, като даде пример с изграждането на мемориални паметници в Загреб и в София на личности от историята на България и Хърватия. Нашите общи цели и споделени ценности намират своя израз и в ефективното сътрудничество в рамките на ЕС и НАТО, заяви президентът и припомни пълната подкрепа, която страната ни получи от Хърватия за приоритетите на българското председателство на Съвета на ЕС. Българският народ и държава са в сърцето ми, а България винаги ще бъде мой втори дом, заяви посланик Лйерка Алайбег и благодари за честта да бъде удостоена с висшето държавно отличие. Смятам, че беше много важно да работя с младите хора, защото те трябва да се превърнат в символ на нашето сътрудничество и в гаранция за задълбочаването му, каза още посланикът. Лйерка Алайбег изтъкна значимата роля и отговорността, която България и Хърватия имат в региона и помощта, която те оказват за европейската перспектива на съседните държави. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.11", "title": " Президентът Радев удостои посланика на Хърватия у нас Лйерка Алайбег с орден „Мадарски конник“ първа степен"}
{"url": "https://trud.bg/%d0%bc%d0%bb%d0%b0%d0%b4%d0%be%d0%ba-%d1%83%d0%b4%d0%b0%d1%80%d0%b8-%d1%80%d0%be%d0%bd%d0%b0%d0%bb%d0%b4%d0%be-%d0%b2-%d0%b7%d0%b5%d0%bc%d1%8f%d1%82%d0%b0/", "text": "Младокът Браян Кристанте удари Кристиано Роналдо в земята. Трансферът на италианеца от „Аталанта“ в „Рома“ бе определен за по-добър в Серия А от този на португалеца, преминал от „Реал“ в „Ювентус“. Това твърди проучване на Световната футболна обсерватория CIES. Неин доклад показа, че халфът е привлечен за 30 млн. евро, въпреки че е оценяван на много повече. „Рома“ е спестил 19,4 млн. от реалната цена на италианския национал. Като по-добра сделка е посочена и тази между „вълците“ от Рим и „Интер“ за Раджа Наинголан. Белгиецът бе купен за 40 млн. евро при стойност 52,9 млн. И едва тогава следва шумният трансфер на Роналдо. Според обсерваторията португалецът струва 116,5 млн. евро, но бе закупен от „Ювентус“ за 105 млн. Най-добрата сделка през лятото в Европа е тази за вратаря Тибо Куртоа. „Реал“ брои 40 млн. евро на „Челси“ за белгийския национал, а реалната му стойност е 62,6 млн. Вторият отличен трансфер отново е осъществен от испански отбор. Става въпрос за „Атлетико“ (Мадрид), взел Родри от „Виляреал“ само за 25 млн. евро при цена от 46,9 млн. Снимка: Instagram", "date": "2018.09.11", "title": " Младок удари Роналдо в земята"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%b1%d0%b0%d1%89%d0%b0-%d0%b8-%d1%81%d0%b8%d0%bd-%d0%bd%d0%b0%d0%b1%d0%b8%d0%bb%d0%b8-%d1%87%d0%b8%d1%81%d1%82%d0%b0%d1%87%d0%ba%d0%b0/", "text": "Баща и син бяха осъдени условно от Варненския районен съд за опит със сила да принудят хигиенистка да признае, че е откраднала пари от жилището им. През септември 2015 г. 49-годишният мъж и 30-годишният му син наели фирма за почистване, за да лъсне дома им. Управителят изпратил на адреса потърпевшата и две нейни колежки. Те си свършили работата и си тръгнали. Вечерта обаче стопаните на къщата уведомили шефа на фирмата, че им липсват 2000 лв. и настояли за лична среща с чистачката. На следващия ден тя отишла у тях, за да изясни, че няма нищо общо с изчезналите пари. Стопаните обаче я посрещнали със скандал, който прераснал в побой. Драмата приключила, след като чистачката успяла да позвъни на шефа си и той викнал полиция на адреса. Тъй като двамата извършители са с чисто съдебно минало, магистратите ги наказаха с по 3 месеца лишаване от свобода, отложени с 3 г. изпитателен срок. Двамата ще трябва да платят солидарно на хигиенистката 2000 лв. за претърпените от нея страдания, постанови съдът. Решението може да се обжалва в 15-дневен срок.", "date": "2018.09.11", "title": " Осъдиха баща и син, набили чистачка"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%b4%d0%b2%d0%b5-%d0%b3%d1%80%d0%be%d0%b1%d0%bd%d0%b8%d1%86%d0%b8-%d0%be%d1%82-%d1%80%d0%b0%d0%bd%d0%bd%d0%be%d1%85%d1%80%d0%b8%d1%81%d1%82%d0%b8/", "text": "Две гробници от ранно-християнския период, датирани към V-VI век, са разкрили археолозите от екипа на проф. Николай Овчаров. Две гробници от раннохристиянския период, датирани към V-VI век, са разкрили археолозите от екипа на проф. Николай Овчаров по време на тазгодишните разкопки на археологическия комплекс Перперикон. Това съобщи ръководителят на разкопките проф. Николай Овчаров. Той уточни, че  направените открития ще бъдат представени на специална пресконференция днес от 10.30 часа на Перперикон, като с това ще бъде сложен и край на Археологическо лято 2018. Проф. Овчаров допълни, че заедно с откритите основни находки ще бъде показан и цял средновековен квартал от времето на Иван Александър от ХIV в. в южния квартал на скалния град.", "date": "2018.09.11", "title": " Разкриха две гробници от раннохристиянския период"}
{"url": "https://trud.bg/%d1%88%d0%b5%d1%84%d0%ba%d0%b0%d1%82%d0%b0-%d0%bd%d0%b0-%d0%b0%d0%b3%d0%b5%d0%bd%d1%86%d0%b8%d1%8f%d1%82%d0%b0-%d0%bf%d0%be-%d1%82%d1%80%d0%b0%d0%bd%d1%81%d0%bf%d0%bb%d0%b0%d0%bd%d1%82%d0%b0%d1%86/", "text": "„Не съм подавала оставка. И да искам имам сериозна конкуренция в други сектори не мога да се вредя да подам оставка“ – така, макар и под формата на шега, коментира директорът на Изпълнителната агенция по трансплантации /ИАТ/д-р Марияна Симеонова, информацията на ресорното министерство, че се е отказала от поста, предаде  . В понеделник от здравното ведомство съобщиха, че д-р Симеонова е депозирала оставката си като директор на ИАТ по лични мотиви, свързани с нейното професионално развитие. От МЗ уточниха също, че в близките дни министърът на здравеопазването Кирил Ананиев ще назначи нов директор на ИАТ, като дотогава д-р Симеонова остава на поста. „Искам да продължа да се развивам като лекар, разговаряла съм с ръководството на министерството на здравеопазването преди два месеца, имах мотиви. Работата в администрацията трябва да се промени, институциите трябва да говорят по между си, за да осигуряват условия за лекарите и за пациентите, които чакат решения за своя здравословен проблем“, обясни Симеонова. Директорът в оставка обясни, че основното разминаване с министерството е по отношение на работата на Агенцията. Според Симеонова, когато една политика работи добре, не бива да се правят излишни промени. Като аргумент, който прелял чашата на търпението, тя посочи, че е принудена да търси други болници за трансплантация в чужбина. Лекарят направи пред журналистите и кратка равносметка за управлението на Агенцията. Тя разказа, че когато постъпила през 2013 година. „Нямаше юрист в Агенцията, ИТ специалисти, пропуски и проблеми в интернет мрежата. Нямаше архив, а компютрите – антивирусни програми. Всичко обаче поетапно се промени“, спомни си Симеонова. Като съществуващи проблеми, които завещава на наследника на поста, Симеонова открои, че в законодателството текстове не са променяни 10 години, а други инициативи залежават в папки четвърта година. Продължават преговорите за сключване на договор с европейски трансплантационен център, който да осигури лечението на българските граждани, нуждаещи се от трансплантация на бял дроб. На финален етап са разговорите с трансплантационния център в гр. Есен, Германия, за които д-р Симеонова ще продължи да съдейства със своята експертиза, изтъкнаха от МЗ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.11", "title": " Шефката на агенцията по трансплантации за оставката си: Искам да продължа да се развивам като лекар\t\t\t"}
{"url": "https://trud.bg/%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81%d1%82-%d0%b7%d0%b0-%d0%b2%d1%8a%d0%bb%d1%87%d0%be-%d0%b0%d1%80%d0%b0%d0%b1%d0%b0%d0%b4%d0%b6%d0%b8%d0%b5%d0%b2/", "text": "Хотелиерът и жена му щели да се върнат, твърди адвокат Апелативният специализиран съд наложи мярка “задържане под стража” на Вълчо Арабаджиев – единият от синовете на издирваните хотелиери Маринела и Ветко Арабаджиеви. С решението си, което е окончателно, магистратите уважиха протеста на спецпрокуратурата срещу пускането на младежа под гаранция от 20 000 лева. По-леката мярка бе наложена преди 10 дни при закрити врата по искане на защитата. В ареста влизат и Ромелия Кирилива и Елена Караянева, за които се смята, че са водели счетоводството на Арабаджиеви и са съучастници в данъчните измами. Досега двете също бяха на свобода срещу същите парични гаранции. Веднага след произнасянето на съда Вълчо Арабаджиев и счетоводителките бяха закопчани с белезници и отведени под конвой зад решетките. Сестрата Александра Арабаджиева, която бе дошла в залата за подкрепа, се разплака, докато прегръщаше брат си на раздяла. Допреди година Александра бе омъжена за Стайко Стайков – издирваният син на арестувания алкохолен бос Миню Стайков, който също е обвинен за данъчни престъпления. Според апелативните съдии Даниела Росенова, Веселина Вълева и Димчо Георгиев има достатъчно доказателства за обвинението срещу Вълчо Арабаджиев за пране на пари. той е държал 5,4 милиона лева в брой, като произходът на тези пари е неизяснен и най-вероятно те са от укрити данъци на фирмата “Виктория Груп “ на фамилията Арабаджиеви. ”Несериозно” бе наречено становището на първата инстанция, че Вълчо не знаел каква е търговската дейност на фирмите на родителите му. Освен това оставането на Вълчо на свобода можело да попречи на разследването. Илиян Василев, адвокат на Вълчо Арабаджиев, заяви, че Ветко и Маринела Арабаджиеви щели да се върнат скоро доброволно у нас. Но отказа да съобщи в коя страна се намират в момента. Родителите са обвинени задочно за участие в престъпна група, извършвала данъчни престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.11", "title": " Постоянен арест за Вълчо Арабаджиев\t\t\t"}
{"url": "https://trud.bg/%d0%bd%d0%b0%d0%bf%d0%bb%d0%b8%d0%b2-%d0%bd%d0%b0-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8-%d0%b7%d0%b0-%d0%bf%d0%be%d0%b6%d0%b0%d1%80%d0%bd%d0%b8%d0%ba%d0%b0%d1%80%d0%b8-%d0%b2%d1%8a/", "text": "Наплив на кандидати за огнеборци има във Варна. За 12 свободни места се борят 80 души, което ще ни даде възможност да направим качествен подбор и да изпълним искането на синдикатите поне трима души да действат заедно при инцидент, съобщи шефът на Регионалната дирекция „Пожарна безопасност и защита на населението“ комисар Тихомир Тотев. При старта на Седмицата на пожарната безопасност той съобщи, че от началото на тази година в областта при пожари са загинали петима души, а 18 са пострадали, като броят на огнените инциденти е 2650. За същия период на миналата година жертвите са били 6, а ранените – 39. Най-много пожари стават в жилищни сгради и в транспорта, посочи комисар Тотев. Той заяви, че от най-ранна възраст децата трябва да бъдат обучавани да действат правилно при извънредни ситуации. За целта служители на дирекцията ще проведат редица занятия с подрастващите, както и приемни за граждани в региона. Тази година огнеборците във Варна ще честват и 140-годишен юбилей на пожарната. Службата е създадена през 1878 г. по предложение на тогавашния кмет Велико Христов. Първата пожарна команда била съставена от четирима души, оборудвани с две ръчни помпи. От РДПБЗН-Варна благодариха на граждани и бивши служители, които са попълнили музейната сбирка на структурата с над 30 нови експоната. Те ще бъдат показани в навечерието на годишнината.  ", "date": "2018.09.11", "title": " Наплив на кандидати за пожарникари във Варна"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b2%d0%be%d0%b5%d0%bd%d0%bd%d0%be%d1%81%d0%bb%d1%83%d0%b6%d0%b5%d1%89%d0%b8-%d0%b1%d1%8f%d1%85%d0%b0-%d1%83%d0%b4%d0%be%d1%81%d1%82%d0%be/", "text": "На тържествена церемония в Гербовата зала на „Дондуков“ 2 държавният глава и върховен главнокомандващ Въоръжените сили Румен Радев удостои днес български военнослужещи, заемали ръководни позиции в армията, с орден „За военна заслуга“ първа степен. Бригаден генерал Светослав Даскалов получи висшето държавно отличие за големите си заслуги за развитието и укрепването на Въоръжените сили, за дългогодишна и безупречна служба и за приноса си за националната и колективната сигурност, за проявения висок професионализъм и за личния си принос в процеса на реформиране и изграждане на българското военно разузнаване в съответствие с новите глобални предизвикателства. О.з. вицеадмирал Румен Николов, о.з. генерал-лейтенант Галимир Пехливанов и о.з. генерал-лейтенант Пламен Атанасов получиха ордени за големите им заслуги за развитието и укрепването на Българската армия, за дългогодишната им и безупречна служба и за приноса им за националната сигурност на Република България. Президентът Радев посочи в речта си, че удостояването с висшите държавни отличия е безспорно признание за офицерите, за тяхната компетентност и всеотдайност, за достойната им служба в редовете на Българската армия. „Отличените днес висши офицери се доказаха през годините като способни, волеви и доблестни командири“, заяви президентът като подчерта, че е имал възможността да се увери в техния висок професионализъм. Държавният глава се обърна към удостоените офицери с думите, че „за вас понятията дълг, чест, достойнство и отдаденост на Родината не бяха празни думи, а изпълнено с дълбок смисъл ежедневие“. В словото си президентът Румен Радев каза още, че службата на наградените висши офицери е преминала в трудни и предизвикателни времена. „Вие трябваше да компенсирате нелепи политически решения в сферата на отбраната, едновременно трябваше да съкращавате и да мотивирате вашите подчинени да служат вярно, трябваше в условия на непрекъснато намаляващи материални ресурси не само да пазите съществуващите отбранителни способности, а да изграждате нови, без при това да излагате на риск живота и здравето на вашите подчинени, трябваше да градите доверие и съвместимост с нашите партньори“, подчерта Румен Радев и заяви, че въпреки всичко офицерите са останали верни на интересите на България и на нейната защита и териториален суверенитет. „Колкото и трудно да ви беше, вие не изневерихте на честта на пагона и на хората, които стояха зад вас, защото за вас България беше кауза“, категоричен беше президентът и върховен главнокомандващ на Въоръжените сили Румен Радев. От името на удостоените с ордени военнослужещи о.з. вицеадмирал Румен Николов изказа благодарност на държавния глава за оказаната чест и дадената висока оценка. „Вярвам, че усилията, знанията и опитът, които сме положили в продължение на почти четиридесет години служба, ако бяха подкрепени с политическа воля и финансиране на Българската армия, то резултатите биха били още по-добри“, заяви о.з. вицеадмирал Румен Николов. Той изрази увереност, че усилията на неговите колеги от личния състав, оставащи занапред в бойния строй ще бъдат по-добре оценявани чрез подкрепа към Българската армия, за да може тя да изпълнява достойно всички поставени й задачи. На тържествената церемония присъстваха заместник министър-председателя и министър на отбраната Красимир Каракачанов, началникът на отбраната генерал Андрей Боцев, генерали и офицери от Въоръжените сили, семейства и близки на наградените военнослужещи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.11", "title": " Български военнослужещи бяха удостоени от президента Радев с държавни отличия"}
{"url": "https://trud.bg/%d0%b4%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%ba%d0%b8-%d0%bd%d0%b0-%d1%84%d0%b8%d0%bd%d0%b0%d0%bb%d0%b8%d1%82%d0%b5/", "text": "Невяна Владинова призна, че за първи път този сезон е изиграла по най-добрия начин съчетанието си на топка. Тя получи 19,000 т., от които 10,400 за трудност на световното в „Арена Армеец“. Гимнастичката се класира за финала, който е късно тази вечер. За медалите на същия уред спори и Катрин Тасева, която събра 19,400 т. Двете атакуваха отличията и на обръч.  Третата ни представителка Боряна Калейн изпусна топката и остана извън финала – 17,700 т. Снимки Юлиан Тодоров", "date": "2018.09.11", "title": " Два българки на финалите"}
{"url": "https://trud.bg/%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0-%d0%b8-%d1%80%d1%83%d0%bc%d1%8a%d0%bd%d1%81%d0%ba%d0%b8%d1%8f%d1%82-%d1%80%d0%be%d1%88%d0%b8%d0%be%d1%80%d0%b8/", "text": "Кметът на Община Горна Оряховица инж. Добромир Добрев заедно с градоначалника на румънския град Рошиори де Веде Георге Сиркуимаро подписаха договор за субсидиране на проект „Иновативен подход за промотиране на културното/ историческо наследство в трансграничния регион България-Румъния“. Проектът се финансира в рамките на програмата INTERREG V-A RUMANIA-BULGARIA. Подписването на документа бе в сградата на Съвместния секретариат на Регионалния офис за Трансгранично сътрудничество в гр. Кълъраш, Румъния. Проектът е с продължителност 2 години и включва изграждането на виртуален музей с няколко тематично обособени виртуални подразделения (стаи), създаване на VR Реалност; поставяне на интерактивни холограми, както и 3D мапинг прожекции – по 8 за всяка от годините. Прожекциите ще бъдат излъчвани на избрани от Община Горна Оряховица дати. На огледален принцип това ще бъде осъществено и в Община Рошиори де Веде. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.11", "title": " Горна Оряховица и румънският Рошиори де Веде създават виртуален музей"}
{"url": "https://trud.bg/%d0%b3%d1%80%d0%b5%d0%b1%d1%86%d0%b8%d1%82%d0%b5-%d0%b8%d0%b7%d1%8f%d0%b6%d0%b4%d0%b0%d1%82-16-%d1%82%d0%be%d0%bd%d0%b0-%d1%85%d1%80%d0%b0%d0%bd%d0%b0/", "text": "тона   паста тона   зеленчуци   и тона   месо   ще   изядат   състезателите   на   световното   първенство   по   гребане   в   Пловдив Присъствието   на   близо участници   на   шампионата   налага   на   организаторите   задължението   да   ги   снабдяват   с   огромни   количества   храна Предпочитано   от   гребците   е   пилешкото   и   телешкото а   тези   от   родината   на   спорта Великобритания настояват   да   им   се   доставя   и   българска   мусака Новозеландците   пък   се   влюбили   в   сиренето   по   шопски а   литовците   държали   в   менюто   им   да   има   картофени   кюфтета   и   други   ястия   с   картофи Най претенциозни   са   австралийците за   които   задължителни   са   фъстъченото   масло ,  авокадо   и   гуакамоле .", "date": "2018.09.11", "title": " Гребците изяждат 16 тона храна"}
{"url": "https://trud.bg/%d0%bf%d1%80%d0%b0%d0%b2%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d0%ba/", "text": "Поправките влизат за гласуване в същия вид Парламентарната комисия по правни въпроси отхвърли ветото на президента Румен Радев върху промените в Административно процесуалния кодекс (АПК). С 12 гласа “за”, 7 “против” от депутати от БСП и без въздържали се промените, сред които и за по-високите такси при касационни жалби, ще бъдат внесени за повторно гласуване в пленарната зала. Дебатът продължи повече от 4 часа и започна с изслушване на проф. Емилия Друмева, която анализира подробно някои от спорните въпроси в предлаганите промени на АПК. Председателят на Върховния административен съд (ВАС) Георги Чолаков припомни решенията на пленума на ВАС. По въпроса за таксите той подчерта, че в момента те са ниски и е нужно увеличение, но единствено законодателният орган може да прецени какви да бъдат те. Крум Зарков от БСП призова депутатите да се вслушат във ветото и “да не се инатят”, а вместо това да обсъдят отново текст по текст всички промени. Председателят на комисията Данаил Кирилов от ГЕРБ посочи, че с така приетите поправки управляващите са отразили желанието и на самите административни съдии за промяна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.11", "title": " Отхвърлиха ветото върху промените в АПК\t\t\t"}
{"url": "https://trud.bg/%d1%81%d0%b4%d1%81-%d0%bf%d1%80%d0%b5%d0%b4%d0%b0%d0%b4%d0%b5-%d0%b0%d1%80%d1%85%d0%b8%d0%b2%d0%b0-%d1%81%d0%b8-%d0%bd%d0%b0-%d0%b4%d1%8a%d1%80%d0%b6%d0%b0%d0%b2%d0%bd%d0%b0-%d0%b0%d0%b3%d0%b5%d0%bd/", "text": "Съюзът на демократичните сили е партия, която твори история, направила е изключително много за развитието на страната и затова интересът е голям към изминалите години. Това заяви председателят на синята партия Румен Христов при предаване на архива на СДС за съхранение и дигатилизация на ДА „Архиви“. Той подчерта, че това решение е взето единодушно от ръководството на партията след постъпването на писмо от страна на държавната агенция. Христов уточни, че обработения масив е за период от 1989г. – 2009г. Изпълнителният директор на ДА „Архиви“ доц. Михаил Груев заяви, че архивът на Съюза на демократичните сили е безценен извор за съвременната българска история с размерите на 10 етажен блок. Именно като историк той изрази съжаление, че има доста малко материали, за да бъде реконструирана историята на прехода в страната. По думите му архивът на СДС променя сериозно състоянието на изворовата база на историята на България. Ценното е, че той е обработен и съвсем скоро ще бъде оформен и ще може свободно да се използва, допълни Груев. Официалното събитие се проведе в централата на СДС на ул. „Г.С.Раковски“ 134, на което присъстваха председателят на СДС Румен Христов, изпълнителният директор на ДА „Архиви“ доц. Михаил Груев, представители на ръководството на партията и на медиите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.11", "title": " СДС предаде архива си на Държавна агенция „Архиви“"}
{"url": "https://trud.bg/%d0%bf%d1%80%d0%be%d1%84-%d0%b5%d0%b2%d0%b5%d0%bb%d0%b8%d0%bd%d0%b0-%d1%81%d0%bb%d0%b0%d0%b2%d1%87%d0%b5%d0%b2%d0%b0-%d0%bf%d0%be%d1%80%d0%b5%d0%b4%d0%bd%d0%b8%d1%8f%d1%82-%d1%83%d0%bb%d1%82%d0%b8/", "text": "„Не би трябвало да се стигне до там, че метеоролозите да спрат прогнозата за времето след седмица. Не вярвам тези хора да ескалират до такава степен протеста си. Сегашният директор не е единственият експерт в тази област“. Това заяви председателят на Общото събрание на БАН проф. Евелина Славчева пред  . По думите й в четвъртък ще има временно изпълняващ длъжността директор на Института. „Мандатът на проф. Брънзов беше прекратен предсрочно. Този институт има зам.-директори, администрация. Това, че те са решили да подадат оставка, съвсем не ги освобождава от задължението им да изпълняват своите задължения, които са им вменени. Странно звучи поредният ултиматум от страна на НИМХ, че спират дейност, всеки път по различни причини. Това прилича на изнудване и рекет“, коментира тя. Метеоролозите са недоволни от вчерашното решение за  . Проф. Славчева посочи точното определение на думата „частично“ в решението: „Има се предвид цялостната оперативна дейност плюс онези учени и служители, които желаят да напуснат Академията. Дава се възможност научната дейност да бъде прехвърлена частично в новата структура, но такава научна дейност Академията държи да има в своята структура, тъй като това е една много важна научна сфера. Няма никакви причини за притеснения от тяхна страна относно думата частично“. Проф. Славчева отбеляза, че е необходимо технологично време процесът да бъде направен законосъобразно, няма как да стане от днес за утре. Протакане няма да има, увери тя. Проф. Евелина Славчева посочи, че щатните бройки на НИМХ са около 700, като около 1/7 от тях е броят на учените, а останалите са технически персонал и наблюдатели. Учените са около 80-90 души, каза тя и допълни намерението си учените да бъдат поканени да декларират писмено своето желание или нежелание да напуснат БАН, в процеса са самото излизане. Така ще имаме яснота за това какво звено можем да запазим и да помислим за структурата на тази научна дейност, обясни тя. По думите й хората, които ще останат в БАН, ще имат шанс за работа и развитие, какъвто имат и останалите учени в Академията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.11", "title": " Проф. Евелина Славчева: Поредният ултиматум на НИМХ прилича на изнудване и рекет"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%bb%d1%8f%d1%82%d0%be-2018-%d0%bf%d1%80%d0%b8%d0%ba%d0%bb%d1%8e%d1%87%d0%b2%d0%b0-%d0%b8/", "text": "Летният сезон се развива много успешно, вече започнахме подготовката за следващата година. За първите 7 месеца на 2018 г. у нас са пребивавали над 5,2 млн. чужди туристи, което е близо 7% ръст спрямо същия период на миналата година. Това заяви в Бургас министърът на туризма Николина Ангелкова, която откри работна среща с контролните органи, туристическия бранш и местната власт преди края на сезона, съобщиха от Министерство на туризма. За периода юни-юли 2018 г. чужденците са над 2,8 млн. и това е ръст от 3,6 на сто въпреки дъждовете в началото на юли. Отлични са и показателите за приходите – над 1,3 млрд. евро от международен туризъм за първото шестмесечие на годината, което е 9,7% ръст спрямо същия интервал на 2017-а. Трета поредна година България отчита рекордни статистики в туризма, което говори, че страната ни се утвърждава като дестинация с устойчив напредък, стана ясно от думите й. Отличните резултати се потвърждават и от международните туроператори, с които министерството поддържа активен диалог и вече разработва лято 2019.  И в момента за лятото наблюдаваме ръстове в рамките на около 5 на сто на нашите основни пазари, като прогнозите са те да бъдат достигнати като цяло с данните и за август и септември, които още не са публикувани, поясни министърът. През миналото лято отбелязахме ръст от 5,7% на чуждите туристи, като те достигнаха 5,3 млн. от юни до септември. Очакваме да надхвърлим тези показатели, прогнозира министърът. Увереност, че с това лято полагаме добра основа за следващата година, ни дават туроператори като „Томас Кук“ и „ТУИ“, които обмислят да стартират полети за България още от април 2019 г. Така реално ще се разширят крилата на активния сезон, каза още тя. Министър Ангелкова приведе данни на Евростат, според които през май 2018 г. България е на второ място по ръст на нощувките от чужденци в местата за настаняване сред всички държави от ЕС спрямо същия месец на 2017-а. Засега първа е Хърватия с увеличение от 43%, следва нашата страна с 32% ръст. По междинна оценка на Европейската туристическа комисия за първите няколко месеца на 2018 г. страната ни се представя много успешно на пазари Великобритания и Франция. През юни 2018-а България отчита над 3,1 млн. нощувки на чужденци в местата за настаняване, което е по-добре от Чехия, Швеция, Белгия, Полша, Норвегия, Унгария, Дания и др. България е отбелязана като една от най-бързо развиващите се туристически дестинации в ЕС. По предварителни данни за периода 2015-2017 г. страната ни е на първо място по ръст на нощувките от чужденци в местата за настаняване сред всички държави от общността, които са подали данни, припомни министър Ангелкова и акцентира върху издигането на сектора като национален приоритет, формиращ над 11% от БВП. Тя благодари на всички контролни органи, които помогнаха да се гарантира високото качество на туристическия продукт през сезона. С общи усилия бе осигурен и комфортът на туристите, което е предпоставка отново да се върнат у нас. България става все по-разпознаваема дестинация, предлагаща високо качество на добра цена, каза министърът и отчете, че миналата година са извършени над 300 проверки на плажове, хотели и други туристически обекти. Инспекциите продължават и ще бъдат безкомпромисни, обеща тя. Министър Ангелкова обърна внимание, че с промените в ЗУЧК специално се регламентира опазването на дюните и неохраняемите плажове. Някои юридически лица използват неохраняемите плажове за търговска дейност, което не е разрешено, поясни тя. Договорите на тези стопани, които имат повторяемост на нарушенията, ще бъдат прекратени. В срещата участваха също директорът на областната дирекция на МВР-Бургас ст. комисар Калоян Калоянов, директорът на РИОСБ- Бургас Тонка Атанасова, кметът на Приморско Димитър Германов, представители на контролните органи, кметове на общини, експерти от областната администрация, предприемачи. Ст. комисар Калоянов изтъкна, че органите на реда са положили сериозни усилия, за да гарантират спокойствието на туристите. До 10 септември общо 780 са били командированите полицаи в региона, като най-много са били в Несебър. Регистриран е голям спад на кражбите и като цяло престъпността е изключително занижена.  Тонка Атанасова, директор на РИОСВ-Бургас, информира, че през сезона инспекцията е получила 380 сигнала за замърсявания, но експертите са се справили успешно с всички казуси. Ще инициираме широк дебат за промени в законодателството, които да предвидят санкции за стопаните на замърсени плажове, каза тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.09.11", "title": " Министър Ангелкова: Лято 2018 приключва изключително успешно, за май сме втори в ЕС по ръст на нощувки на чужденци"}
{"url": "https://trud.bg/%d1%80%d0%b0%d0%b9%d1%8a%d0%bd%d0%b5%d1%8a%d1%80-%d0%be%d1%82%d0%bc%d0%b5%d0%bd%d0%b8-%d0%b1%d0%bb%d0%b8%d0%b7%d0%be-%d0%bf%d0%be%d0%bb%d0%be%d0%b2%d0%b8%d0%bd%d0%b0%d1%82%d0%b0-%d1%81%d0%b8/", "text": "Ирландската нискотарифна авиокомпания „Райънеър“ обяви, че за утре отменя 150 от 400 полета от и до Германия, заради стачка на пилотите и кабинния персонал, съобщи  . Представител на компанията се извини на потърпевшите пътници и обеща да им бъдат потърсени алтернативни маршрути. Компанията порица организаторите на стачката, че не са предупредили навреме за намеренията си и предупреди, че зачестилите протести могат да доведат на съкращаване на работни места в Германия. От „Райънеър“ смятат, че исканията на пилотите от профсъюза „Кокпит“ са неоснователни, тъй като пилотите получават месечно 16 000 евро при петдневна работна седмица, последвана от четиридневен уикенд. Пилотите обаче смятат, че трудът им е подценен в името на икономиите и те са сериозно ощетени в сравнение с колегите от конкурентни компании.  ", "date": "2018.09.11", "title": " „Райънеър“ отмени близо половината си полети за сряда от и до Германия"}
{"url": "https://trud.bg/%d0%ba%d0%bd%d1%81%d0%b1-%d0%b8-%d0%b8%d0%bf%d0%b8-%d0%b7%d0%b0%d0%bf%d0%bb%d0%b0%d1%82%d0%b8%d1%82%d0%b5-%d0%b2-%d0%b1%d1%8e%d0%b4%d0%b6%d0%b5%d1%82%d0%bd%d0%b0%d1%82%d0%b0-%d1%81%d1%84%d0%b5%d1%80/", "text": "Увеличението на доходите няма алтернатива поради една основна причина – демографската катастрофа, в която е България. Това заяви по   президентът на КНСБ Пламен Димитров относно заявеното от премиера и финансовия министър, че бюджетът позволява от 1 януари всички в бюджетната сфера да получат 10% увеличение на заплатите. Димитров посочи, че през последните 3 години частният сектор устойчиво увеличава заплатите, като в някои сектори увеличението достига 20-25%. Той припомни анонса им преди заложените увеличения на енергоносителите: „През 2018 г. заплатите вървят нагоре и ще стигнат около 10-12% увеличение на средната работна заплата, като по-голям дял ще има частният сектор в това увеличение. За следващата година нашите искания бяха поне 15% номинално средно увеличение, което в някои сектори прави 20-25“. Президентът на КНСБ съобщи, че са поискали среща при премиера. „Допълнителният ресурс според мен можеше да бъде по-голям и тази година предвид макрорамката и очакваните изпълнения на разходите. Увеличението с 10% средно са някъде към 800-900 млн. Това е извън увеличението, договорено за средното образование. Така разчитам аз думите на финансовия министър, които трябва да бъдат потвърдени. Ако това е така, всъщност говорим за допълнителен около 1 млрд. догодина в бюджетните системи, най-вече в образованието. За останалите системи – как, колко и на кого е много важно, защото средно 10% не значи 10% на калпак – ние няма да се съгласим да бъде така. Трябва да има приоритети и те трябва да бъдат заложени и договорени, както и публично оповестени – в кои агенции и бюджетни системи би трябвало да бъдат дадени по-големи увеличения“, обясни Пламен Димитров. Според икономистът от Института за пазарна икономика Калоян Стайков обещаното от премиера увеличение на заплатите в бюджетната сфера не е изненада, но то не бива да е „на калпак“. „Това, което мен ме притеснява, е това увеличение на всички заплати на калпак. Това по никакъв начин не е обосновано. Това, което не се случва, е, че не се говори за някаква сериозна административна реформа, а има възможности за оптимизация. Трябва да има оптимизация на тези разходи, за да може хората, които работят вътре, наистина да получават адекватни доходи. В момента цялата работа е разпределена върху ненужно голям брой хора и естествено средната заплата за всички е ниска“, коментира Стайков. По думите му не може да се говори за сериозен спад на заетите щатни бройки в администрацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.11", "title": " КНСБ и ИПИ: Заплатите в бюджетната сфера не трябва да се вдигат на калпак"}
{"url": "https://trud.bg/%d0%b0%d1%82%d0%b0%d0%ba%d0%b0%d1%82%d0%b0-%d1%81%d1%80%d0%b5%d1%89%d1%83-%d0%be%d1%80%d0%b1%d0%b0%d0%bd-%d0%bf%d1%80%d0%be%d0%b2%d0%be%d0%ba%d0%b8%d1%80%d0%b0%d0%bd%d0%b0-%d0%be%d1%82-%d1%81%d0%be/", "text": "В Страсбург утре гласуват ключов доклад за Будапеща Евродепутатът Ангел Джамбазки: Процедурата е неприемлива Битката срещу унгарския премиер Виктор Орбан е поведена от Джордж Сорос и либералното крило в ЕП. Това заяви пред “Труд” евродепутатът Ангел Джамбазки (ЕКР/ВМРО) в рамките на пленарната сесия в Страсбург. На нея днес бе обсъден ключов доклад, който призовава Съвета да признае, че Унгария нарушава ценностите на ЕС. Текстът ще бъде гласуван от евродепутатите утре и ако бъде одобрен (необходими са две трети от гласовете), може да бъде задействан чл. 7, параграф 1 от Договора за ЕС, който предвижда отмяна на правото на глас на страна членка в Съвета. Влизане в сила на подобна мярка ще бъде безпрецедентно в историята на ЕС. “Процедурата срещу Унгария е абсолютно неприемлива и недопустима и опит за сплашване на всички останали държави”, каза Джамбазки, според когото Сорос манипулира ЕС. Той допълни, че ЕНП ще замрази членството на партията на Орбан “Фидес”, а неговата група на Консерваторите и реформистите ще му подаде ръка. “Унгарският доклад” критикува т.нар. закон “Стоп Сорос”, който бе приет от парламента в Будапеща през юни и предвижда затвор за помагачите на нелегални имигранти. “Не споделям позиции на колеги, които говорят за “дикатор” и “авторитарен режим” по отношение на Виктор Орбан”, отбеляза на свой ред пред “Труд” Андрей Новаков (ЕНП/ГЕРБ). Темата коментира и Илхан Кючюк (АЛДЕ/ДПС), според когото най-реалистичният вариант е започването на преговори, в които ще бъде обвързано отпускането на финансови средства от ЕС с определени позиции на Орбан. Самият Виктор Орбан заяви пред евродепутатите днес в Страсбург, че “знае, че докладът ще бъде одобрен и Унгария ще бъде осъдена”. Той подчерта, че в текста, зад който стоят сили, подкрепящи миграцията, има 36 сериозни фактически неточности, заради което са подготвени 108 страници разяснения, изпратени до всички евродепутати. ЕК споделя опасенията в доклада и не би се поколебала да предприеме допълнителни мерки в случай на нужда, подчерта вчера зам.-шефът на ЕК Франс Тимерманс.   Ципрас с остри критики към неолиберализма ЕС не дава демократичен отговор на съвременните предизвикателства, смята гръцкият премиер Предупреди за заплаха от ксенофобия и шовинизъм В реч пред евродепутатите в Страсбург днес гръцкият премиер Алексис Ципрас призова прогресивните и проевропейски партии да обединят сили срещу “крайния неолиберализъм”, съобщиха информационните агенции. В изказването си на пленарната сесия на Европарламента левият премиер обяви, че “неуспехът на неолибералното управление на кризата” е довел до засилване на шовинизма и крайнодесния популизъм в Европа, както и до “фискален фетишизъм”. “Отровата на омразата и ксенофобията отново са тук, 70 години след трагедията на фашизма”, каза Ципрас. И подчерта, че ксенофобията започва да доминира в консервативния политически спектър. Гръцкият лидер подчерта още, че “неуспехът на ЕС да даде демократични и ефективни отговори на модерните предизвикателства безвъзвратно ще доведе до триумф на шовинизма и ще възпламени националистическото съперничество”. Речта бе приветствана от повечето евродепутати, но консерватори и либерали в ЕП припомниха на Ципрас за скорошното формално излизане на Гърция от икономическата криза и продължаващите рискове за страната.   Курц подкрепя мерки срещу Будапеща Австрийските консерватори в Европарламента ще гласуват утре в подкрепа на доклада, според който Унгария нарушава ценностите на ЕС, заяви австрийският канцлер Себастиан Курц, цитиран от Ройтерс. Решението му е необичайно предвид тесните връзки, които поддържа с унгарския премиер Виктор Орбан. И Народната партия на Курц, и “Фидес” на Орбан са в едно политическо семейство – Европейската народна партия, а Австрия е и ротационен председател на ЕС до края на годината. Според канцлера не само Унгария, но и други източноевропейски страни – Полша, Румъния, Словакия, трябва да бъдат “проверени” за спазване на ценностите на общността. В същото време австрийският вицеканцлер и коалиционен партньор на Курц – Хайнц-Кристиан Щрахе, прикани Орбан към създаване на общ блок в Европарламента. “С удоволствие каня унгарския премиер Виктор Орбан и партията му “Фидес” занапред да работим заедно в обща група в ЕС”, написа Щрахе във фейсбук. За момента крайнодясната Партия на свободата на Щрахе е в групата “Европа на нациите и свободите” в ЕП и не е ясно, дали двамата ще обединят сили преди евроизборите през май 2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.11", "title": " Атаката срещу Орбан провокирана от Сорос\t\t\t"}
{"url": "https://trud.bg/%d1%80%d0%b0%d0%b9%d0%ba%d0%be%d0%bd%d0%b5%d0%bd-%d0%b2-%d0%b7%d0%b0%d1%83%d0%b1%d0%b5%d1%80-%d0%bb%d1%8c%d0%be%d0%ba%d0%bb%d0%b5%d1%80-%d0%b2%d1%8a%d0%b2-%d1%84%d0%b5/", "text": "Кими   Райконен   напуска Ферари след   края   на   сезона   във   Формула новината   бе   официално   потвърдена   от   италианския   тим в   който   финландецът   прекара   последните сезона   от   кариерата   си На   мястото   на   Ледения   пристигна годишният   Шарл   Льоклер който   е   роден   в   Монако Райконен   изкара   два   периода   в   тима   от   Маранело   като   първият   от а   до а   бе   по   успешен Той   стана   световен   шампион   още   в   първия   си   сезон което   и   досега   остава   последната   титла   при   пилотите   за скудерията годишният   състезател който   е   най възрастният   в кралските   гонки обаче   остава   на   пистата Той   се   завръща   в   тима   на Заубер където   през а   започна   кариерата   си   във   Формула „ Той   е   фантастичен   талант   с   огромен   опит   и   ще   ни   помогне   да   развием   отбора   във   всички   аспекти заяви   шефът   на   тима   Фредерик   Васьор Именно   от Заубер който   е   клиентски   отбор   на Ферари пристига   заместникът   на   Райконен годишният   Льоклер   е   продукт   на   академията   на скудерията и   минаваше   за   протеже   на   покойния   президент   Серджо   Маркионе След   смъртта   на   големия   началник   се   очакваше   привличането   на   младока   да   се   отложи   и   Кими   да   получи   още   една   година   при кончетата но   ръководството   на   тима   все   пак   се   е   решило   на   кадровата   промяна „ Ще   бъда   вечно   благодарен   на Ферари за   шанса който   ми   дава   сега дзаяви   Льоклер Мечтите   се   сбъдват Ще   работя   с   всички   сили за   да   не   разочаровам   хората", "date": "2018.09.11", "title": " Райконен в „Заубер“, Льоклер във „Ферари“"}
{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b8-%d1%80%d0%b0%d0%b7%d1%80%d1%83%d1%88%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bb%d0%b5%d0%b3%d0%b5%d0%bd%d0%b4%d0%b0%d1%80%d0%bd/", "text": "Приключи разрушаването на легендарната сладкарница „Фея“ на булевард „Цариградско шосе“ в София. Още през юли стана ясно, че собствениците на имота са подали уведомление до район „Средец“ за събарянето му. „Феята“ е построена в края на 50-те години по проект на арх. Васил Вълчанов, който е проектирал и целия квартал „Яворов“. Тя беше любимо място на артисти, художници, писатели и журналисти. Плановете са на нейно място да има бизнес сграда с ресторант. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.11", "title": " Приключи разрушаването на легендарната сладкарница „Феята“ (СНИМКИ)"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2-6/", "text": "Редовното правителствено заседание ще се проведе както обикновено – в сряда, 12 септември, от 10 ч. при следния предварителен дневен ред: 1. ПРОЕКТ НА РАЗПОРЕЖДАНЕ ЗА ПРЕКРАТЯВАНЕ СТАТУТА НА СВОБОДНА ЗОНА – СВИЛЕНГРАД.  Внася: министърът на икономиката 2. ПРОЕКТ НА РЕШЕНИЕ ЗА ОДОБРЯВАНЕ НА ГОДИШНИЯ ОТЧЕТ ЗА ДЕЙ­НОСТТА НА ДЪРЖАВЕН ФОНД „ЗЕМЕДЕЛИЕ“ И РАЗПЛАЩАТЕЛНАТА АГЕН­ЦИЯ ЗА 2017 Г.  Внася: министърът на земеделието, храните и горите 3. ПРОЕКТ НА РЕШЕНИЕ ЗА ОДОБРЯВАНЕ НА НАЦИОНАЛНА НАУЧНА ПРО­ГРАМА.  Внася: министърът на образованието и науката 4. ПРОЕКТ НА ПОСТАНОВЛЕНИЕ ЗА ПРЕОБРАЗУВАНЕ НА ФАКУЛТЕТА ПО НА­ЧАЛНА И ПРЕДУЧИЛИЩНА ПЕДАГОГИКА В СТРУКТУРАТА НА СОФИЙСКИЯ УНИВЕРСИТЕТ „СВ. КЛИМЕНТ ОХРИДСКИ“ ВЪВ ФАКУЛТЕТ ПО НАУКИ ЗА ОБРАЗОВАНИЕТО И ИЗКУСТВАТА.  Внася: министърът на образованието и науката 5. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ИЗМЕНЕНИЕ НА ОПЕ­РАТИВНА ПРОГРАМА „ИНОВАЦИИ И КОНКУРЕНТОСПОСОБНОСТ“ 2014-2020.  Внася: министърът на икономиката 6. ПРОЕКТ НА РЕШЕНИЕ ЗА ОДОБРЯВАНЕ ИЗПЛАЩАНЕТО НА РАЗХОДИ ЗА ОБУЧЕНИЕ НА МАРСЕЛО ЦВЕТАНОВ ИЛИЕВ В CAMBRIDGE SCHOOL OF VISUAL & PERFORMING ARTS.  Внася: министърът на образованието и науката 7. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ТРАН­СФЕРИ ПО БЮДЖЕТИТЕ НА ОБЩИНИТЕ ЗА 2018 Г. ЗА СТИПЕНДИИ ЗА ОБРАЗОВАТЕЛНИ РЕЗУЛТАТИ НА ОБЩИНСКИТЕ УЧИЛИЩА.  Внася: министърът на образованието и науката 8. ПРОЕКТ НА РЕШЕНИЕ ЗА УЧРЕДЯВАНЕ НА СЕРВИТУТ ЗА СРОК ОТ 10 ГОДИ­НИ ВЪЗМЕЗДНО ВЪРХУ ПОЗЕМЛЕНИ ИМОТИ В ГОРСКИ ТЕРИТОРИИ – ПУБ­ЛИЧНА ДЪРЖАВНА СОБСТВЕНОСТ, В ЗЕМЛИЩЕТО НА С. ЧЕЛОПЕЧ, ОБЩИ­НА ЧЕЛОПЕЧ.  Внася: министърът на земеделието, храните и горите 9. ПРОЕКТ НА РЕШЕНИЕ ЗА БЕЗВЪЗМЕЗДНО ПРИДОБИВАНЕ ОТ БЪЛГАРСКА­ТА ДЪРЖАВА ЧРЕЗ ДАРЕНИЕ ОТ ОБЩИНА ЛЕТНИЦА НА ИМОТ – ЧАСТНА ОБЩИНСКА СОБСТВЕНОСТ, ОБЯВЯВАНЕТО МУ ЗА ИМОТ – ПУБЛИЧНА ДЪР­ЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕДОСТАВЯНЕ ЗА УПРАВЛЕНИЕ НА ОБЩИНА ЛЕТНИЦА.  Внася: министърът на околната среда и водите 10. ПРОЕКТ НА РЕШЕНИЕ ЗА УТВЪРЖДАВАНЕ НА МЕМОРАНДУМА ЗА РАЗБИ­РАТЕЛСТВО В ОБЛАСТТА НА АРХИВИТЕ МЕЖДУ ПРАВИТЕЛСТВОТО НА РЕ­ПУБЛИКА БЪЛГАРИЯ И ПРАВИТЕЛСТВОТО НА АЛЖИРСКАТА ДЕМОКРА­ТИЧНА И НАРОДНА РЕПУБЛИКА.  Внася: заместник министър-председателят по правосъдната реформа и министър на външните работи 11. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ВЪТРЕШНОКОМПЕНСИРАНИ ПРОМЕНИ НА УТВЪРДЕНИТЕ РАЗХОДИ ПО ОБЛАСТИ НА ПОЛИТИ­КИ/БЮДЖЕТНИ ПРОГРАМИ ПО БЮДЖЕТА НА МИНИСТЕРСТВОТО НА ТРАНС­ПОРТА, ИНФОРМАЦИОННИТЕ ТЕХНОЛОГИИ И СЪОБЩЕНИЯТА ЗА 2018 Г.  Внася: министърът на транспорта, информационните технологии и съобщенията 12. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ.  Внасят: заместник министър-председателят по обществения ред и сигурността и министър на отбраната  министърът на регионалното развитие и благоустройството 13. ПРОЕКТ НА РЕШЕНИЕ ЗА УТВЪРЖДАВАНЕ НА ПОЗИЦИИТЕ НА РЕПУБЛИ­КА БЪЛГАРИЯ И СЪСТАВА НА БЪЛГАРСКАТА ПРАВИТЕЛСТВЕНА ДЕЛЕГА­ЦИЯ ЗА УЧАСТИЕ В 73-АТА РЕДОВНА СЕСИЯ НА ОБЩОТО СЪБРАНИЕ НА ОРГАНИЗАЦИЯТА НА ОБЕДИНЕНИТЕ НАЦИИ.  Внася: заместник министър-председателят по правосъдната реформа и министър на външните работи 14. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ОТКРИВАНЕ НА КОН­СУЛСТВО НА РЕПУБЛИКА ИНДОНЕЗИЯ В РЕПУБЛИКА БЪЛГАРИЯ, РЪКО­ВОДЕНО ОТ ПОЧЕТНО КОНСУЛСКО ДЛЪЖНОСТНО ЛИЦЕ, СЪС СЕДАЛИЩЕ В ГР. БАНСКО И С КОНСУЛСКИ ОКРЪГ, ОБХВАЩАЩ ТЕРИТОРИЯТА НА ОБЛАСТ БЛАГОЕВГРАД, И ЗА ДАВАНЕ НА СЪГЛАСИЕ БОРИСЛАВ ПЕТРОВ – ГРАЖДАНИН НА РЕПУБЛИКА БЪЛГАРИЯ, ДА ИЗПЪЛНЯВА ФУНКЦИИТЕ НА ПОЧЕТНО КОНСУЛСКО ДЛЪЖНОСТНО ЛИЦЕ НА РЕПУБЛИКА ИНДОНЕЗИЯ В РЕПУБЛИКА БЪЛГАРИЯ, СЪС СЕДАЛИЩЕ В ГР. БАНСКО И С КОНСУЛСКИ ОКРЪГ, ОБХВАЩАЩ ТЕРИТОРИЯТА НА ОБЛАСТ БЛАГОЕВГРАД.  Внася: заместник министър-председателят по правосъдната реформа и министър на външните работи 15. ДОКЛАД ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА ПРО­ВЕЖДАНЕ НА ПРЕГОВОРИ И ПОДГОТОВКА НА ПРОЕКТ НА МЕЖДУПРАВИ­ТЕЛСТВЕНО СПОРАЗУМЕНИЕ МЕЖДУ РЕПУБЛИКА БЪЛГАРИЯ И РЕПУБЛИ­КА ГЪРЦИЯ, УРЕЖДАЩО ДАНЪЧНОТО ТРЕТИРАНЕ НА ПРОЕКТ „МЕЖДУСИСТЕМНА ГАЗОВА ВРЪЗКА ГЪРЦИЯ – БЪЛГАРИЯ“ (ПРОЕКТ IGB).  Внася: министърът на енергетиката 16. ПРОЕКТ НА РЕШЕНИЕ ЗА ПРИЕМАНЕ НА ДОКЛАДИ НА ДЪРЖАВНО-ОБЩЕ­СТВЕНАТА КОНСУЛТАТИВНА КОМИСИЯ ПО ПРОБЛЕМИТЕ НА БЕЗОПАС­НОСТТА НА ДВИЖЕНИЕТО ПО ПЪТИЩАТА ЗА СЪСТОЯНИЕТО НА БЕЗОПАС­НОСТТА НА ДВИЖЕНИЕТО ПО ПЪТИЩАТА НА РЕПУБЛИКА БЪЛГАРИЯ ПРЕЗ ПЕРИОДА 2011-2016 Г. И ПРЕЗ 2017 Г.И ЗА ВЪЗЛАГАНЕ ЗА ВНАСЯНЕ В МИНИСТЕРСКИЯ СЪВЕТ НА ПРОЕКТ НА РЕШЕНИЕ ЗА ОДОБРЯВАНЕ НА МЕРКИ ЗА ОГРАНИЧАВАНЕ НА ПЪТНОТРАНСПОРТНИЯ ТРАВМАТИЗЪМ ДО 2020 Г.  Внася: министърът на вътрешните работи 17. ПРОЕКТ НА РЕШЕНИЕ ЗА ОДОБРЯВАНЕ НА ОТЧЕТ ЗА СЪСТОЯНИЕТО И ГО­ДИШЕН ПЛАН ЗА РАЗВИТИЕТО И ОБНОВЯВАНЕТО НА ИНФОРМАЦИОН­НИТЕ РЕСУРСИ В АДМИНИСТРАЦИЯТА И ИНФОРМАЦИОННИТЕ РЕСУРСИ НА ЕДИННАТА ЕЛЕКТРОННА СЪОБЩИТЕЛНА МРЕЖА НА ДЪРЖАВНАТА АДМИНИСТРАЦИЯ И ЗА НУЖДИТЕ НА НАЦИОНАЛНАТА СИГУРНОСТ.  Внася: заместник министър-председателят 18. ПРОЕКТ НА РЕШЕНИЕ ЗА ПРИЕМАНЕ НА ДОКЛАД ЗА КАСОВОТО ИЗПЪЛНЕ­НИЕ НА КОНСОЛИДИРАНАТА ФИСКАЛНА ПРОГРАМА ЗА ПЪРВОТО ПОЛУГО­ДИЕ НА 2018 Г.  Внася: министърът на финансите 19. ПРОЕКТ НА РЕШЕНИЕ ЗА ОДОБРЯВАНЕ НА ПОЗИЦИЯТА И СЪСТАВА НА БЪЛГАРСКАТА ОФИЦИАЛНА ДЕЛЕГАЦИЯ ЗА УЧАСТИЕ В 19-АТА СЕСИЯ НА СМЕСЕНАТА МЕЖДУПРАВИТЕЛСТВЕНА БЪЛГАРО-ИРАНСКА КОМИСИЯ ЗА ИКОНОМИЧЕСКО, ПРОМИШЛЕНО, ТЪРГОВСКО И ТЕХНИЧЕСКО СЪТРУД­НИЧЕСТВО, КОЯТО ЩЕ СЕ ПРОВЕДЕ ОТ 19 ДО 21 СЕПТЕМВРИ 2018 Г. В СО­ФИЯ.  Внася: министърът на транспорта, информационните технологии и съобщенията 20. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК НА ДЪРЖАВНА АГЕНЦИЯ „ДЪРЖАВЕН РЕЗЕРВ И ВОЕННОВРЕМЕННИ ЗАПАСИ“, ПРИЕТ С ПОСТАНОВЛЕНИЕ № 13 НА МИНИС­ТЕРСКИЯ СЪВЕТ ОТ 2004 Г.  Внася: заместник министър-председателят по обществения ред и сигурността и министър на отбраната 21. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ НА ВАЛУТНИЯ ЗАКОН.  Внася: министърът на финансите 22. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗ­ХОДИ ПО БЮДЖЕТА НА МИНИСТЕРСТВОТО НА РЕГИОНАЛНОТО РАЗВИТИЕ И БЛАГОУСТРОЙСТВОТО ЗА 2018 Г. ЗА ФИНАНСИРАНЕ ИЗГРАЖДАНЕТО НА ОБХОД НА ГР. ГАБРОВО – ФАЗА I.  Внася: министърът на регионалното развитие и благоустройството 23. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ, И ЗА АПОРТИРАНЕТО НА ИМОТИ В КАПИТАЛА НА „СЕРДИКА СПОРТНИ ИМОТИ“ ЕАД.  Внася: министърът на младежта и спорта 24. ДОКЛАД ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА УЧА­СТИЕ В НЕФОРМАЛНОТО ЗАСЕДАНИЕ НА МИНИСТРИТЕ ПО ЕНЕРГЕТИКА НА ЕВРОПЕЙСКИЯ СЪЮЗ, КОЕТО ЩЕ СЕ ПРОВЕДЕ НА 17 И 18 СЕПТЕМВРИ 2018 Г. В ЛИНЦ.  Внася: министърът на енергетиката 25. ПРОЕКТ НА РЕШЕНИЕ ЗА ОДОБРЯВАНЕ НА УЧАСТИЕТО, ПОЗИЦИЯТА И СЪСТАВА НА БЪЛГАРСКАТА ДЕЛЕГАЦИЯ В ОСМАТА СЕСИЯ НА КОНФЕРЕН­ЦИЯТА НА СТРАНИТЕ ПО РАМКОВАТА КОНВЕНЦИЯ ЗА КОНТРОЛ НА ТЮТЮ­НА НА СВЕТОВНАТА ЗДРАВНА ОРГАНИЗАЦИЯ, КОЯТО ЩЕ СЕ ПРОВЕДЕ ОТ 1 ДО 6 ОКТОМВРИ 2018 Г. В ЖЕНЕВА.  Внася: министърът на здравеопазването АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.11", "title": " Вижте какво ще решава Министерски съвет утре, 12 септември 2018 г."}
{"url": "https://trud.bg/%d0%bc%d1%80%d1%8a%d1%81%d0%bd%d0%b8%d1%8f%d1%82-%d0%b2%d1%8a%d0%b7%d0%b4%d1%83%d1%85-%d1%80%d0%b0%d0%b7%d0%b1%d0%be%d0%bb%d1%8f%d0%b2%d0%b0-%d0%bd%d0%b0%d0%b9-%d0%bc%d0%bd%d0%be%d0%b3%d0%be-%d0%b2/", "text": "Основен замърсител е битовото отопление България е на първо място в ЕС по броя на хората, чието добро здраве намалява заради замърсяването на въздуха. Това са изводите от специален доклад на Европейската сметна палата. Одитът показва, че в целия ЕС заради болести, предизвикани от мръсен въздух, преждевременно умират близо 400 000 души. За изготвянето на документа палатата е направила анализ на данни от Европейската комисия, Световната здравна организация и др. А на място е осъществила проверка на мерките за прочистването на въздуха в София, Брюксел, Краков, Милано, Острава и Щутгарт. Данните сочат, че българската столица няма проекти за намаляването на замърсителите от битовото отопление, което е основния източник на фини прахови частици (ФПЧ). Именно те оказват най-негативно влияние върху въздуха. Пред “Труд” заместник-кметът на София с ресор екология Йоана Христова обясни, че местната управа от години реализира мерки в сферата, които вече дават резултат. “През 2017 година беше приета новата актуализирана програма на Столична община с хоризонт до 2020-а. Тя съдържа над 100 мерки, които поетапно се изпълняват. В това число подмяната на отоплителните инсталации на домакинствата, предвидена по Оперативна програма “Околна среда” (ОПОС). 111 млн. лв. са предвидени за България по ОПОС. Въведохме и система за прогнозиране на замърсяването с ФПЧ. Чрез нея можем да предприемаме непопулярни мерки, като затваряне на цели карета (за автомобили – б.а.)”, обясни Христова. Тя посочи, че в доклада основните данни за София са от периода между 2014 и 2016 г., като и тогава са изпълнявани мерки за по-чист въздух – например продължаващото разширение на метрото. “Към март 2018 година в сравнение с останалите разгледани в доклада градове, в София тенденцията за по-добро качество на въздуха е много ясно изразена. Вижда се, че най-малко превишения с ФПЧ със стойности над 200 са регистрирани именно тук. Това означава, че заради натрупването на различните мерки, които въвеждаме, вече има резултат”, обясни зам.-кметът. Тя добави, че освен на национални и европейски средства местната управа разчита и на международни проекти. По такъв проект, заедно с Гърция и Кипър, ще бъдат поставени и филтри за комини на домакинствата, които ползват твърдо гориво, като дърва и въглища. В няколко материала по темата за мръсния въздух, публикувани в “Труд”, експерти бяха категорични, че най-евтината, бързо приложима и доказано ефективна за България мярка е именно монтаж на електростатични филтри на комините. Те “улавят” ФПЧ, отделяни при горенето в печките, като ефективността им е близо 90%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.11", "title": " Мръсният въздух разболява най-много в България\t\t\t"}
{"url": "https://trud.bg/%d0%b1%d0%b8%d0%b2%d1%88%d0%b0-%d1%81%d1%82%d1%83%d0%b4%d0%b5%d0%bd%d1%82%d0%ba%d0%b0-%d0%b8%d0%b7%d0%bb%d0%b5%d0%b7%d0%b5-%d0%bf%d1%80%d0%b5%d0%b4%d1%81%d1%80%d0%be%d1%87%d0%bd%d0%be-%d0%be%d1%82/", "text": "„Колкото и странно да звучи, радвам се, че имах възможност да попадна на това място /затвора – б.р./ и да преосмисля много неща за живота и за себе си“ – това заявила лишена от свобода пред Окръжния съд в Сливен преди да чуе дали ще бъде условно, предсрочно освободена от женския затвор в Сливен. Младата жена е бивша студентка, с няколко присъди за наркотици. А предложението да излезе на свобода преди да е изтекъл края на наказанието й, е внесено от началника на затвора, съобщиха от съда. Някогашната студентка започнала да попада в съдебните зали от 2015 година насам, присъдите й са произнесени от две районни съдилища в страната. Най-напред я заловили в морски курорт с различни количества канабис, амфетамин и метаамфетамин на стойност близо 1 070 лева. Съдът й наложил условна присъда от 15 месеца лишаване от свобода, с 4-годишен изпитателен срок. Наказанието било преведено в изпълнение в края на март миналата година, след като в изпитателния срок я хванали отново с наркотици. Вече била в затвора, когато били постановени още две присъди. Тях трябвало да „излежи“ отделно от първата. При престоя й в затвора значително бил занижен риска от рецидив. Младата жена е работила, участвала в социалния и културния живот, била е награждавана 8 пъти, била е назначена за отговорник, не е имала отклонения при домашен отпуск, ползвала се е с подкрепата на семейството. Въз основа на тези и други добри показатели ръководството на затвора е преценило, че лишената от свобода може да бъде освободена предсрочно. Окръжното обвинение е подкрепило предложението, като е посочила още, изтърпените 15 месеца лишаване от свобода не са малко за младата й възраст. Окръжният съд е допуснал условно, предсрочно освобождаване от 1 месец и 9 дни, на колкото възлиза остатъкът от изпълнението на последните две присъди.", "date": "2018.09.11", "title": " Бивша студентка излезе предсрочно от затвора за добро поведение"}
{"url": "https://trud.bg/%d1%80%d0%b5%d0%ba%d0%be%d1%80%d0%b4%d0%b5%d0%bd-%d0%b1%d1%80%d0%be%d0%b9-%d0%b8%d0%b7%d0%b4%d0%b0%d1%82%d0%b5%d0%bb%d1%81%d1%82%d0%b2%d0%b0-%d0%bd%d0%b0-%d0%b0%d0%bb%d0%b5%d1%8f-%d0%bd%d0%b0/", "text": "Богатата културна програма продължава до неделя Шестото и рекордно голямо издание на “Алея на книгата” в София бе открито в пешеходната зона на бул. “Витоша”. Начало на събитието дадоха министърът на културата Боил Банов и Джаз формация “София”. Книжното изложение на открито вече успешно премина през Пловдив и Варна. В столицата белите шатри традиционно са разположени в пешеходната част на бул. “Витоша”, от пресечката с бул. “Патриарх Евтимий” до ул. “Узунджовска”. Алеята ще продължи до неделя, 16 септември, с работно време всеки ден от 10:00 до 20:00 ч. Повече от 60 от водещите български издателства ще представят новите си заглавия в общо 23 шатри. Сцена на богата културна програма, включваща премиери на книги, срещи с поети, писатели и преводачи, игри и работилници за деца, ще бъде Литературният кът на Алеята. Утре от 18:00 ч. той е домакин на литературно четене в памет на българския поет Евтим Евтимов и официално награждаване на лауреатите на Националния конкурс за любовна лирика “Горчиво вино” – 2018. Част от гостите в културната програма тази година са Атанас (Наско) Атанасов, Галина Вълчева, Георги Господинов, Димитър Тонин, Елисавета Логинова, Елица Виденова, Нели Нановска, Светлозар Жеков, Татяна Костова, а също чешкият писател Мартин Райнер, др. Събития ще се проведат както в Литературния кът, така и в книжарници, партньорски локации в градския център.", "date": "2018.09.11", "title": " Рекорден брой издателства на „Алея на книгата“\t\t\t"}
{"url": "https://trud.bg/%d0%b1%d0%b0%d0%b1%d0%b0-%d0%be%d1%81%d1%82%d0%b0%d0%b2%d0%b8-10-000-%d0%bb%d0%b5%d0%b2%d0%b0-%d0%bf%d0%be%d0%b4-%d0%ba%d0%b5%d1%80%d0%b5%d0%bc%d0%b8%d0%b4%d0%b8%d1%82%d0%b5-%d0%bd%d0%b0-%d0%ba%d1%8a/", "text": "Криминалисти от Велико Търново издирват телефонни измамници, които „ужилили“ 85-годишна жена от село Арбанаси с 10 000 лева, научи „Труд“.  Престъплението било извършено на 5 септември, но до момента дръзките извършители не са открити. В злополучния ден мошениците се обадили на старицата по телефона и се представили за полицаи, които разследват крупна измама. Заявили на Марийка Р., че се налага да съдейства на органите на реда за залавянето на извършителите на престъплението и за целта трябва да даде всичките си спестявания. Бабата стриктно изпълнила инструкциите като измъкнала скътаните 10 000 лева. След това надиплила сумата в отделни полиетиленови пликчета с по 1000 лева всяко и ги поставила под керемидите на каменната ограда на дома си. Малко след това измамниците минали и прибрали пачките. По-късно същия ден след като не и върнали парите, старицата разбрала, че е станала жертва на измама и се оплакала в полицията. По случая се води разследване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.09.11", "title": " Баба остави 10 000 лева под керемидите на къщата си за мними полицаи\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%b2-%d0%b1%d1%83%d1%80%d0%b3%d0%b0%d1%81-%d0%b7%d0%b0%d0%bf%d0%be%d1%87%d0%b2%d0%b0-%d0%bf/", "text": "Процедура по прекратяване на договори за концесии и наем на плажове стартира от 1 октомври заради установени системни нарушения. Това заяви министърът на туризма Николина Ангелкова в Бургас, след като проведе работна среща с контролните органи, туристическия бранш и местната власт преди края на летния сезон.  Сред плажовете с нарушения са „Бяла-централен-3“, „Равда-НДК“, „Слънчев бряг–централен“, „Елените-1“, „Шкорпиловци-централен“, „Градина-централен-1“ и „Обзор-юг“, уточни министърът. Причините са основно липса на спасители, нарушения е имало и за надвишаване на търговската площ, одобрена от схемите за разполагане на преместваеми обекти – обща или допълнителна. Установяваме това след специализирано измерване и ако има повторяемост на нарушението, предлагаме за прекратяване, каза министър Ангелкова. Общо наложените неустойки и глоби по договори с наематели  и концесионери на плажове за тази година възлизат на около 450 хил. лева. При две поредни нарушения стартираме прекратяване на договора, това ще направим от 1 октомври, каза министърът.  Някои от договорите за прекратяване имат комбинирани нарушения. Един от плажовете е с нарушение за липса на указателни табели, но подобни случаи са доста по-малко. „Доказали сме, че сме безкомпромисни, така че прекратяваме договорите и стартираме нови процедури. Важно е да се изпълняват законите и да имаме качествен туристически продукт“, категорична бе министър Ангелкова.  Тя добави още, че в промените в Закона за устройството на Черноморското крайбрежие (ЗУЧК) се предвиждат допълнителни санкции по отношение на неохраняемите плажове. Едно от честите нарушения, които това лято експертите са откривали, е че именно на неохраняеми плажове се разполагат нерегламентирани търговски обекти и се правят опити да се извършва незаконна търговска дейност. Надяваме се, че с промените и чрез по-строгите санкции това ще бъде спряно, каза министър Ангелкова. Тя обаче подчерта, че като цяло нарушенията през летния сезон намаляват. „Хубавото е, че с всяка година представителите на туристическия бранш стават по-отговорни. На срещата с контролните институции, местната власт и бранша обсъдихме и въпроси, които трябва да бъдат решени за следващото лято. Например, да бъдат уеднаквени терминологиите в Закона за туризма и Закона за устройство на територията, когато говорим за местата за настаняване“, добави министър Ангелкова. Според нея извършените проверки съвместно с НАП и РЗИ са дали добри резултати.", "date": "2018.09.11", "title": " Министър Ангелкова в Бургас: Започва процедура за прекратяване на договори за концесия на морски плажове"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%bf%d1%80%d0%b5%d0%b4-%d1%83%d1%81%d0%bf%d0%b5%d0%bb%d0%b8-%d0%b1%d1%8a%d0%bb%d0%b3%d0%b0%d1%80%d0%b8-%d0%b2-%d0%bb%d0%be/", "text": "Лидерът на БСП – София очерта алтернативата за страната ни в доклад по време на конференция, организирана от „Милениум клуб България“ Допълнителният потенциал на нацията са именно успелите българи извън пределите на родината ни. Имам предвид стотиците хиляди добре образовани наши сънародници, които градят кариери в големи компании по целия свят. Това заяви лидерът на БСП – София Калоян Паргов пред участниците в конференцията „От комунизъм към капитализъм: Има ли край на прехода в Източна Европа?“, организирана от „Милениум клуб България“ в Лондон, съобщиха от столичната структура на социалистическата партия. Форумът, който се проведе в Oxford and Cambridge Club, беше част от кампанията „Краят на прехода“ на сдружението на младите българи в чужбина, родени след 1981 г., а в него участие взе и принц Кирил Сакскобургготски. На конференцията Калоян Паргов изнесе доклад, в който направи преглед на политическото и икономическото състояние на България по време на прехода и очерта алтернативата за страната ни. Освен това, на форума в Лондон той представи и философията на „Визия за България“ на БСП. „Страната ни отчайващо се нуждае от промяна и това е съвсем очевиден факт, заяви лидерът на БСП – София пред участниците в конференцията. – Промяната е неизбежна. Тя трябва да бъде решителна, задълбочена и отговорна. Това е нашият дълг към идните поколения“. Според Калоян Паргов, страната ни трябва да има ясни национални цели и приоритети, постигнати на базата на обществен консенсус. „В последните 10 години най-големият проблем в България е липсата на стратегия, заяви той. – Този проблем доведе до криза в развитието на държавата. Страната ни няма ясни стратегически цели, които да са подкрепени от обществото. Съответно няма как да има и определени приоритети за постигане на тези цели. Последните стратегически цели, които обединиха нацията и обществото бяха приемането ни в НАТО и ЕС. Разбира се, доколкото е възможно да ги наречем „цели“. Защото приемането на България в НАТО и ЕС е по-скоро възможност, инструмент за постигане на цели“. Лидерът на БСП – София беше категоричен, че България се нуждае от експертно правителство на националното съгласие, еднакво отдалечено от всички партии, което да започне болезнените, но нетърпящи отлагане реформи. „Бюджетният излишък в страната трябва да бъде насочен и изразходван с решение на Народното събрание, прието с квалифицирано мнозинство от две трети в най-необходимите направления, посочи той в доклада си. – Трябва да бъде проведена финансова и административна децентрализация. Да бъде извършена коренна промяна във всяка система като по ключови за обществото въпроси бъде въведено квалифицирано мнозинство от две трети при взимане на решенията на Народното събрание. Трябва също така да бъде допусната индивидуалната жалба пред Конституционния съд“. Калоян Паргов говори и за наложително провеждане на цялостна административна реформа в институциите. „Незабавно трябва да започне и поетапно да бъде редуциран съставът на съществуващите административни институции, структури и служители на бюджетна издръжка, каза той. – Освен извършването на цялостна административна реформа, трябва да бъдат закрити и преобразувани разрешителните лицензионни и регистрационни режими, както и да бъдат въведени принципите на мълчаливото съгласие и на персоналната отговорност на длъжностните лица. Трябва да бъде проведена реална съдебна реформа и да бъдат въведени механизми и текущ граждански контрол над дейността на Висшия съдебен съвет и над отчетността на административните ръководители в съдилищата и прокуратурата“. Всички теми и въпроси, по които председателят на столичните социалисти говори на конференцията в Лондон намират място във „Визия за България“. Платформата, която БСП изработи, вече се представя и обсъжда с гражданите на различни форуми. „Нашата стратегия за развитие на страната засяга и укрепването и развитието на ролята и мястото на България в НАТО и ЕС. Засяга също така въпросите за националната сигурност, за обществения ред и сигурността на гражданите, както и отбраната“, коментира още Калоян Паргов. Лидерът на столичните социалисти посочи, че на фона на всички тези изброени факти, в момента най-голямата партия от управляващата коалиция ГЕРБ налага в държавата мантрата за собствената си безалтернативност, за най-малкото зло за държавата. „На фона на неприемането на България в Шенген, където по думите на Цветан Цветанов тя трябваше да бъде приета още през 2010 г., на фона на непреставащия мониторинг върху съдебната система в държавата от страна на Брюксел, на фона на тоталния срив на чуждестранните инвестиции, на фона на фалита на четвъртата по големина банка, на застрахователно дружество и на цъкащи бомби във финансовия сектор, ГЕРБ няма как да е най-малкото зло, категоричен беше Калоян Паргов. – И далеч не е без алтернатива. Предвид изредените факти, на практика всяка възможна алтернатива изглежда по-добра“.  ", "date": "2018.09.11", "title": " Калоян Паргов пред успели българи в Лондон: Промяната в България е неизбежна, вие сте нашият допълнителен потенциал"}
{"url": "https://trud.bg/%d1%82%d1%8a%d1%80%d1%81%d1%8f%d1%82-%d1%85%d0%be%d1%80%d0%b0-%d0%b4%d0%b0-%d0%bf%d1%80%d0%b0%d0%b2%d1%8f%d1%82-%d1%84%d0%b0%d1%80%d0%be%d0%b2%d0%b5-%d0%b7%d0%b0-%d0%bc%d0%b5%d1%80%d1%86%d0%b5%d0%b4/", "text": "С високи заплати, безплатна храна и транспорт, обучения в чужбина и израстване в кариерата, привличат работници от “Одело Фарба България”. Турската компания, която строи завод за фарове на Мерцедес край Пловдив, стартира кампания за набиране на персонал. “През януари 2019 г. трябва да внесем машините и производствената техника и да започнем нейното инсталиране. Затова търсим електротехници и механици, които да изпратим на обучение в Турция”, каза Десислава Николова, мениджър “Човешки ресурси” във фирмата. Компанията набира и работници за производството. Работата е подходяща и за жени. Очакваният брой служители до края на 2019 г. е 140, а през 2023 г. те ще стигнат 400. От “одело Фарба България” набират персонал и за складовото стопанство. Ще направят логистичен хъб за стоки от Китай, предназначени за Европа. Турската компания създава и развоен център в София. Той се нуждае от CAD дизайнери (конструктори) и инженери. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.09.11", "title": " Търсят хора да правят фарове за Мерцедес\t\t\t"}
{"url": "https://trud.bg/%d0%b2%d0%b8%d1%81%d1%88%d0%b8%d1%81%d1%82-%d0%bf%d0%be%d0%bb%d1%83%d1%87%d0%b8-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-265-%d0%bf%d1%80%d0%be%d0%bc%d0%b8%d0%bb%d0%b0-%d0%b0%d0%bb/", "text": "Висшист от Сливен получи присъда за това, че е управлявал лекия си автомобил „Рено“ с 2,65 промила алкохол, съобщиха от Окръжния съд в Сливен. Мъжът е бил спрян за проверка около 15,30 ч.на 24 август, петък, в кв.“Стоян Заимов“ в града. Бил е видимо пиян. Промилите алкохол били установени с дрегер. Съставили му акт, издали му талон за изследване, на който било отбелязано, че шофьорът не признава резултатите от теста. За изследвания на кръвта така и не отишъл. При това положение, законът взема предвид показанията на техническото средство. Назначените пред съда експертизи доказали, че използваното техническо средство е било изрядно. Подсъдимият е изразил съжаление за стореното. Въпреки чистото му съдебно минало и добрите му характеристични данни, той е получил условна присъда от 3 месеца затвор с 3-годишен изпитателен срок. Бил е и лишен от шофьорска книжка за срок от 1 година.  ", "date": "2018.09.11", "title": " Висшист получи присъда за 2,65 промила алкохол зад волана"}
{"url": "https://trud.bg/%d0%bf%d0%be%d0%ba%d0%b0%d0%b7%d0%b2%d0%b0%d1%82-4-%d1%82%d0%be%d0%bf-%d0%bc%d0%be%d0%b4%d0%b5%d0%bb%d0%b0-%d0%ba%d0%be%d0%bb%d0%b8-%d0%bd%d0%b0-%d1%82%d0%be%d0%ba/", "text": "Предлагат на посетителите тест драйв Четири топ модела електромобили идват в България на първото по рода си изложение за коли на ток – Electro Mobility Expo. Там ще видите най-продавания електомобил в Европа Nissan LEAF, първият изцяло електрически автомобил в историята на Jaguar I-PACE, луксозният Tesla Model S 75D и градският Volkswagen e-up. Посетителите могат да очакват и премиерата на електрическия кросоувър KONA Electric. Над 15 модела коли и колелета, задвижвани на ток, ще бъдат изложени през четирите дни на събитието (13-16 септември) в Ring Mall в София. За някои от моделите ще имат и тест драйв. Една от изненадите на изложението ще бъде транспортният електромобил Metro 500, който ще се сглобява в България. Моделът, собственост на компанията Cenntro, е предвиден за градска фирмена кола, която да прави доставки и да се персонализира за нуждите на всеки бизнес в отворен товарен вариант или закрит. Освен в Европа, компанията сглобява своите коли на ток в Америка и Китай. Българска фирма от Шабла ще представи разработка на зарядна станция за електромобили, която да улесни шофирането им у нас. Една от компаниите изложители ще покаже два градски автомобила на ток, които вече могат да се наемат за турове в страната ни в няколко града – София, Бургас и Слънчев бряг. Те могат да се зареждат без наличието на специални станции.", "date": "2018.09.11", "title": " Показват 4 топ модела коли на ток\t\t\t"}
{"url": "https://trud.bg/%d1%85%d1%80%d0%b8%d1%81%d1%82%d0%be-%d0%bf%d1%80%d0%be%d0%b4%d0%b0%d0%bd%d0%be%d0%b2-%d0%b2%d1%81%d0%b8%d1%87%d0%ba%d0%b8-%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%be%d1%82-%d0%b1%d1%81/", "text": "На гласуването на оставките на министрите в парламента ще бъдем цялата група на БСП, както и на ветото на президента, и когато се гледат важни законопроекти и решения. Това обяви Христо Проданов, депутат от „БСП за България“, зам.-председател на ПГ на партията, по  . Оставките и назначенията обаче няма да променят абсолютно нищо, допълни той. Ние не омаловажаваме ползата от парламентарната трибуна, но нашата задача е изграждане на Национална доктрина за България. Затова, през останалите заседания, на ротационен принцип, 20 депутати от БСП ще присъстват в пленарна зала, обясни депутатът. В края на декември ще проведем Конгрес, на който ще бъде приета платформата, която ще обсъждаме през следващите три месеца с българските граждани. Но през това време, ние ще бъдем много активни в парламента, категоричен е социалистът. Президентът и БСП не са скачени съдове, той има мнение, ние имаме наше и това се решава чрез дебати. Така Проданов коментира позицията на президента Радев, че на този етап България няма нужда от предсрочни избори.    ", "date": "2018.09.11", "title": " Христо Проданов: Всички депутати от БСП ще за в зала при гласуването на министерските оставки"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b0%d0%ba%d1%82%d0%b8%d0%b2%d0%bd%d0%b8%d1%8f%d1%82-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b8-%d0%b4%d0%b8/", "text": "„Активният политически диалог между България и Сърбия носи общи успехи в търговския обмен и туризма и близост между нашите граждани. Нашите чести срещи и разговори са показателни за новия дух на отношенията между България и Сърбия и за това, че следваме неотлъчно своите общи цели – историческо помирение и съвместното ни бъдеще в Европейския съюз“. Това заяви президентът Румен Радев, който днес на „Дондуков“ 2 се срещна с председателя на парламента на Република Сърбия Мая Гойкович. Държавният глава даде висока оценка на интензивния диалог между България и Сърбия и изрази надежда той да бъде продължен и задълбочен на различни нива, за да напредва двустранното сътрудничество в областите от общ интерес. Президентът Радев приветства  задълбочаващото се сътрудничество между парламентите на двете държави и активната размяна на посещения на високо и най-високо равнище през последните години, които укрепват приятелските отношения. „Признателен съм за поетия ангажимент от президента Вучич към Българското национално малцинство в Сърбия по време на срещата ни в Белград през юни т.г. както по отношение на образованието, така и за икономическото развитие на района, за увеличената финансова помощ за медиите, които излъчват съдържание на български език“, подчерта Румен Радев. Държавният глава добави, че изпълнението на тези ангажименти ще укрепи доверието на гражданите в способността на двете държави заедно да постигнат напредък по този въпрос. Обща беше позицията, че Дунавската стратегия на ЕС носи ползи за всички страни от региона и може да бъде много по-ефективна чрез европейско финансиране на повече общи проекти за развитие по поречието на река Дунав. „Дунавската стратегия ще бъде приоритет в следващите председателства на Съвета на ЕС“, посочи държавният глава и добави, че ангажимент за това беше поет през май т.г. на тристранната среща на  президентите на България, Австрия и Румъния в град Русе, която се състоя по покана на президента Румен Радев. „Дунавската стратегия не бива да се пренебрегва заради големия ѝ потенциал да донесе не само икономическа и социална конвергенция в ЕС, но и духовно и културно сближаване. Вярвам, че страните от Дунавския регион имат волята да се обединят, за да стане тя основен приоритет и да донесе видими резултати за гражданите“, категоричен беше държавният глава. „България и Сърбия са обединени от редица фактори – от историята, от близостта на културите и езиците си, но преди всичко – от своето общо бъдеще и стремежа да преодолеем предразсъдъците към своя регион. Благодарни сме за увереността и последователността, с която България се застъпва за разширяването на Европейския съюз и свършената работа по време на председателството ѝ на Съвета на ЕС“, посочи по време на срещата председателят на парламента на Република Сърбия Мая Гойкович. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.11", "title": " Румен Радев: Активният политически диалог между България и Сърбия носи общи успехи в търговския обмен и туризма"}
{"url": "https://trud.bg/%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%bd%d0%b0-%d0%bf%d0%bf-%d0%b0%d0%b1%d0%b2-%d0%b8-%d0%bf%d0%be%d1%81%d0%bb%d0%b0%d0%bd%d0%b8%d0%ba%d1%8a%d1%82-%d0%bd/", "text": "Ръководството на ПП АБВ проведе среща с посланика на Палестина в България Н. Пр. д-р Ахмед Ал Мадбух. На нея присъстваха председателят на АБВ Румен Петков, лидерът на АБВ Младежи Пламена Заячка, членът на Изпълнителното бюро на партията доц. Георги Кючуков, експерти на партията, както и дипломати от палестинското посолство. Бяха обсъдени възможностите за сътрудничество между България и Палестина, както и проблемите на палестинските граждани живеещи постоянно или временно у нас. От АБВ подчертаха положителното отношение на българския народ към хората търсещи убежище в страната ни, въпреки някой единични прояви на ксенофобия, които бяха използвани за политически цели от определени формации в страната. В тази връзка от ръководството на политическата сила заявиха и, че се противопоставят категорично на подобен род, крайно изразена нетърпимост. По време на разговора бе разгледано още и решението на САЩ да закрие представителството на държавата Палестина в Съединените американски щати. Акт, който предизвика негативна реакция от страна на всички арабски държави, които го осъдиха. Н. Пр. посланик Мадбух посочи, че палестинската държава е била подготвена за това развитие на ситуацията и е изтеглила своя посланик от САЩ още преди няколко месеца. В заключение представителите на АБВ посочиха, че партията има готовност да подпомогне желанието на дипломатическите представители на арабските държави у нас, в страните им да бъдат презентирани учебни програми на български университети и БАН за подготовка на кадри на различни нива. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.11", "title": " Ръководството на ПП АБВ и посланикът на Палестина в България обсъдиха възможностите за сътрудничество между двете държави"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d1%89%d0%b5-%d1%81%d0%b5-%d0%b8%d0%b7%d0%b2%d1%8a%d1%80%d1%88%d0%b8-%d0%bf%d1%80%d0%be%d0%b2%d0%b5%d1%80%d0%ba/", "text": "Министърът на земеделието, храните и горите Румен Порожанов възложи на Изпълнителната агенция по селекция и репродукция в животновъдството в срок до 15 октомври да се извърши проверка на наличните животни, които са под селекционен контрол. Това стана ясно по време на заседание на Консултативен съвет по животновъдство, съобщиха от МЗХГ. Целта е по-справедливо разпределение на субсидиите за този вид животни. От своя страна представителите на животновъдните организации приветстваха тази идея и подкрепиха мнението на министър Порожанов, че няма как фермери, които не покриват критериите за селекционна дейност да получават подпомагане за такава. По време на срещата министърът на земеделието възложи още на експерти на Селскостопанска академия и зам.-министър Янко Иванов да разработят насоки за развитие на различните сектори в животновъдството. Обсъдени бяха и търсенето на възможностите за реализация на пазара на суровини и продукти от животински произход, облекчаването на изискванията в Наредба №4 за малките кланични пунктове към фермите, Наредба №26 за специфичните изисквания за директни доставки на малки количества суровини и храни от животински произход, както и възможностите за подпомагане на животновъдите за закупуване на мобилни мандри и кланици. Сред дискутираните теми бяха и включването на различна маркировка на месото от дребен рогат добитък с произход България и варианти за търговия на агнета и ярета към физически лица, без регистриран животновъден обект. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.09.11", "title": " Румен Порожанов: Ще се извърши проверка на животните под селекционен контрол"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%ba%d1%8a%d0%bc-%d0%bb%d1%8a%d0%b2%d0%be%d0%b2%d0%b5%d1%82%d0%b5-%d1%81%d1%82%d0%b0%d0%b2%d0%b0%d1%82/", "text": "Министър – председателят   Бойко   Борисов   се   срещна   с   волейболните   национали ,  които   започнаха   участието   си   на   световното   първенство   във   Варна . „ Имайте   предвид ,  че   ви   гледат   децата ,  младежите ,  девойките  –  каза   премиерът . –  Ставате   символи ,  пример   за   подражание   и   сте   изключително   важни .“ Той   добави ,  че   успехите   на   родните   спортисти   в   последно   време   може   да   даде   нов   тласък   на   развитието   на   спортната   инфраструктура . „ Гледах   мачовете   на   националите   ни   със   Словения   и   Норвегия ,  много   се   радвам   за   нашите   момчета  –  добави   Борисов . –  Играят   сърцато ,  могат   да   станат   първи   в   групата .  Ако   продължат   така   и   се   класират ,  догодина   може   едно   ново ,  кокетно   стадионче   да   им   направим .  Мисля ,  че   стотина   милиона   може   да   се   отделят   за   един   нов   стадион   да   направим .  Изцяло   футболен ,  но   да   има   защо .  Но   нека   първо   като   волейболистите   да   зарадват   народа   и   тогава . “ Селекционерът   Пламен   Константинов   подари   на   премиера   топка   с   автографи   от   тима ,  а   вицепрезидентът   на   волейболната   федерация   Любо   Ганев  –  фотоалбума  „ Любо   Ганев .  Светът   отвисоко “,  с   автори   шефът   на   спортния   отдел   на  „ Труд “  Владимир   Памуков ,  Тодор   Шабански   и   Бончук   Андонов . „ За   най – големия   от   най – високия “,  отсече   легендата .", "date": "2018.09.11", "title": " Бойко Борисов към „лъвовете“: Ставате символи, бъдете за пример"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d0%b2-%d0%b2%d1%81%d0%b5%d0%ba%d0%b8-%d0%bc%d0%b0%d1%87-%d0%b5-%d1%80%d0%b5%d1%88%d0%b0%d0%b2/", "text": "Победата   над   Финландия ,  с   която   волейболните   национали   откриха   участието   си   на   домашното   световно   първенство ,  не   ни   гарантира   класиране ,  сигурен   е   селекционерът   Пламен   Константинов . „ Сигурен   съм ,  че   няма   да   има   леки   мачове ,  всеки   един   ще   е   решаващ  –  заяви   треньорът .  За   нас   най – важно   е   всичките   ни   състезатели   да   са   здрави .  Групата   е   с   доста   силни   отбори ,  както   и   с   млади   тимове ,  които   играят   с   голямо   желание .  Добре   дошли   на   колегите ,  надявам   се   да   се   наслаждават   на   обстановката   във   Варна .“ Витал   Хайнен ,  треньор   на   актуалния   световен   шампион   Полша ,  пък   все   още   очаква   да   научи   с   кого   точно   ще   играе   във   Варна . „ Нямам   списък   с   играчите   на   другите   отбори   и   дори   не   знам   състава   на   Куба  –  призна   белгиецът . –  Колкото   до   нашия   отбор ,  няма   да   се   представим   по – добре   отколкото   преди   четири   години ,  това   е   сигурно .“", "date": "2018.09.11", "title": " Пламен Константинов: Всеки мач е решаващ"}
