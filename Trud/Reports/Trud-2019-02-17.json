{"url": "https://trud.bg/%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%b3%d0%be%d1%80%d1%83%d0%b1%d0%bb%d1%8f%d0%bd%d0%b5-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0-%d0%bd%d0%b0/", "text": "Жители на столичния квартал „Горубляне“ излязоха на пореден протест и блокираха бул. „Цариградско шосе“ в двете посоки на изхода за Пловдив. Кръстовището е между бул. „Цариградско шосе“ и улиците „Павел Красов“ и „Димитър Пешев“, съобщава  . Сред причините за недоволството е „дискриминацията“, според протестиращите, „на нискоетажните квартали спрямо панелните жилищни комплекси“, както и липсата на достатъчно детски площадки, изградена канализация, тротоари, велоалеи, градски транспорт. „Земите, които са ни блокирани 23 години, и плащаме данъци, са ни определени за зелени площи, а не можем да ги ползваме“, сподели една от протестиращите. Протестът предизвика задръстване на входа на София при Околовръстния път. Колони от автомобили има и в двете посоки.", "date": "2019.02.17", "title": " Жители на „Горубляне“ протестираха на Цариградско шосе, блокираха движението в двете посоки"}
{"url": "https://trud.bg/%d0%b8%d0%bc%d0%b0%d0%bc%d0%b5-%d0%bf%d0%be-3000-%d0%bb%d0%b2-%d0%b7%d0%b0-%d0%b2%d1%82%d0%be%d1%80%d0%b0-%d0%bf%d0%b5%d0%bd%d1%81%d0%b8%d1%8f/", "text": "628 хил. души се осигуряват доброволно Работещите българи имат средно по близо 3000 лв. за втора пенсия, натрупани в личните им партиди в универсалните пенсионни фондове, сочат данните на Комисията за финансов надзор към края на 2018 г. Конкретната сума на всеки човек зависи от годините, през които се е осигурявал и официалните му доходи, върху които са изчислявани вноските. Хората на възраст между 15 и 19 години, които отскоро работят и се осигуряват, имат по близо 120 лв., натрупани за техните старини. А хората на 55-59 г., които само след няколко години ще се пенсионират, имат в универсалните фондове средно по 3723 лв. Това обаче също е доста малка сума за да осигури получаването на прилична пенсия. Мъжете имат малко повече натрупани пари за втора пенсия от жените, сочат данните на КФН. Което се дължи на по-високите заплати, които най-често получават представителите на силния пол. В универсалните пенсионни фондове мъжете имат средно по 3137 лв., а жените – 2840 лв. В задължителните за работещите граждани универсалните пенсионни фондове са осигурени 3,73 млн. души. А доброволни вноски за трета пенсия правят 628 хил. души, става ясно от данните на КФН. Средната месечна вноска на осигурените в универсалните фондове през миналата година е била 54 лв. А в доброволните фондове месечните вноски на осигурените са близо два пъти по-високи – средно по 104 лв. Чрез тези вноски много хора се надяват да получават по-високи пенсии на старани. Но за да стане това вноските трябва да се правят редовно и в продължение на много години. Повечето от вноските в доброволните фондове правят работодателите в желанието си да предоставят по-добри условия на труд и да задържат кадрите си.  ", "date": "2019.02.17", "title": " Имаме по 3000 лв. за втора пенсия\t\t\t"}
{"url": "https://trud.bg/2999264-2/", "text": "На днешното си заседание Националният съвет на БСП избра досегашния изпълняващ длъжността главен редактор на в. „Дума“ Ивелин Николов за главен редактор на вестника, съобщиха от партията. Ивелин Николов бе избран с 63 гласа, а за другия кандидат Таня Джаджева гласуваха 55 членове на НС.", "date": "2019.02.17", "title": " Ивелин Николов е новият главен редактор на в. „Дума“"}
{"url": "https://trud.bg/%d0%b7%d0%b5%d0%bb%d0%b5%d0%bd%d1%87%d1%83%d1%86%d0%b8%d1%82%d0%b5-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%b4%d0%b0-%d0%bf%d0%be%d1%81%d0%ba%d1%8a%d0%bf%d0%b2%d0%b0/", "text": "Масло и маргарин поевтиняват Зеленчуците продължават да поскъпват през седмицата на борсите и тържищата на едро. Най-голям процент поскъпване отбелязват при вносните краставици, които вече струват с 12% повече и се търгуват по 2,77 лв./ кг на едро. Доматите вече се търгуват по 2,40 лв. (+2%), а картофите стигнаха 0,90 лв. за килограм на едро. При плодовете се наблюдава понижение на цените – ябълките струват почти 1 лв./кг на едро (-5,8%), портокалите се търгуват по 1,18 лв./кг на едро (-5,6%), а килограм лимони струва по 1,64 лв. (-1,2%). При хранителните продукти олиото за първа седмица от няколко поредни отбелязва поскъпване с 1,6% до 1,92 лв. за литър, докато килограм леща и ориз поевтиняват с -2,4 и 1% до 2,41 и 1,88 лв./килограм на едро. При млечните продукти маслото и маргаринът поевтиняват с 2,7 и 0,9% до 2,19 и 2,30 лв. за опаковки съответно 125 и 500 грама.", "date": "2019.02.17", "title": " Зеленчуците продължават да поскъпват\t\t\t"}
{"url": "https://trud.bg/%d0%bc%d0%b5%d0%b9-%d0%bd%d0%b0-%d1%89%d1%83%d1%80%d0%bc-%d1%81-%d0%bf%d0%be%d1%81%d0%bb%d0%b5%d0%b4%d0%bd%d0%b8-%d1%81%d0%b8%d0%bb%d0%b8/", "text": "В последната седмица, в която сроковете за прокарване на постигнатите вече договорености между Лондон и Брюксел за условията около излизането на Великобритания от ЕС са все още възможни, британският министър-председател Тереза Мей планира да проведе разговор с всеки един държавен или правителствен ръководител на държава член, за да се опита да ги уговори за промяна в окончателния текст на споразумението, предаде Ройтерс, както се позовава на официално комюнике от нейния кабинет. Мей понесе поредно тежко поражение от собствената си партия миналият четвъртък в камарата на общините в търсене на подкрепа за преговорната си стратегия. Тя все още се надява да изкопчи отстъпки от ЕС за т. нар. запасна клауза в договора, която гарантира статутът на границата в Северна Ирландия, в случай че не е постигната договорка за бъдещите отношения между Брюксел и Лондон след 29 марг тази година.", "date": "2019.02.17", "title": " Мей на щурм с последни сили"}
{"url": "https://trud.bg/%d0%bf%d0%be%d0%b4%d0%b2%d0%b8%d0%b3%d1%8a%d1%82-%d0%bd%d0%b0-%d1%81%d0%b8%d0%bc%d0%b5%d0%be%d0%bd-%d1%80%d0%b0%d0%b4%d0%b5%d0%b2-%d0%bd%d0%b0%d0%bf%d1%80%d0%b0%d0%b2%d0%b8-%d0%b4%d0%be%d0%b1%d1%80/", "text": "Академик Тодор Павлов подава ръка на писателя в труден момент Не довършвам поговорката. Защото предпочитам да говоря за подвига. Той ми дава основания за немалко изводи. Но и за гордост. В книгата си “Те можеха да бъдат нобелисти” сред 16-те достойни с творческия си потенциал българи за Наградата за литература поставих и Симеон Радев заради “Строителите на съвременна България”. Без да познавам /само бях чувал за съществованието им/ стойността и обема на ръкописните му книги, писани от края на 40-те години до края на живота на писателя – 1967 г. Всъщност и сега не знам всичко, тъй като са издадени само 4 от тях. Чакат “Лица и събития от моето време” /в 6 тома/, “Българските правителства 1899-1901 г. и техните проблеми”, “Националният въпрос при първия кабинет на д-р Данев” и доста още. Казвам го, доверявайки се на Зоя Андонова, автор на послеслова на издадената в 2012 г. творба на С. Радев “Д-р Стоиловата външна политика и помирението с Русия”. Та писаното по-късно придава още тежест за мястото му в моя списък. Въпросът как става така, че и след застигналата ни в 1989 г. демокрация не се издават ръкописите, ще почака отговора ми. А истината за станалото дотогава няма да премълча. В 1944 г. С. Радев е все още дипломат от кариерата, макар и в резерва 4 години. Набързо го пенсионират, но ползват още известно време опита и уменията му. Ала нека специалист се произнесе за ролята му в българската дипломация. Писателят е преживял бомбардировките, щетите от които в жилището си криво-ляво поправя. Докато има свобода на печата, помества някоя и друга статия. След това дверите за неговото публикуване хлопват. Пенсията му е мизерна, жена му /талантливата художничка Бистра Винарова/ не може да помага в мъртвия за пазар на изкуство следвоенен период. Заплахата е – дъното на мизерията. Тогава се явява Тодор Павлов. Същият, академикът с немалко поразии в науката и в културата. Но за С. Радев става спасител. Урежда /не обичам тази дума, но тук е неизбежна/ му договор с Българската академия на науките, на която тогава е председател. Плащат на С. Радев на машинописна страница, за да пише мемоари и изследвания за познатия му период – 90-те години на ХІХ век и първите десетилетия на ХХ. В договора БАН обещава /очевидно не се задължава/ да ги издава до 5 години. И Т. Павлов, обаче, не може да преодолее забраните на времето. За тези исторически периоди тогава: само “марксическо” или нищо. Какъв С. Радев, чиято върхова творба “Строителите…” е подложена на изкуствена забрава?! Но намесата на академика постига нещо изключително – в името на живота си С. Радев за петнадесетина години написва хиляди страници. Страници на С. Радев! И това казва всичко. Но за да недоразбралите – омайваща есеистично-мемоарно-документална проза с голяма национална важност. А и осигурява творческо дълголетие на С. Радев; спасява и живота, и достойнството му. Т. Павлов става и гарант, че написаното ще се съхранява в архива на БАН. Синът на писателя е описал работния ден и работния процес на баща си. Същинското писане – с перодръжка и мастило, продължава 2-3 часа, между 10 и 12-13 часа. Шест дни в седмицата, тогава всички са работили на същия режим. Останалото време от денонощието е посветено на четене, на подбор на документи и на реанимация с разходки. Това е първият подвиг на С. Радев, защото той начева работа на 70 години. И първоначално – без отопление през зимата. Видът на френския възпитаник на работното му място е като на Балзаков герой – с боне, с халат върху множество дрехи и с метнато върху краката одеало. Но този “комфорт” трае кратко. С. Радев започва бързо да губи зрение. Той променя по принуда стереотипа на писане. Вече много по-дълго обмисля текста и едва, когато е напълно готов, пристъпва към диктуване. Синът – дотогавашният помощник, се хваща на работа, за да може семейството да наеме секретарка за по 2-3 часа дневно. Нараства и синовният редакторски ангажимент, тъй като умът и паметта не могат изцяло да компенсират зрението. Такъв е вторият подвиг на С. Радев – преодоляването на слепотата. При което въвлича в геройството цялото си семейство. Това, което придава значимост на тези усилия е резултатът – високата стойност на написаното. Така българската история в периода на следосвобожденския възрожденски подем оживява. Позволявам си да кажа, че С. Радев със “Строителите…” стана и сътворец на българската история. Защо? Ще използвам гениалната фраза на Илия Бешков: “Фактът не е истината, нито истината е самият факт”. Миналото представлява неизброим и необхватен брой от всякакви събития и факти. Но истинската история за него не може да бъде N брой поднесени факти. Както и да са подбрани и размахвани. А С. Радев я постига. Погледнати в дисекция, неговите текстове съдържат документирани факти /като срещи, заседания, официалности и др./, документи или откъси от тях, описани събития, разкази за тях, спомени на участници, собствени спомени при участие в събития и т. н. И като литературен, и като исторически жанр творенията на С. Радев са неопределими. Но те съдържат най-значимата историческа истина, повече от каквото и да е друго историческо изследване. Ето това е съ-творчество на българската история. И читателят инстинктивно го разбира и предпочита. Има и още нещо важно. Въпреки пълнотата на възкресения живот С. Радев знае, че не прави история на България за някакъв период. Което е трудно постижимо, да не кажа недостижимо, както и авторите да кръщават изследванията си. Той прави история на определени висши политически кръгове, съсредоточени в изпълнението на важна политическа или обществена задача. Той и така кръщава книгите си: “Строителите на съвременна България”, “Д-р Стоиловата външна политика и помирението с Русия” и т. н. – вижте и останалите в началото на текста заглавия. След смъртта на Т. Павлов в 1977 г. архивът на С. Радев става беззащитен. Започва инвазията на тарикатеещи, тарикатстващи, тарикатомилеещи. Които го удрят на копи пейст и други волности, “забравили” първоизточника. Върхът /пак според сина на С. Радев/ е появата на самиздат на “Конференцията в Букурещ и Букурещкият мир от 1913 г. Първите лозунги на демокрацията бяха, че ще поправи недъзите на Тоталитаризма. По отношение на С. Радев, въпреки усилията на сина му Траян Радев, изводът е печален. И няма как да е другояче във време, в което Свободата на Словото се подразбира като Свободата на моето слово и в което талантът съм само Аз. Но обещах, че ще говоря за подвига, а не за срамните неща, застанали между текстовете на С. Радев и българина. Ще кажа едно: книгите му – и отпечатаните, и неотпечатаните, представляват национална ценност. И нека съзнанието за това се окаже по-силно от всички и “некои” съображения.   Политическото красноречие в България Откъс от “Погледи върху литературата и изкуството” Симеон Радев Дали красноречието принадлежи към книжнината? Не е ли престанало то да бъде литературен род, за да се обърне изключително в едно оръжие на борба, подобна на журнализма? Подобно на журнализма наистина, бидейки насочено да завладява мисълта и по-често да вълнува страстите в една широка вече среда, съвременното политическо красноречие клони да се отчужди твърде бърже от изящната книжнина било като се превръща в една проста беседа, в подострен сегиз-тогиз с духовните бележки тон, било като се изражда в бойния безвкусен патос на площадните оратори. По-малко отвсякъде може би политическата реч в България отразява някакви книжовни намерения. Тя е не само оскъдна въобще от художествени похвати: в нея отсъства най-често дори и следа от някаква обща замисъл, от план. Тя е безформена. Една дума, подхвърлена от противник, една внезапна мисъл, срещната на път, една сцена на буйство, едно ръкопляскане, всичко може да отклони у един наш оратор потока на мислите му. Тоя безпорядък, който е първото впечатление, що дава въобще една политическа реч в България, може да се припише, без съмнение, преди всичко на общия навик на нашите оратори да импровизират. Импровизацията често пъти е една необходимост в парламентарните борби. В известна доза злото, което тя причинява на красноречието, е значи неминуемо. Но и когато всяка случайност е изключена, нашите оратори чакат да ги вдъхнови последният час. Би могло да се каже, че импровизацията е отличителна черта на българското творчество във всичките му проявления. Най-много тя е поразителна обаче в красноречието, защото то е изкуство, което се осъществява непосредствено. У латинската раса наклонността към импровизация, особено в живото слово, е естествен дар. Тя произхожда от излишък на блестящи качества и от неудържими пориви. У нас – нищо подобно. Нам ни липсва всичко, за да бъдем щастливи импровизатори. Липсва ни особено книжовната култура и в по-широка смисъл – естетическото възпитание. А то е, което тъй тясно свързва мисълта с художествените вълнения. В страни с високо духовно развитие, особено във Франция, даже речите по граждански процеси, тъй сухи по своето естество и тъй неподатливи за възвишено вдъхновение, отразяват постоянна грижа за външно съвършенство. Тя се вижда в строежа на фразата, във внимателния избор на думите, в образите дори. И понякога в тая малка доза на чувства, които дават нужния релеф на доказателствата. Владеещите художествени течения налагат там своя печат дори и върху площадните витийства на търговската реклама. Литературният вкус е явление на старите култури, един вид самообладание на творчеството и предполага зрелост. Вкусът е едно тайнствено законодателство на красотата. Той съответства на гения на езика и свойствата на психологията на един народ. Най-висшият негов израз се намира в класическите творения. Това ни напомня, че против него има често пъти бунтувания в литературата. Появяват се тъй наречените революционни школи. Тия школи обогатяват духа на един народ, разширяват неговата художествена традиция, но подир тях пак се възвръща течението към старото равновесие на класическия вкус. Френската литература ни дава многобройни примери в този смисъл. У нас красноречието има изобщо твърде слабо сродство с литературата: едва ли то отива по далече от факта, че литературата създаде новия ни език, с който си служат нашите оратори. Естествено, за нас е твърде рано да имаме установен литературен вкус. Ние сме още в младенческия период на кипеж. Всевъзможни въздействия се срещат на гостоприемната арена на нашата художественост. Специално за нашия литературен език тия въздействия са крайно очебиещи и би било много любопитно те да се опишат. В първите години след нашето Освобождение се забелязваше едно кръстосване на разнородни влияния, идещи от националните центрове през време на последните моменти на робството: внимателният език, образуван под влиянието на турската цензура, се сблъскваше с неосмирената още революционна фраза, пренесена от Букурещ. После постепенно тия влияния угасват. Само тоя патриотичен слог, който създаде Вазовата поезия, като призова спомените на древната ни история и възпя новите подвизи, се оказа по-траен. Но и той е почнал да губи своя лъх на свежест. Може да се каже, че сега красноречието няма у нас никакво прямо съприкосновение с изящната ни книжнина. Затова пък, откакто се създаде ежедневният печат, политическата ни реч е под силното влияние на публицистиката. Слабо засегнати въобще от художествени влияния, ораторите са позвани, от друга страна, да говорят пред една публика, малко взискателна. Може ли ораторът да говори с изящен език? Той не е мечтател. Той е човек на действието и неговата цел, говорейки, е да подчини волята на своите слушатели, като възбуди техните страсти. Така в известна смисъл е роб на тия, които мисли да пороби духовно, защото не може да въздейства върху своята публика, ако не добие широко съприкосновение с нея; а това е невъзможно, без да се доближи до нейното равнище. Ораторът ще трябва да намери доказателствата, достъпни за нейния ум, акцентите, способни да я развълнуват, образите, действащи на нейното въображение, громките думи, при които тя трепти, и понякога този род поезия, който може да я упои.", "date": "2019.02.17", "title": " Подвигът на Симеон Радев (Направи добро…)\t\t\t"}
{"url": "https://trud.bg/%d1%86%d0%b8%d0%b3%d1%83%d0%bb%d0%b0%d1%80-%d1%81%d1%82%d0%be%d0%bb%d0%b5%d1%82%d0%bd%d0%b8%d0%ba-%d0%b6%d0%b8%d0%b2%d0%b5%d1%8f-%d1%81-%d1%83%d0%b4%d0%be%d0%b2%d0%be%d0%bb%d1%81%d1%82%d0%b2%d0%b8/", "text": "До 75 г. практикувал бързо ходене в Морската градина „Живея с удоволствие и се надявам да продължа да съм сред вас и да участвам в общия ни живот“. С тези думи посрещна 100-годишния си юбилей доайенът на еврейската общност във Варна Марсел Хаимов. На тържество в „Шалом“ рожденикът бе изненадан с торта, върху която бе изрисувана цигулка. От 10-годишен Хаимов започнал да свири на цигулка. Постепенно хобито се превърнало в професия, която упражнявал дълги години в Държавния симфоничен оркестър във Варна. Днес столетникът се гордее със синовете си, както и с многобройните си внуци и правнуци. Той твърди, че цял живот е поддържал форма със спорт и добри помисли. До 75 г. практикувал бързо ходене в Морската градина, а след това се упражнявал за здраве у дома.", "date": "2019.02.17", "title": " Цигулар столетник: Живея с удоволствие\t\t\t"}
{"url": "https://trud.bg/%d0%bd%d0%ba%d0%b6%d0%b8-%d1%81%d0%bb%d0%b5%d0%b4-%d0%b8%d0%bd%d1%86%d0%b8%d0%b4%d0%b5%d0%bd%d1%82%d0%b0-%d1%81-%d0%b2%d0%bb%d0%b0%d0%ba%d0%be%d0%b2%d0%b0%d1%82%d0%b0-%d0%ba%d0%be%d0%bc%d0%bf%d0%be/", "text": "Превозвали 1900 тона пропан-бутан Стрелката е била проверена преди 10 дни, инспекцията е показал, че няма проблем. Не мога да се съглася с твърдението, че инфраструктурата е в лошо техническо състояние. Това коментира Красимир Папупкчийски от Националната компания “Железопътна инфраструктура” (НКЖИ) след инцидента на Централна гара-Пловдив. В събота сутрин дерайлираха два локомотива и три вагона на композицията от общо два локомотива и 25 вагона, превозващи 1900 тона пропан-бутан. Реакцията на НКЖИ дойде в отговор на твърдението на фирмата собственик на вагоните – “Булмаркет”, според които причини за инцидента състоянието на жп инфраструктурата и счупен език на стрелка. Стана ясно още, че водещият локомотив е собственост на фирмата, чиято влакова композиция се взриви на гара Хитрино. “Черните кутии на двата дерайлирали локомотива ще бъдат свалени и разшифрирани”, обясни още Папукчийски.  “Ще стане ясно как и бил управляван влакът, с каква скорост реално е карал и дали е имало пропуски от страна на машинистите”, допълни той. Управителят на фирмата-собственик Петър Ганев уточни, че още в събота било установено, че при максимално разрешена скорост от 40 км/ч в района на гарата, влакът се е  движел с 35 км/ч.        ", "date": "2019.02.17", "title": " НКЖИ след инцидента с влаковата композиция в Пловдив: Стрелката и жп линията са в добро състояние (обзор)\t\t\t"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b1%d0%b5%d0%b7-%d0%bf%d0%be%d0%b1%d0%b5%d0%b4%d0%b0-%d0%bf%d1%80%d0%b5%d0%b7-2019-%d0%b3%d0%be/", "text": "„Левски“ остава без победа през 2019 година. След като „сините“ не успяха да запишат успех по време на зимната подготовка, отборът на Георги Дерменджиев продължи тази тенденция и в първия официален мач от пролетния дял. Пред над 8000 зрители на стадион „Георги Аспарухов“ столичният тим стигна само до 1:1 с „Локомотив“ (Пд) в двубой от 21-ия кръг. Анте Аралица откри за гостите в края на първата част, а Давиде Мариани изравни след почивката. Повторен дебют за 26-кратните шампиони записаха Николай Михайлов и Валери Божинов. От новите попълнения пълни 90 минути записа и Мартин Райнов, а Живко Миланов остана извън групата заради контузия. Така „Левски“ не успя да се възползва от грешната стъпка, която направиха „Лудогорец“ и ЦСКА по-рано. „Сините“ все пак съкратиха с една точка разликата с „червените“ и вече са на 3 от тях. Наставникът на домакините Георги Дерменджиев заложи на състава от последната проверка на „сините“, тази с „Чукарички“ (1:1). Под рамката застана Николай Михайлов, а отбраната бе изградена от Иван Горанов, Милош Цветкович, Нуно Рейш и Давид Яблонски. В средата на терена пък си партнираха Мартин Райнов и Хали Тиам, а пред тях бе застанал Давиде Мариани. Атаката водеше Валери Божинов, подпомаган по криалата от Паулиньо и Жерсон Кабрал.  Двубоят започна равностойно, а в първите минути голови ситуации липсваха за сметка на по-твърди единоборства.  Жълт картон получи Яблонски още в 8-ата минута, а преди това и Тиам можеше да бъде предупреден официално за грубо влизане в краката на Анте Аралица.  Стражът на гостите Мартин Луков пръв трябваше да се намесва, след като мощен удар на Мариани попадна в обсега му.  В 17-ата минута трибуните на стадион „Георги Аспарухов“ изригнаха, но голът на Валери Божинов бе отменен заради засада. Последваха равностойни минути, в които и двата тима изпитваха трудности в офанзивен план. След половин час игра Паулиньо разтресе гредата зад Луков, а пет минути по-късно Божинов излезе на стрелкова позиция, но ударът му мина покрай целта. Така се стигна до 44-ата минута, когато малко изненадващо „Локомотив“ поведе в резултата. Отлична контраатака започна от Момчил Цветанов, който продължи към Аралица и таранът на гостите прокара топката покрай плонжа на Михайлов.  Втората част започна сравинелно вяло, без опасни ситуации пред двете врати.  В 62-ата минута Дерменджиев прибегна до първа смяна в опит да промени случващото се на терена. В игра се появи голмайсторът на тима Станислав Костев, заел мястото на Божинов. Така се стигна до 71-ата минута, когато в момент, в който не се виждаше как „сините“ ще изравнат резултата, това все пак се случи. След карамбол в наказателното поле на „черно-белите“, топката попадна на крака на Мариани, който само я насочи към мрежата – 1:1. Малко след това последва втора смяна за домакините – Богдан Вашчук зае мястото на Паулиньо.  Едва в 88-ата минута Бруно Акрапович прибегна до промяна в стартовите 11, когато в игра се появи Бирсент Карагерен. До края обаче нищо по-интересно не се случи и двата тима се задоволиха с точката.", "date": "2019.02.17", "title": " „Левски“ продължава без победа през 2019 година (СНИМКИ)"}
{"url": "https://trud.bg/%d0%b5%d1%81-%d1%89%d0%b5-%d0%bd%d0%b0%d0%bb%d0%be%d0%b6%d0%b8-%d1%81%d0%b0%d0%bd%d0%ba%d1%86%d0%b8%d0%b8-%d0%bd%d0%b0-8-%d1%80%d1%83%d1%81%d0%bd%d0%b0%d1%86%d0%b8-%d0%b7%d0%b0%d1%80%d0%b0%d0%b4%d0%b8/", "text": "Европейският съюз реши да наложи санкции на осем руснаци заради инцидентите в Азовско море през ноември, предаде Франс прес, като се позова на няколко европейски източници. На въпросните хора ще им бъде забранено да влизат на територията на ЕС, а евентуалните им авоари под негова юрисдикция ще бъдат замразени. „Става въпрос за целенасочени и индивидуални санкции“, уточниха цитираните източници. Налагането им ще бъде утвърдено от министрите на външните работи на страните членки на Европейския съюз, които ще имат среща в Брюксел утре. Имената на санкционираните руснаци ще бъдат запазени в тайна, докато бъдат публикувани в Официалния вестник на ЕС. „Има единодушие, че трябва да се направи нещо, за да бъдат санкционирани отговорните хора за решението да бъдат арестувани три украински военни кораби и техните екипажи“, обясни един от цитираните източници. След анексирането на украинския полуостров Крим от Русия през 2014 г. ЕС включи в „черен списък“ 164 руснаци и украинци, сред които няколко приближени на руския президент Владимир Путин, както и 44 юридически лица, припомня Франс прес. Страните от Евросъюза обаче остават разделени по въпроса дали да бъдат засилени търговските санкции срещу Русия, каза един от източниците. Държавите от ЕС по-конкретно не могат да се споразумеят за наказателни мерки срещу руския енергиен сектор, тъй като са силно зависими от руските доставки на газ, отбелязва Франс прес. Агенцията припомня, че за нови санкции е необходимо единодушие сред страните членки. „Няколко държави освен това са се обявили против нови санкции срещу режима на Николас Мадуро във Венецуела“ – една от другите теми в дневния ред на утрешната среща на външните министри от ЕС, каза един от източниците.", "date": "2019.02.17", "title": " ЕС ще наложи санкции на 8 руснаци заради инцидентите в Азовско море"}
{"url": "https://trud.bg/%d1%84%d1%80%d0%b0%d0%bd%d1%86%d1%83%d0%b7%d0%b8%d1%82%d0%b5-%d0%b2%d0%b5%d1%87%d0%b5-%d1%81%d0%b5-%d0%be%d0%b1%d1%80%d1%8a%d1%89%d0%b0%d1%82-%d0%bf%d1%80%d0%be%d1%82%d0%b8%d0%b2-%d0%b6%d0%b8/", "text": "52% от гражданите на страната искат демонстрациите да спрат Въпреки масовата солидарност, демонстрирана от гражданите на Франция към движението на “жълтите жилетки” чиито масови протести държат на нокти страната в 14-пореден уикенд, през изминалата седмица за първи път се забелязва тенденция масовото настроението на избирателите да се обръща срещу тях. Това съобщава АФП, като се позовава на официални данни на френския социологически институт “Ифоп”, според които 52% от гражданите на страната искат демонстрациите да спрат. За сравнение само месец по-рано на тази позиция срещу масовите граждански протести на “жилетките” са били едва 37 на сто. Най-голям брой на тези, които искат движението да продължи се намира сред избирателите на крайно-десните на Марин Льо Пен (72 %) срещу тези на крайната левица на Жан-Люк Меленшон (69 на сто). Същевременно над 40 000 души се включиха в поредния уикенд на граждански протести из цялата територия на Франция. В столицата Париж те са били близо 5000, а френски медии сигнализират за увеличаване на случаите, в които силите на реда все по-често прибягват до груба сила срещу демонстранти и представители на медиите, след приемането на новите закони срещу вандализма по време на демонстрации.  ", "date": "2019.02.17", "title": " Французите вече се обръщат против „жилетките“\t\t\t"}
{"url": "https://trud.bg/%d0%b7%d0%b5%d0%bb%d0%b5%d0%bd%d0%b8%d1%82%d0%b5-%d0%b8%d0%b7%d1%82%d1%8a%d1%80%d0%b2%d0%b0%d1%85%d0%b0-%d1%87%d0%b5%d1%80%d0%b2%d0%b5%d0%bd%d0%be%d0%b3%d1%83%d1%88%d0%b0%d1%82%d0%b0/", "text": "Не е ясно има ли полза от работата им Над 2.6 милиона евро пари от Брюксел потрошили  “зелените” от Българското дружество за защита на птиците (БДЗП) да спасяват червеногушата гъска у нас. Въпреки това се оказва, че популацията й намалява и е сериозно застрашена. Това стана ясно от съобщение, публикувано на интернет страницата на НПО-то. За какво похарчиха парите „еко“-защитниците и не е ли време да се спре бъдещото еврофинансиране за безрезултатни акции, се питат хората. “Еко” активистите вече започнаха да си търсят оправдания за неуспеха на своята скъпо платена работа. Едно от тях е, че им пречели бракониери. Неотдавна на сайта на БДЗП дори бе публикувана снимка на автомобил с логото на НПО-то и дупка на предния калник. От организацията твърдят, че по колата е стреляно от бракониери, които предния ден били прогонени от нейни смели служители. Засега няма информация от официалните власти дали става въпрос за нападение или за нечия развинтена “зелена” фантазия. Но в съобщението има оправдания как бракониерите пречели на опазването на вида, превърнал се в “златна” гъска за БДЗП. Проектът бе даден на дружеството през 2010 г. – той е финансиран от Брюксел по програма LIFE. Срещу милионите евро са извършени дейности като: “огледи на местата за хранене, осигуряване на регулиран достъп до водоемите, отваряне на нови места за риболов, монтиране на камери, изграждане на наблюдателни кули и създаване на патрулни екипи срещу бракониери”. Въпреки всички тези обяснения, написани на хартия, в действителност ползите от работата на БДЗП се оказват меко казано съмнителни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.17", "title": " „Зелените“ изтърваха червеногушата гъска\t\t\t"}
{"url": "https://trud.bg/%d0%bc%d0%b8%d1%82%d1%8c%d0%be-%d0%be%d1%87%d0%b8%d1%82%d0%b5-%d0%be%d0%b1%d0%b6%d0%b0%d0%bb%d0%b2%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b5%d1%82%d0%be-%d0%bf%d0%be%d0%b4-%d1%81/", "text": "6 месеца оцелял в турските арести Димитър Желязков-Митьо Очите и неговият адвокат внасят жалба срещу постоянния му арест, наложен в събота вечерта от състав на Специализирания наказателен съд. Най-вероятно ще се настоява по-горната инстанция – Апелативният спецсъд, да назначи медицинска експертиза, която да отговори на въпроса дали състоянието на Очите позволява да остане под стража и за него да се грижат медиците от МВР болница или лазарета към затвора. В събота в спецсъда бе извикан екип на „Спешна помощ”, тъй като защитникът Илиян Василев обяви, че клиентът му кърви. Тежките рани на несебърският бос са от стрелбата в заведението „4you” в Слънчев бряг през юни 2016 г., когато Очите бе гръмнат в пикочния мехур. Той изкара продължително лечение, като е минал и на ТЕЛК комисия, чието заключение е, че е инвалид с 96 % нетрудоспособност. Митьо Очите е обвинен като тартор на банда за рекет и палежи. Пред съда той заяви, че през август м.г., когато полицията го е обявила за издирване, не е избягал в Турция, а е бил там на прегледи. Не стана ясно как 6 месеца е оцелял по арестите в Истанбул. Очите се оплака, че не му давали вода, а трябвало да се мие редовно. При пристигането му в България в петък вечерта той е бил прегледан от наши лекари, които заключили, че е добре. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.17", "title": " Митьо Очите обжалва задържането под стража\t\t\t"}
{"url": "https://trud.bg/%d0%b5%d0%bb%d0%b8%d0%b7%d0%b0%d0%b1%d0%b5%d1%82-%d0%be%d0%bb%d1%81%d1%8a%d0%bd-%d0%bd%d0%b5-%d1%81%d1%8a%d0%bc-%d0%bf%d0%be%d0%b7%d1%8c%d0%be%d1%80%d0%ba%d0%b0/", "text": "Не мога без паста Театърът е истината  Истината е, че в крайна сметка ние сме едни много привилегировани хора, целунати от съдбата и късмета. И не трябва да го забравяме Голям проблем на Холивуд е и инвазията на медиите в личния ти живот, очакванията на обществото да се държиш по един определен начин, липсата на анонимност Превъзходната Елизабет Олсън е една от най-сексуално атрактивните и обсъждани млади актриси в Холивуд. Днес, на 16 февруари, тя навършва 30 години. Олсън успя да излезе от сянката на своите сестри – прочутите близначки Ашли и Мери-Кейт Олсън – и дори ги засенчи с някои от последните си роли в топ проекти. Елизабет Олсън привлече вниманието на зрителите, медиите и критиците върху себе си с роли в римейка на Oldboy и новата версия на “Годзила”. Но истинската слава дойде при нея с ролята в мащабните, високобюджетни комиксови екранизации на “Марвел” след като тя стана част от екипа на “Отмъстителите”. Героинята на Олсън е позната като Алената вещциа и е сред най-физически атрактивните персонажи в цялата свързана комиксова филмова вселена на “Марвел” и “Дисни”. Тази година предстои да я гледаме в заключителната част на “Отмъстителите”, озаглавена “Отмъстителите:Краят”. Очаква се филмът да стане едно от най-печелившите заглавия на всички времена.  – Елизабет, тази пролет предстои премиерата на епичния комиксов филм с Ваше участие “Отмъстителите: Краят”. Това е едно от най-очакваните и обсъждани заглавия на годината. Вълнувате ли се от реакцията на публиката, която превърна марката “Отмъстителите” в един от най-успешните продукти в развлекателната индустрия?  – Разбира се, това ще бъде нещо грандиозно. Чувстав се невереоятна късметлийка като част от такъв исторически актьорски състав и професионален екип като цяло. Публиката превърна “Марвел” и “Отмъстителите” в нещо специално и ние ще направим всичко възможно да ги зарадваме. Ролята на Алената вещица е страхотна възможност за мен и се радвам на топлия прием. Режисьорите Антъни и Джо Русо свършиха непосилна работа. Сценарият на Кристофър Маркъс и Стивън МакФийли наистина е епичен и надхвърля всякакви жанрови граници. Все още не мога да повярвам, че съм част от един състав заедно с Робърт Дауни джуниър, Джош Бролин, Скарлет Йохансон, Крис Еванс, Марк Ръфало, Крис Хемсуърт, Джереми Ренър, Пол Ръд, Брадли Купър, Джон Фавро, Мишел Пфайфър, Дейв Батиста, Тилда Суинтън и Гуинет Полтроу. Такова нещо не се случва често. Нямам търпение за премиерата. – Кои са по-интересните Ви скорошни проекти извън ангажимента към “Отмъстителите” и “Марвел”?  – Един от любимите ми филми извън “Отмъстителите” несъмнено е Ingrid Goes West. Това е разказ за опасностите от социалните медии и тяхното трансформиращо влияние върху живота на толкова много хора. Бих го определила като предупреждение към всички, които позволяват социалните медии да дефинират тяхното съществуване и да се превърнат в централни отправни точки за ежедневния им живот. – Вие получихте високи оценки от критиката и за ролята си в “Дивата река”. Разкажете малко повече за този трилър?  – “Дивата река” действително е смразяващ смразяващ трилър, който проследява разследването на убийство на местно момиче в отдалечен индиански резерват. Аз играя агент на ФБР с малко опит, но много хъс. С помощта на следотърсач, изигран от превъзходния Джеръми Ренър, който има дългогодишни приятелски отношения с местната общност, моят персонаж се надява да разкрие странните обстоятелства около мистериозната смърт. – Беше ли Ви интересно да се превъплътите в образа на агент на ФБР?  – Не бях се снимала във филм от известно време и си бях казала, че ще бъда селективна и предпазлива относно ролите, които приемам. Много е важно за мен да избирам интригуващи и артистично задоволителни проекти между отделните филми на “Марвел”, с които вече съм трайно ангажирана. Предложението за участие в Wind River бе от онези, които е трудно да отклониш. Кога друг път ще имам възможността да изиграя кадър на ФБР в класен трилър като този? Може би ще имам. Но няма как да знам. Доста е предизвикателно да вляза в образа на млад федерален офицер. Особено в контекста на това, че съм жена. – Какво беше най-трудно за изпълнение по време на снимките?  – Сценарият изискваше от нас извънредно стабилна физическа подготовка. Филмът е изпъстрен със сложни преследвания и престрелки. Тренирах много и усилено, за да бъда във адекватна форма и да преодолеия физически предизвикателства, заложени в ролята още на хартия. Студът беше особено голям проблем за мен. Не съм от онези планинари, които обичат да се подлагат на екстремни климатични и географски условия. Аз по-скоро плажен човек, обичам слънцето и водата и гледам да стоя далече от студа. Определено съм човек на лятото, направо се разтапям от удоволствие като стане време за ваканция. – Кои са минусите на кариерата в Холивуд?  – Славата и ангажиментите, които идват неизбежно с натрупването на популярност могат да имат дълготрайни психологически и емоционални ефекти. Могат да изкривят житейската ти перспектива, да размият идентичността ти, да те накарат да си повярваш прекалено много без реални аргументи. Разбира се, голям проблем е и инвазията на медиите в личния ти живот, очакванията на обществото да се държиш по един определен начин, липсата на анонимност. Лично аз не съм особено привързана и към цялата идея за промотиране на филмите с постоянни медийни изяви. Мразя да позирам и никога не съм била позьорка, въпреки че съм в шоубизнеса от много години. Но това е пътят, който сме избрали и все пак не бива да се оплакваме твърде много и твърде безпричинно. Истината е, че в крайна сметка ние сме едни много привилегировани хора, целунати от съдбата и късмета. И не трябва да го забравяме. Но и не трябва да се подценяваме. Аз работя здраво, играя от седемгодишна. – Без какво не можете да живеете?  – Просто не мога без хубава храна. Обожавам качествената кухня. И определено не мога да живея без паста. И без театър. Театърът е истината. Един сценичен актьор никога не може да дублира удовлетворението от играта пред жива публика с филмови и телевизионни изяви. Магията се случва на сцената.", "date": "2019.02.17", "title": " Елизабет Олсън: Не съм позьорка\t\t\t"}
{"url": "https://trud.bg/%d0%b6%d0%b5%d0%bd%d0%b0-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%ba%d1%80%d0%b0%d0%b9-%d0%bb%d1%83/", "text": "Жена е загинала при катастрофа на пътя София – Русе, в участъка между Луковит и Плевен, съобщават от областната дирекция на МВР в Ловеч. При инцидента, станал в района на Луковит около 17.00 часа, челно са се сблъскали два леки автомобила. На място е загинала жена, а други две жени и един мъж са пострадали. Те са приети в болницата в Луковит в тежко състояние и с множество наранявания, след което се транспортирани за лечение в плевенска болница. Движението в района на катастрофата е ограничено. Използва се обходен маршрут Луковит – Червен бряг – Радомирци – Плевен и в двете посоки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.17", "title": " Жена е загинала при катастрофа край Луковит"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%be%d0%b2-2/", "text": "Министър-председателят Бойко Борисов проведе телефонен разговор с британския си колега Тереза Мей, съобщиха от Министерски съвет В рамките на разговора, който се състоя по нейно искане, Мей отправи молба за подкрепа за постигане на повече гъвкавост от страна на всички в Европейския съюз при договарянето на въпроса с границата между Северна Ирландия и Република Ирландия, и постигането на споразумение за Брекзит до 29 март. Премиерът Борисов увери Мей в подкрепата си за постигането на споразумение, което ще гарантира запазването на добрите отношения между Великобритания, ЕС и 27-те държави-членки. Българският министър-председател подчерта трите насоки, в които е изключително важно да се постигне договореност, не само за ЕС, но и за нашата страна в частност. На първо място Борисов открои сигурността и запазването на високите нива на сътрудничество в тази област и наличните инструменти, като се даде ексклузивитет на Обединеното кралство. България винаги е имала най-високо ниво на сътрудничество и много успешни съвместни действия със своите британски колеги и в рамките на Европол, и държи това да продължи и след Брекзит, категоричен беше българският премиер. Втората важна насока според министър-председателя Борисов касае статута на гражданите на ЕС в Обединеното кралство и на британските граждани в ЕС. Борисов отбеляза, че тази тема е от голямо значение за България, с оглед големия брой българи в Обединеното кралство, и британски граждани у нас. Не на последно място, премиерът Бойко Борисов изтъкна, че по темата за границата между Северна Ирландия и Република Ирландия е важно недопускане на напрежение и нарушаване на мира. По време на разговора британският премиер Тереза Мей благодари на министър-председателя Борисов за навременното сезиране на британските власти по случая Гебрев и за включването на британски екип при разследването. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.17", "title": " Министър-председателят Борисов проведе телефонен разговор с британския премиер Тереза Мей"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-8-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%b8-%d0%bd%d0%b0%d0%b4-50-%d0%b1%d1%8f%d1%85%d0%b0-%d1%80%d0%b0%d0%bd/", "text": "Най-малко осем души загинаха и над 50 бяха ранени днес при пожар в бедняшки квартал на пристанищния град Читагонг в Бангладеш, предаде Ройтерс. От противопожарната служба казаха, че вероятната причина за пожара е късо съединение. Стихията е унищожила повече от 200 жилища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.17", "title": " Най-малко 8 души загинаха и над 50 бяха ранени при пожар в квартал в Бангладеш"}
{"url": "https://trud.bg/%d1%82%d0%b5%d0%b6%d0%ba%d0%be-%d0%b5-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5%d1%82%d0%be-%d0%bd%d0%b0-9-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%b1/", "text": "Състоянието на 9-годишно дете, болно от морбили, остава тежко. То е с остра дихателна недостатъчност и е в интензивния сектор в областната болница в Благоевград, съобщи  . В реанимация е и 27-годишният мъж, при който също беше констатирана инфекцията. Неговото състояние се подобрява. Общо девет заразени деца се лекуват в Благоевград, две – в Гоце Делчев, а най-тежките случаи са насочени към София. Районната здравна инспекция в Благоевград обяви извънредни мерки за ограничаване на заразата. Под строг контрол са болничните заведения в областта, детските градини и училищата. Под карантина е и детското отделение на болницата в Разлог, което се оказа огнище на зараза. 15 деца там остават под наблюдение до края на месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.17", "title": " Тежко е състоянието на 9-годишно дете, болно от морбили"}
{"url": "https://trud.bg/%d0%b5%d0%b4%d0%b8%d0%bd-%d0%bc%d1%8a%d0%b6-%d0%b5-%d0%bf%d0%be%d1%87%d0%b8%d0%bd%d0%b0%d0%bb-%d0%b0-%d0%b4%d1%80%d1%83%d0%b3%d0%b8-%d0%bf%d0%b5%d1%82%d0%b8%d0%bc%d0%b0-%d1%81%d0%b0-%d0%bf%d0%be/", "text": "Има един убит и петима ранени след бой пред дискотека в Кюстендил, предаде  . Скандалът е възникнал между две групи около 7 ч. сутринта пред заведение в близост до сградата на общината. Починалият е 35-годишен, прободен е с нож. Ранените са закарани в кюстендилската болница. Нараняванията им са с от нож и други остри предмети. Заради инцидента е блокиран центърът на града, включително и участък от централната ул. „Цар Освободител“. Жандармерия пътува към Кюстендил, а от МВР съобщиха, че са предприети незабавни полицейски действия за установяване и задържане на участниците в инцидента, уведомен е дежурен прокурор от окръжната прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.17", "title": " Един мъж е починал, а други петима са пострадали при сбиване в центъра на Кюстендил"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d0%b4%d1%8a%d0%b1%d0%be%d0%b2-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%8f%d1%82-%d0%bf%d1%80%d0%b8-%d0%bc%d0%b0%d1%81%d0%be%d0%b2%d0%be%d1%82/", "text": "35-годишният мъж, който беше убит по време на  , е идентифициран като Валери Дъбов.  от ромския квартал „Изток“. Засега са задържани 8 души, а полицията иззе един газов пистолет. Масовото сбиване, при което е загинал Дъбов, стана тази сутрин около 7.30 часа. В мелето участвали група роми и посетители на заведение в центъра на Кюстендил. Петима души пострадаха при сбиването. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.17", "title": " Валери Дъбов е загиналият при масовото сбиване в Кюстендил тази сутрин"}
{"url": "https://trud.bg/%d1%81%d0%be%d1%84%d0%b8-%d0%b8-%d0%b3%d1%80%d0%b8%d0%bd%d0%b3%d0%be-%d0%be%d1%87%d0%b0%d0%ba%d0%b2%d0%b0%d0%bc%d0%b5-400-%d0%b3%d0%be%d1%81%d1%82%d0%b8-%d0%bd%d0%b0-%d1%81%d0%b2%d0%b0%d1%82%d0%b1/", "text": "Писна ни да сме само гаджета Сватбеният ни танц ще е на Уитни Хюстън Караме се, но след пет минути всичко се оправя – Честито, вече официално сте семейство Давидови, а на 24-ти март ви предстои и сватба, как се стигна до нея?  – Гринго: Предложението дойде съвсем спонтанно, докато на 3-ти януари пътувахме за участие от София за Етрополе. По едно време в колата я попитах: “Софче, искаш ли да направим нещо хубаво и да ни тръгне годината уникално добре?”. А тя: “Да, защо не!”. Тогава й предложих да направим една голяма сватба и да се оженим – стига сме се водили гаджета! Тя ми вика: “Да, и на мен ми писна да пишат, че сме само гаджета.” И така го решихме изведнъж. Софи веднага прие, но след като решихме да сключим граждански брак и останаха 3-4 дена до деня на подписването, по едно време ми вика: “Мале, ние наистина ли ще се женим? Боже, наистина се женим! Мале, май наистина се обвързваме!!!” А аз: “Да, любов, даже ставаме законни!”  Софи: И аз помня, че си викам: “Я виж, кака Софка на 43 години ще става булка – дали е опасно, дали не, какво ще става – дали ще ни се съживи повече любовта?! Това си е доказателство за любовта един към друг и човек става по-спокоен и даже започвате повече да се обичате и да си отстъпвате. Аз си помислих, че грозна булка няма и сега, като си се представям като булка много ми харесва и ходя постоянно да пробвам роклята на София Борисова. Чувствам се като принцеса. – Защо направихте сватбеното тържество на различна дата от подписването, което беше на пети февруари?  С.: Искахме подписването да не е през март, затова го направихме на пети февруари, защото организаторката на сватбата ни – Дони Чачова ми каза: “Толкова те обичам и трябва да те предупредя, че през март влиянието на планетите не е добро за брак”. – Коя традиция или обичай държите най-много да присъства в сватбата ви?  Г.: Искаме да спазим абсолютно всички български традиции. Аз съм от турски произход, а тя от ромски, но и двамата се чувстваме истински българи и ще спазим българските обичаи. Вече сме 21-ви век и искаме всичко да е модерно и хубаво, но единият обичай, който Софка много държи да присъства е този с откупуването на булката. Като отидем да я вземем с кумовете и трябва да почукаме на вратата и да се опитаме да влезем, но четиримата братя на Софка ще ни спират от другата страна и ще трябва да се ръчкаме и бутаме с тях, за да я вземем с пари!  С.: Това си е обичай още от моето детство и по нашия край така го правят, останало ми е в мечтите и при мен да е така. Друга традиция е, че аз, като съм една сестра и имам четирима братя и трябва на всичките да им купя костюми, също така да облека майка и татко, както и семейството на Гринго да ги облека. Държа много и на това, като посрещаме гостите на сватбата, неговата и моята майка да са до нас, както и кумовете. – Колко души очаквате да присъстват?  Г.: Около 350, не по-малко – максимум 400 души. Всичко е по списък – по имена, но сигурно ще има и малко неканени. Честно казано, за сватбата дори няма да присъстват голяма част от родата ни, основно ще бъдат най-близките, като майки и бащи, братя и сестри и т.н. Като цяло ще има най-много 20-30 души от нейната и толкова от моята рода, защото ако поканим всички роднини – с братовчедите ще са по 500 души от нейната и още толкова от моята…  С.: Толкова гости ще дойдат, че сигурно в комплекса ще вдигнат ръце. – Сигурно на сватбата ще присъстват голяма част от колегите на Софи, а кои популярни имена сте поканили от други области?  Г.: Да, повечето гости ще бъдат от шоубизнеса, защото и не искаме много хора да ни дават акъли и да ни се мешат. Поканили сме Кубрат Пулев и други известни спортисти, а от политиците също ще има представители, защото Софка им пее на всички. – Държите ли на църковната сватба?   Г.: Аз не държа толкова, но Софка ако иска – няма да й откажа. Аз съм мюсюлманин, а Софка християнка и с брака ни искаме да покажем не само в България, но и на всички, че хората и от двете вери могат да съжителстват добре, стига да има любов и разбирателство. – Решили ли сте вече къде ще е сватбеното ви пътешествие?  С.: Честно казано с Гринго обикаляме целия свят, хем ходя да пея, хем съчетаваме полезно с приятно. Нали казват – с любимия човек и в гората да ходиш, пак ще ти е готино!  Г.: Сватбеното пътешествие ще направим, като имаме свободни дати. С кумовете ни Преслава и Павел сме се уговорили да отидем до Дубай при първа възможност и там да бъде и медения ни месец. – Защо избрахте точно Преслава за кума?  С.: Избрах Преслава, защото както се казва, е от моята черга. Тя е работлива и дисциплинирана като мен и ние двете вечно сме на работа и забавляваме хората. – Има ли списък с подаръци и на какво бихте се зарадвали най-много?  С.: Ами, честно казано не сме от тези, които ще минаваме по масите. С Гринго ще бъдем на входа на комплекса да посрещаме гостите за един час и кой каквото е решил – това, важното е да мине, да хапне, да пийне и всички да са доволни и да слушат хубава музика. – На коя песен ще бъде сватбеният ви танц и е по-специална за вас?  Г.: Софи иска да започнем първия си танц с песен на Уитни Хюстън, иначе всички песни на Софка за мен са специални.  С.: Пожелах си на Люси (Иларионов-б.а.), който ще снима сватбата, да пусне песента на Уитни – “Ай хев нотинг”, която изпях в “Като две капки вода”, защото ми е много любима! – Родителите ви одобряват ли какви половинки сте си избрали?  Г.: Тъщата ми вика, че съм зет като мед, защото се държа добре с тях.  С.: О, да, те така го бъзикат, че е зет като мед – и братята ми също. А свекървата и зълвата също умират за мен! Като моята свекърва и зълвичка няма – така казвам на хората! Разбираме се сигурно и защото те са в Германия и се виждаме по-рядко. Ние със свекървата се чуваме по телефона: –Софче, какво правиш? -Добре съм, а ти?” Тя е само с 5-6 години по-голяма от мен и сме си на един акъл, приличаме си по характер. – Какво харесвате най-много един в друг?  Г.: Ами, аз в Софка, дори повече от външния вид й харесвам характера, защото е много земна, добричка и добър приятел. Във визията й също всичко харесвам, но най-много големите й, изразителни очи.  С.: Харесвам това, че е мъжкар, защото преди години, като бях сама и все исках да имам мъж, който да тропне на маса, да се чуе, че има мъж! Сега повечето станаха по-нежни от жените, по-висят пред огледалата от нас. В Гринго ми харесва също, че винаги си казва нещата в прав текст, има мъжки характер, а ми харесва и това, че е целият в татуси. Има и хубава усмивка, с хубави зъби и му казвам, че искам по-често да се усмихва, защото той по-рядко се усмихва. – Какво бихте променили в другия?  С.: Точно това, по-често да се усмихва – много е приятен усмихнат, като е сериозен е страшен, направо тръпки ме побиват! (Смее се.) Скоро беше на масаж и ми е приятно да го гледам така усмихнат!  Г.: Не съм се замислял, но има нещо за промяна! (Смее се.) Софка има малко лют език и като се ядоса, без да се замисля казва тежки думи и може да те нарани в такива ситуации. – Често ли се карате?  Г.: В началото – да, вече не толкова. Преди носът ми беше вирнат нагоре, с голямо самочувствие и не си прощавахме един друг. Сега също се случва Софка да ми чете конско пет минути и да се ядосваме, но след пет минути всичко се оправя и все едно нищо не е станало. – Кой от двама ви е по-страстен и ревнив?  Г.: И двамата сме много страстни, направо ти казвам – един ден да не се виждаме и направо се изяждаме с поглед! Ревниви сме си с нея – и аз съм ревнив, но и Софка не е за подценяване.  С.: Така ли?Не е верно! Гринго е и по-страстен и по-ревнив, аз съм с 10 години по-голяма и съм по-улегнала , а той е на 30 и лесно пали фитилът. – Как се виждате след 10 години?  С.: Представям си, че ще имаме много деца, които да щъкат около нас, весела къща.  Г.: Аз си мисля, че тогава ще сме по-улегнали и ще имаме по-спокоен живот – с деца, а може би вече и с внуци,защото тогава и Лоренцо вече може да има деца. Ние искаме да имаме поне още двечки, защото Софи винаги има една дума – колкото повече деца – по-добре, на старини ще има кой да ти отваря вратата. – Софи, ти как би реагирала, ако Лоренцо те направи скоро баба и много ли момичета се борят за него?  С.: Това са много хубави неща, дай Боже да отгледам внуци и правнуци, но още е малък Лоренцо. С времето, да си порасне поне още 4-5 години, че сега е само на 16 – да поживее и тогава. Той си има приятелка, но всичко с времето. Не искам да казват, че децата правели деца, или да питат – защо се ожениха толкова рано?!  Г.: Иначе момичетата много го харесват, направо му се нахвърлят навсякъде, едва го пазим. Майка му му дава съвети да живее и направи кариера, а после другото. – Какво най-много обичате да правите заедно?  Г.: Сега първо ми идва да кажа за секса, но няма да го кажа. Като останем само при първа възможност обичаме да обикаляме, защото обожаваме природата, но ходим и по кафета. За нас е важно винаги да сме в движение и по нейния край в Етрополе често ходим по планините. Пропуснахме да кажем, че и да пазаруваме обожаваме. Тя вика: “Отиваме!”, после теглим парите и тръгваме всеки в различна посока, а после след два часа се виждаме с пълни чанти. – Какви подаръци обичате да си правите?  Г.: Софка можеш да я впечатлиш или с ядене, или с хубав парфюм. Обичаме да ходим на хубави ресторанти, защото тя готви много вкусно, но няма време. Готви сигурно 2-3 пъти в годината, но пък тогава можеш направо да си изядеш пръстите. Иначе често си правим подаръци, през декември например, аз й подарих поръчкови златни обеци за рождения й ден, а тя ми подарява постоянно скъпи парфюми. – Промениха ли ви трудностите, през които преминахте и останаха ли ви истински приятели?  Г.: Аз изгубих много приятели, след тези трудности и разбрах, че абсолютно всички са били покрай мен фалшиви, или поне 90 процента. Станах по-мъдър след това.  С.: Но имаме и много приятели, които винаги са се отзовавали. – Гринго, ти имаш много татуировки. Колко от тях са посветени на Софи?  Г.: Имам татуирано името й на гърдите, точно отляво върху сърцето ми, като “О”-то е във формата на сърце. Имам татуирана и нейната буква – “S”.  С.: Аз също имам татуировка горе на шията – Гринго. – Имали ли сте сънища, които се сбъдват?  Г.: Имал съм такива сънища. Между другото, като сме ходили със Софка – 1-2 пъти на врачки и те, още като ме видят и ми казват, че имам силно шесто чувство. Преди да стане нещо хубаво, или не толкова и ги усещам предварително тези неща. Влизам например някъде, виждам нещо нередно и й казвам: “Софче, ще стане тук нещо!”. После то наистина става и тя ми вика: “Какъв опасен човек си!” – Най-ценният съвет, който сте получавали?  С.: Гринго ми казва често да си остана такава искрена, както сега. Същото му го казвам и аз на него. Нашите гости  Гласовитата ромска перла Софи Маринова вече официално е с фамилията Давидова, след като на пети февруари сключи граждански брак със своя любим – Тодор Давидов-Гринго. Любовта им преминава през големи изпитания, но дори 10-месечния престой на Гринго в затвора не успява да я сломи. Днес двамата са по-влюбени отвсякога и с нетърпение очакват да съберат най-близките си хора и приятели от шоубизнеса на тяхното сватбено тържество. Привличането между тях е още от първата им среща, която е в Германия, защото по това време Гринго живее там и от тогава двамата са почти неразделни. Софи и Гринго вече имат и няколко успешни дуета като “Парола любов”, “Не лъжи жена” и “Татуирах твоето име”, като са категорични, че ако трябва да изпеят песен, посветена на техните отношения, тя ще се казва “Бурна любов”.      ", "date": "2019.02.17", "title": " Софи и Гринго: Очакваме 400 гости на сватбата ни"}
{"url": "https://trud.bg/%d1%81%d1%82%d0%b5%d1%84%d0%b0%d0%bd-%d0%b3%d0%b8%d0%b4%d0%b8%d0%ba%d0%be%d0%b2-%d0%bf%d0%be%d0%bb%d0%be%d0%b2%d0%b0%d1%82%d0%b0-%d1%81%d0%b2%d0%b8%d1%82%d0%be%d1%81%d1%82-%d0%bd%d0%b0-%d0%b1%d1%8a/", "text": "„Срамна книга“ уби любима на Дебелянов Обвит в тютюнева мъгла, Димчо превежда „Афродита“ Еротиката може да убива. Когато попадне в ръцете на блюстител на морала, стрелата на Амур става отровна и смъртоносна. Доказва го кървава драма насред София, разиграла се през 1911 година. Тогава Димчо Дебелянов решава да преведе скандалния роман „Афродита“ от френския писател Пиер Луис. Книгата е населена с букет от антични куртизанки, истински „цветя за продан“. Най-красивите показват само овала на лицето си. Други носят тънки роби, през които тайнствено прозира тялото. Трети са разсъблечени до кръста. „Но най-зрелите по възраст – продължава авторът, – знаейки, че чертите на женското лице застаряват по-скоро, отколкото кожата на тялото, бяха съвсем голи, хванали с ръце гърдите си и раздвоили натежалите си бедра, сякаш искаха да покажат, че те все още са жени.“ Дебелянов живее на „Патриарх Евтимий“ 1, където сега е кино „Одеон“. Собственик на къщата е полковник Петър Петрунов. Неговата дъщеря Елена впечатлява поета с матовото си лице, с черни като гарванови пера коси и тъмни дълбоки очи. Между двамата лумва любов. Обвит в тютюнева мъгла, Димчо превежда „Афродита“, а черновите преписва Елена. Една вечер баща й попада на няколко листа от „срамната книга“. Офицерът, чието мислене е в границите на фуражката, не се колебае. Вади револвера и стреля един път, после още един път. Първият в дъщеря си, вторият в себе си. „Афродита“ излиза с посвещението: „На една покойница – обещаният дар. Преводачът.“ Индивиди като Петрунов публицистът Стефан Гидиков (1871–1944) нарича „полово свити“. Неговото изследване е едно от малкото фройдистки тълкувания на българския характер.  Публикуваме го със съкращения. Един държавник у нас по-лесно може да се провали поради полови прегрешения, отколкото поради това, че е ощетил държавната каса с милиони левове Нашата задача тука не е да задълбочаваме проблемата за сексуалността и еротиката в тяхното по-универсално значение, а да минем направо към бегло осветление на характеристиката на българина от ново гледище, което може би ще шокира мнозина като погрешно или дори парадоксално, но което според нас е напълно вярно и се потвърждава от безброй обективни наблюдения и факти. Нека подчертаем същественото: българинът изобщо е полово свит. За него половостта не е жизнерадостно състояние, което трябва да се изживява с неприкрит душевен ентусиазъм, а е по-скоро остър физиологичен копнеж, който обаче е потиснат и свит, и всички негови прояви носят отпечатък на сдържаност, скритост и стеснителност. Това не произтича от по-изтънчена чувствителност или от религиозно отношение, ако и да не може да се отрече известно значително въздействие на християнската религия, в аскетически и „греховен“ смисъл, особено върху българката. Свитостта и скритостта в половите преживявания по-скоро носят признаци на нещо първично в сравнително още първобитната и девствена природа на българина, отколкото като резултат на социални и природни изисквания и ограничения или на духовна самодисциплина. Суров, недодялан и още с дива енергия в половите си изживявания, той е скъперник и „хрисим“, не се „отпуща“ лесно и непринудено, а с някаква си мъчителна сдържаност, сякаш е изкушаван да върши нещо разточително и разстроително, което само ще го направи смешен и глупав пред собствените и хорски очи. В любовните си връзки той влага скрита и умерена нежност, което гледа час по-скоро да впримчи в уютните рамки на чисти семейни отношения, да ги облече в дълг и почтеност, за да ги ограничи в пределите на строго социално приличие. Всяко сантименталничене и романтизъм му се виждат празна работа, губи-време, което го понижава в общественото мнение като сериозен делови човек. На българина се натрапва по-скоро грубо реалистичната представа в половите отношения и тя взема меродавно надтежаване в преценката на събитията от сексуален род. Чисто физиологичното достижение се мярка като върховно удовлетворение на половото честолюбие, но същевременно се изостря в душата като деградираща необходимост, която не заслужава пропиляване на емоционално богатство. Свитостта веднага действа като сту-ден душ и потиска половото чувство в рамките на „хрисима“, „пестелива“ и „свенлива“ проява. Горните твърдения не се опорочават от факта, че народната фантазия е сексуализувала цялата природа и че има голямо изобилие от народни умотворения с най-свободно и цинично полово съдържание. Тъкмо това е било отдушник на още девствен, първобитен, със силна жизнена енергия, но със свито полово чувство народ, който е търсил да изрази в реалистични представи потиснатия си полов копнеж. Свитостта се отплесва в остри рефлекси с цинична багра, като компенсационен израз на обуздаваното желание. Свитостта е, която дава на половите прояви резки отскачания и ги прави или сдържани, колебливи и принизени – в повечето случаи, или понякога брутално избухливи, със скрита насилническа тенденция – в отделни по-редки случаи на полова екзалтация. За да се види до каква степен българинът е още първобитен в полово отношение и че е издатък на една сравнително девствена раса, наблюдавайте само колко момчешки, плахо и несръчно се проявява в дамско общество. Той не умее да забавлява дами и флиртът не му се удава напълно. В салони и кабарета, по дансинги и вечеринки той носи, ако и прикрито, своята стеснителност. И тъкмо за да я прикрие съвсем, той понякога става прекалено свободен и безочлив. В разговорите, които води, в отговорите, които дава, той не може да намери онова здраво и игриво равновесие, което интригува и гъделичка, без да дразни и брутализува. Изостреното полово честолюбие стои нащрек и понякога избухва в резки думи или жестове, а понякога, при невъзможност да спаси положението чрез духовитост, вгнездява в душата страшния бацил на омразата и отмъщението или пък гнетителното затваряне в себе си и бягане в самота. Изобщо в любовните си преживелици българинът влага още много сериозност, рязкост и трагичност, а като реакция срещу тая склонност изпада понякога в прекален езиков, та и делови цинизъм. Той още не е смогнал да освободи половото си чувство от неговата гнетителна потуленост и скритост и да го разведри в смекчената атмосфера на открито и спокойно флиртуване или в светлите простори на любовта, без предвзетост и прикритие.  Сбитото, стесненото полово чувство, вътрешно спънато да се прояви и изрази искрено и открито, създава известна скритост в душата, а на тая почва израстват завист, подозрителност и затаена стръв за полови постижения, но на чисто практична сметка, без излишни прахосвания на емоционални и на материални усилия. Който е полово свит, той е и въобще душевно свит. Вие ще забележите у него неспособност към експанзивност, затвореност в себе си и необщителност, липса на откровена и нестеснена жизнерадост. Вред, гдето трябва да изрази спонтанно своята интимна природа, дори и в одухотворените й и невинни форми, той чувства почти ненадвиваема стеснителност, като че ли ще направи нещо непростително и смешно.  В никоя друга област иронията, шегобийството, та и непростителното жигосване и оскандаляване не взема за българина такива широки размери, както в половата област. Кражбите, злоупотребите с обществени средства, умишлените фалити, другите нравствени падения и престъпления, даже жестоките насилия и убийствата не произвеждат сякаш толкова силно впечатление като уронване на човешкото достойнство, както някоя полова слободия и отклонение. Един държавник у нас по-лесно може да се провали поради полови прегрешения, отколкото поради това, че е ощетил държавната каса с милиони левове за лични интереси или е тикнал държавата със своето късогледство в задънена улица. Прави впечатление, че дори и полицейските власти повече се престарават в скандални истории, отколкото в други криминални области. Това отношение към половите слободии и прегрешения няма нищо общо с английския или американския пуританизъм. Той е чисто и просто остро реагиране на полово свита душа, която се дразни от самия факт на по-свободна полова проява. Липсата на сантименталност и романтизъм, на способност към нестеснена и открита жизнерадостна екзалтация, както, от друга страна, липсата на склонност към тихо съзерцание, замечтаност и вътрешно вглъбение се захранват все от тая свитост на душата, която трепери да не бъде понесена във вихрените криле на стихийното и ирационалното. Тъкмо на това се дължи и трезвостта на българина, въпреки алармастичните твърдения на въздържателите. Опивните питиета създават експанзивност и екзалтиране, откровено разголване на душата и раздвижване на всички добри и лоши импулсивности, като замъглят контролата на ума и спирачката на уравновесената воля. Това неограничено и нестеснено отплесване на омагьосаното съзнание по всички възможни и непредвидени посоки не подхожда за свитата душа на българина, който търси упорито да чувства винаги под краката си твърдата почва на реалния живот. Всичко, което иска да го откъсне от тая почва, го плаши и отвращава, ако и да го съблазнява. Лесно е да се разбере защо българинът е пресметлив, пестелив и твърде реалист. И защо е голям рационалист: всичко иска да подведе под логични уравнения, да го смели с ума си и да бъде интелектуално ясен и сигурен върху действителността. Той е отличен математик, инженер, механик, естественик, но като художник, артист, музикален талант, поет, литератор и философ сякаш не му достига, дори в силно талантливите прояви, широкият замах на онова замайващо вдъхновение и прозрение, което блика нестеснено и мощно от дълбочините на безогледно унесената душа. В най-поетичните си блянове, в най-фантастичните си видения, в най-романтичните си увлечения вродената му и първична свитост действа като разхладителен и въздържащ фактор и не му позволява да отскочи много високо. Българският реализъм е твърде приземи и същевременно (или по-добре – тъкмо затова) твърде наивен. Когато българинът каже: това е реално, положително, факт, а особено „положителен факт“, той има увереност, че има насреща си нещо, което е с очевидна и абсолютна доказаност и не търпи възражение. На неговото съзнание надтежава непосредствената брутална сетивност и тя му се налага като единствено научно доловима и неопровержима истина. Липсва му интуицията за двусмисленото, неопределеното, преливното и неуловимото, което не може да се пипне, отграничи, фиксира и измери, но е постоянно в процеса на развиващите се събития и изкълчва изчисленията и предвижданията. От това произтичат простоватост, ограниченост и праволинейност в схващанията и разбиранията и те в сложния обществен, политически и международен живот ни доведоха до недомислия, грешки и катастрофи.      ", "date": "2019.02.17", "title": " Стефан Гидиков: Половата свитост на българина като основа на неговия характер"}
{"url": "https://trud.bg/%d0%b1%d0%b5%d0%b7-%d0%b2%d0%bb%d0%b0%d0%b4%d0%be-%d0%ba%d0%b0%d1%80%d0%b0%d0%bc%d0%b0%d0%b7%d0%be%d0%b2-%d0%b2-%d0%be%d1%82%d0%ba%d1%80%d0%b0%d0%b4%d0%bd%d0%b0%d1%82-%d0%b6%d0%b8%d0%b2%d0%be/", "text": "Сериалът се връща на екран на 26 януари Сред новите персонажи в седмия сезон са Иван Юруков и Гергана Стоянова Без Владо Карамазов ще започне седмият сезон на “Откраднат живот”, който стартира на 26 януари от 20:00 часа. Героят му доктор Карагьозов се е събрал с жена си, която го бе заразяла и заедно с нея и детето си, гради кариера в Германия, съобщи продуцентът на сериала Евтим Милошев. “Чакаме го да се върне, но e много трудно да се напасне графика на актьорите. Ние снимаме с театрални актьори, които винаги имат много ангажименти”, обясни Милошев при представянето на новия сезон. Карамазов обаче е главен герой в друг сериал, който тръгва паралелно с “Откраднат живот”- “Дяволското гърло” по Нова тв. Красивата Ралица Паскалева, която миналата година роди първия си син, се връща в лекарския филм по-гореща от всякога. Около доктор Стилиянова ще се завърти истински любовен четириъгълник, в който екранният є съпруг доцент Захариев (в ролята Емил Марков) ще се окаже рогоносец. Стилянова се влюбва в млад и привлекателен мъж, който обаче претърпява ужасен инцидент и се озовава като пациент в новата болница на сериала “Света Анастасия”. Не по-малко драматична е съдбата на героинята на Ернестина Шинова или доктор Стаменова, която посяга към наркотиците, за да избяга от самотата. Двама нови персонажи влизат в сериала – Иван Юруков, който играе неврохирург и Гергана Стоянова. Тя ще влезе в ролята на д-р Поли Грънчарова, анестезиолог, женена за 10 години по-млад от нея мъж.", "date": "2019.02.17", "title": " Без Владо Карамазов в „Откраднат живот“\t\t\t"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81%d1%8a%d1%82-%d0%bd%d0%b0-%d0%b3%d0%be%d0%b4%d0%b8%d0%bd%d0%b0%d1%82%d0%b0-e-%d1%85%d0%b8%d0%b1%d1%80%d0%b8%d0%b4%d0%b5%d0%bd-mercedes/", "text": "Хибридният Mercedes Citaro спечели убедително тазгодишните тестове BusEuro в Загреб, оставяйки зад себе си конкурентите с изцяло електрическо задвижване. Международното жури от експерти класира най-високо превозното средство със звезда на предницата в категориите икономичност, иновативност, качество и лесна експлоатация. Специално внимание бе обърнато върху факта, че новата хибридна технология се предлага в комбинация както с дизелов, така и с газов двигател за всички модели от широката гама градски автобуси Citaro. Основният принцип на работата на хибридната система на Mercedes е проста – при намаляване на скоростта допълнителният електромотор работи като генератор и преобразува спирачната енергия в електрическа, която се съхранява в кондензатори. Оттам енергията се използва от електромотора в помощ на двигателя с вътрешно горене, особено при потегляне. Батерията се състои от два модула, които са монтирани на покрива, за да се спести пространство.", "date": "2019.02.17", "title": " Автобусът на годината e хибриден Mercedes\t\t\t"}
{"url": "https://trud.bg/%d0%ba%d1%83%d0%bb%d1%82%d0%be%d0%b2%d0%b8%d1%8f%d1%82-%d0%ba%d0%bb%d1%83%d0%b1-%d1%81%d0%b5%d0%b4%d0%b5%d0%bc-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%bf%d0%be%d1%81%d1%80%d0%b5/", "text": "Известният Клуб „Седем“ във Велико Търново вече има свой химн. Песента бе подарена на културното средище по случай навършването на една година от създаването му от музикалната група „Песни и приятели“. Изненадата бе поднесена на 7 септември миналата година. Автор на текста е Мария Димитрова-Алани Мени, а музиката е дело на Петър Панайотов и група „Песни и приятели“. С жеста изпълнителите трогнаха създателя на популярния Клуб „Седем“ DJ Емо и почитателите на култовото място. На парти в събота, Емил Йорданов представи студийния запис на химна. Той бе изпълнен и на живо от група „Песни и приятели“. Текстът на песента, която стана запазена марка на популярния клуб пък е поставен на видно място в рамка. „Химнът ще звучи в началото на всяка проява“, обяви DJ Емо. Само за броени месеци, клубът се утвърди като средище за интересни и значими събития и срещи-разговори с изявени музиканти, актьори, учени, спортисти, писатели. При всяка изява в Клуба се събират десетки търновци, за да се срещнат и разговарят със свои идоли, с именити творци и популярни личности.За година и половина са проведени близо стотина събития. В кокетния клуб са гостували музикантите от ФСБ, Васил Найденов, Нели Рангелова, Стоянка Мутафова, Весела Лечева, Красимир Балъков, Тереза Маринова, Йорданка Благоева, Йордан Йовчев, дизайнерите Мария Игнатова и Атанас Парушев, историците д-р Иван Църов и проф. Петко Петков и много други. Десетки автори успяха да представят и популяризират книгите си именно в Клуб „Седем“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.17", "title": " Култовият Клуб „Седем“ в Търново посреща гостите си със свой химн\t\t\t"}
{"url": "https://trud.bg/%d0%bd%d0%ba%d0%b6%d0%b8-%d0%be%d1%82%d1%85%d0%b2%d1%8a%d1%80%d0%bb%d1%8f-%d0%b2%d0%b5%d1%80%d1%81%d0%b8%d1%8f%d1%82%d0%b0-%d0%b7%d0%b0-%d1%81%d1%87%d1%83%d0%bf%d0%b5%d0%bd%d0%b0%d1%82%d0%b0-%d1%81/", "text": "До края на деня ще бъдат изтеглени двата локомотива, които дерайлираха вчера на Централна гара в Пловдив. Това заяви пред   генералният директор на Национална компания „Железопътна инфраструктура“ Красимир Папукчийски. Тече проверка за теглително уравновесяване на локомотивите, което се провежда под ръководството на председателя на комисията по разследването на инцидента. В момента се свалят данните от черната кутия на машината. Генералният директор на НКЖИ заяви, че не приема тезата на фирмата-собственик на композицията, че счупен език на стрелка е причина за инцидента. „Бих попитал фирмата – на какво основание могат да кажат това нещо? Защото аз бих задал въпрос – дали са сигурни в състоянието на локомотивите си – дали са в добро състояние“, коментира Красимир Папукчийски. Той уточни, че няколко часа преди инцидента по същия маршрут минават две други композиции с по-голяма брутна тежест. „Не мога да се произнеса за причините. Вчера бяха взети проби от метала на езиковата част, проби и от раменната релса, които са дадени за химически анализ. Предстои и доста сериозна проверка сега на локомотивите, мерене на вагоните. Комисията има доста работа. Реално можем да кажем, когато получим резултатите от химическите проби и след приключване на проверките“, коментира генералният директор на НКЖИ. Красимир Папукчийски допълни, че не се съмнява в релсовия път: „Това е една от най-натоварените гари в България, където минават среднодневно 150 влака. Нямам съмнения, че състоянието на железопътната инфраструктура е лошо за да преминават такива влакове“, категоричен е Папукчийски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.17", "title": " НКЖИ отхвърля версията за счупената стрелка, причинила дерайлирането на товарния влак"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%bf%d1%80%d0%b8%d0%b7%d0%be%d0%b2%d0%b0-%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%bd%d0%b0-%d0%b1%d1%81%d0%bf-%d0%b4%d0%b0-%d0%bd%d0%b0/", "text": "Моделът на задкулисното управление трябва да се спре, имайте самочувствието, че БСП не участва в пазарлъците за текстовете по промените в Изборния кодекс. Това заяви лидерът на БСП Корнелия Нинова на днешното заседание на пленума на партията. Тя обвини ГЕРБ, че са влезли в коалиция заедно с ДПС по гласуването на промените в Изборния кодекс. Ние ще дадем сигнал до Венецианската комисия и подготвяме жалба до Конституционния съд, каза Нинова. И призова президента Румен Радев да наложи вето. Предлагам да излезем с призив до всеки българин за общ фронт за държавата, каза Нинова. Предлагам ви и решение от Изпълнителното бюро – ПГ нс на БСП да напусне парламента, допълни още тя. На днешното заседание на Националния съвет на БСП социалистите ще гласуват коалиционния формат, с който ще се явят на европейските избори. Преди това ще изберат нов главен редактор на партийния си вестник „Дума”. Номинирани за поста са Таня Джаджева и Ивелин Николов. Пленумът ще гласува и електронни заседания за червените активисти в чужбина, а накрая трябва да приеме план за работа на Националния съвет за първото полугодие на 2019-а година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.17", "title": " Нинова призова депутатите на БСП да напуснат парламента"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%b7%d0%b0%d1%8f%d0%b2%d0%b8-%d1%87%d0%b5-%d1%81%d0%bf%d0%be%d0%b4%d0%b5%d0%bb%d1%8f-%d0%bd%d0%b0%d0%b3%d1%80%d0%b0%d0%b4%d0%b0%d1%82%d0%b0/", "text": "Премиерите на Гърция и на Република Северна Македония получиха   на конференцията по сигурността в Мюнхен. Зоран Заев заяви, че поделя наградата с българския премиер, съобщи  . Ципрас и Заев получиха наградата „Евалд фон Клайст” за подписването на договора от Преспа и решаването на близо 30-годишен спор. Двамата лидери посветиха наградата на народите си и благодариха за усилията на всички, които им помогнаха, за да обърнат нова страница на Балканите. В словото си Заев акцентира и на българския принос. „Искам да обявя, че споделям тази награда с моя добър приятел – премиера на България Бойко Борисов. Със споразумението, което постигнахме, успяхме да продължим напред и да постигнем този успешен договор и с Гърция”, заяви Заев. „Най-важната награда за нас е, че ние положихме основите на истинско приятелство и сътрудничество между нашите страни”, каза Ципрас. Последният ден на конференцията в Мюнхен ще бъде посветен на конфликтите в Близкия изток с акцент Сирия. Преди няколко часа американският президент Доналд Тръмп призова в „Tуитър” европейските държави да приемат 800 пленени европейски бойци на ИДИЛ и към тях да бъдат започнати дела. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.17", "title": " Зоран Заев заяви, че споделя наградата от Мюнхен с Бойко Борисов"}
{"url": "https://trud.bg/%d0%ba%d1%8e%d1%81%d1%82%d0%b5%d0%bd%d0%b4%d0%b8%d0%bb-%d0%b5-%d0%b1%d0%bb%d0%be%d0%ba%d0%b8%d1%80%d0%b0%d0%bd-%d0%be%d1%82-%d1%83%d0%bd%d0%b8%d1%84%d0%be%d1%80%d0%bc%d0%b5%d0%bd%d0%b8/", "text": "35-годишен мъж е убит, а друг е откаран в тежко състояние в „Пирогов” след   пред дискотека в Кюстендил. Има и по-леко ранени. Към 7 ч. пред заведение в центъра на града са се сбили две групи, едната е от ромската махала. Градът е блокиран от полиция и жандармерия, за да не се допусне ескалиране на напрежение между българи и роми, информира  . На входно-изходните артерии се проверяват всички излизащи от града автомобили, защото се издирват участници в масовия бой. Починалият мъж е на 35 години, прободен е с нож. Мъжът в „Пирогов” е с тежка черепно-мозъчна травма и с опасност за живота. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.17", "title": " Кюстендил е блокиран от униформени"}
{"url": "https://trud.bg/%d1%80%d0%b0%d0%b7%d1%82%d1%83%d1%80%d0%b8%d1%85%d0%b0-%d1%80%d0%be%d0%bc%d1%81%d0%ba%d0%b8-%d0%b1%d0%b8%d0%b2%d0%b0%d0%ba-%d0%b2-%d0%b1%d1%83%d1%80%d0%b3%d0%b0%d1%81/", "text": "Общинари разтуриха ромски бивак зад завод „Хемус“ в Бургас. Там, за пореден път, цигани с адресна регистрация в Сливен и Ямбол, си построили „жилища“. „Става дума за десет души, които са направили заслони от картони и дъски“, обясниха от общината. Седем конструирани от ромите импровизирани заслона са били съборени, а материалите и сметта извозени на депо за отпадъци. В акцията са участвали инспектори от общинската дирекция „УКОРС“, Второ РПУ, както и служители на „Титан Бургас“. Община Бургас извършва такива действия на същото място четири пъти годишно и няма да спре да го прави, предупредиха инспекторите. През този терен минава железопътна линия, където преди време влак смаза 2-годишно дете, оставено без надзор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.17", "title": " Разтуриха ромски бивак в Бургас"}
{"url": "https://trud.bg/%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%ba%d1%8a%d0%bc-%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b5-%d0%bf%d1%80%d0%b5%d0%b2%d1%80%d1%8a%d1%89%d0%b0%d0%b9%d1%82%d0%b5/", "text": "Г-н премиер, върнете преференциите! Не превръщайте лицемерието на БСП в героизъм. Защитете демокрацията! Това е Ваша политическа отговорност. Това се казва в отворено писмо на евродепутата и заместник-председател на ВМРО – Българско национално движение Ангел Джамбазки, адресирано до председателя на ПП ГЕРБ Бойко Борисов, по повод гласуваните промени в Изборния кодекс, които на практика отмениха преференциите и така премахнаха мажоритарния елемент в българската избирателна система, съобщиха от партията. Пълният текст на писмото: До Бойко Борисов – председател на ПП ГЕРБ ОТВОРЕНО ПИСМО от Ангел Джамбазки – евродепутат в Европейския парламент и заместник-председател на ВМРО – Българско национално движение Уважаеми г-н Борисов, Обръщам се към Вас, в качеството Ви не на министър-председател на Република България, а на лидер на мандатоносителя – ПП ГЕРБ. През изминалата седмица в страната ни протекоха процеси, които сериозно застрашават демокрацията, а именно предложеното от ДПС и прието от депутатите от ГЕРБ и НФСБ, фактическо премахване на преференциите. С този акт реално се отнема правото на българските гласоподаватели да избират кои кандидати в листите на партиите да изпратят в институциите на държавата ни и в органите на ЕС. Изравняването на тежестта на преференцията с „тежестта“ на мандата, прави този избор на практика невъзможен. Уважаеми г-н Борисов, народните представители от ПП ГЕРБ бяха подведени и умело хванати в капана на протурската партия ДПС, която за пореден път доказа, че работи срещу интересите на България и българските граждани. Знам, че това беше направено в контекста на необичайна конфронтация от страна на опозицията, която решавайки вътрешните си проблеми, бламира демократичния политически процес чрез бойкот на кворума в Народното събрание. Обезпечаването на кворума и стабилността не бива да става за сметка на гражданските права обаче. Всички помним, че на българската демокрация ѝ беше нужно повече от десетилетие, за да въведе мажоритарния вот. С гласуването на 14.02.2019г., само за една нощ, страната ни се върна във времената от преди 89-та година, когато за един човек-листа гласуваха 99.99%. Това създава асоциация за възраждане на тоталитаризма. Мотивите, че високият праг на преференциите спира корпоративния вот е напълно невярна. Точно обратното – той ще продължи да бъде факт и ще има още по – голяма сила заедно с купените цигански гласове, защото липсата на личен избор ще демотивира още повече и без това намаляващите гласоподаватели. Уважаеми г-н Борисов, паралелно с тези опасни практики, на които реално вече се дава по – голяма тежест, в България през изминалите дни се случи още много страшно за демокрацията. Опозицията, в лицето на БСП, която нека напомня, че е правоприемник на тоталитарната БКП, съвсем нагло и без свян се заигра със свободната воля на българските граждани. Този ход, който направиха депутатите от ГЕРБ има даде златната възможност да се опитат да яхнат вълната на недоволството и да се упражняват с думата демокрация. Не им позволявайте това! Не им позволявайте да лъжат така българския народ. Само до преди 27-28г. майките и бащите на сегашните говорители на БСП, бяха онези избирани „доброволно“ с 99.99% и колеха и бесеха, репресираха и унищожаваха всеки, дръзнал да не гласува или да си помисли нещо срещу БКП. Техните дядовци направиха Народния съд и за няколко години унищожиха цвета на българската интелигенция. Техните дядовци откъснаха изконно българската Македония от картата на майка България и я дадоха в ръцете на Тито. Впрочем самите те два пъти управляваха с ДПС, а сега Ви сочат с пръст и клеймят заиграването Ви с тази протурска партия. Впрочем правят го с тайната надежда след нови избори отново да управляват с тях. Днес, г-н Борисов, именно те използват наглостта на ДПС и грешката на ГЕРБ, за да се правят на най – големите пазители на гражданските права. Мая Манолова, президентът Радев, Корнелия Нинова – ще се опитат да се представят като героите на българските гласоподаватели, като продължават да манипулират хората, размахвайки опасните промени в Изборния кодекс. Уважаеми г-н Борисов, като председател на ПП ГЕРБ, Вие сте доказал способността си да вземате трудни политически решения, тогава когато интересите на българското общество налагат това. Затова се обръщам към Вас с призив да направите нужното и да убедите своите народни представители да прегласуват скандалните промени, свързани с преференциите, преди омбудсманът да ги е дал на Конституционния съд и преди Президентът да е наложил вето. Това ще е честната постъпка, спрямо българските избиратели, които ние от ВМРО, искрено вярваме, че в голямата си част правят своя образован и информиран избор, отивайки до урните. Не допускайте ПП“ГЕРБ“ да се превръща в проводник на зловредното влияние на ДПС. Това е Ваша политическа отговорност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.02.17", "title": " Джамбазки към Борисов: Не превръщайте лицемерието на БСП в героизъм\t\t\t"}
{"url": "https://trud.bg/%d0%b4%d0%b6%d0%b8%d0%bf-%d0%bd%d0%b0-%d0%b2%d0%be%d0%b5%d0%bd%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0-%d0%ba/", "text": "Джип „Мерцедес“ със служители на военна полиция самокатастрофира край Шумен в неделя. За късмет никой от пътувалите не е пострадал сериозно, научи „Труд“. Само един от пътниците е бил прегледан в шуменската болница и освободен. Водачът е тестван за алкохол, наличие не е установено. Инцидентът станал по пътя от Шумен към село Дибич, в посока Бургас. Возилото изхвърчало вляво от пътя в нива и от това са нанесени материални щети, на място се виждаше счупено предното стъкло. На произшествието веднага се отзовала военна полиция, която изяснява причините за инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.17", "title": " Джип на военна полиция катастрофира край Шумен"}
{"url": "https://trud.bg/%d0%bf%d1%80%d0%b8%d1%87%d0%b8%d0%bd%d0%b0%d1%82%d0%b0-%d0%b7%d0%b0-%d1%81%d0%b1%d0%b8%d0%b2%d0%b0%d0%bd%d0%b5%d1%82%d0%be-%d0%bf%d1%80%d0%b5%d0%b4-%d0%b7%d0%b0%d0%b2%d0%b5%d0%b4%d0%b5%d0%bd%d0%b8/", "text": "Причината за сбиването пред заведение в Кюстендил, което завърши с един убит и петима ранени, не е етническо напрежение, а голямо количество употребен алкохол, казаха на брифинг от полицията и прокуратурата. „Не говорим за напрежение между етносите, случаят е битов в следствие на голямо количество употребен алкохол”, категоричен беше комисар Илиян Стамболийски, директор на Областната дирекция на МВР в Кюстендил. От петимата ранени един е с тежка черепно-мозъчна травма и е транспортиран днес в неврохирургията на „Пирогов”. Останалите ранени са с по-леки порезни наранявания и са в болницата в Кюстендил. По случая е започнато досъдебно производство. „Причината за сбиването пред заведение в Кюстендил е употребата на алкохол от един от учасниците в конфликта. Не можем да говорим за възникнало напрежение в резултат на етнически въпроси”, каза и окръжният прокурор Камелия Стефанова. Към момента са задържани 8 души. Изясняват се всички участници в сбиването. Сред тях има и криминално проявени. Задържаните, както и лицата в болница, са и от български, и от ромски произход. Убитият няма криминални регистрации. „Шестима души са пострадали при масовото сбиване пред заведение в Кюстендил“, съобщи на брифинга Камелия Стефанова, ръководител на Окръжна прокуратура – Кюстендил. Според Стефанова едно от пострадалите лица е починало на място в резултат на прободна рана. Останалите лица са настанени в болницата в град Кюстендил. „От тях едно лице е с тежка черепно-мозъчна травма. То е транспортирано в неврохирургията на Институт „Пирогов” с цел оказване на квалифицирана помощ. Останалите лица са с по-леки порезни наранявания“, посочи тя. По думите ѝ един от тях е с порезни наранявания в областта на гръдния кош, друг е с рани в областта на ръката. За конфликта е уведомен дежурен прокурор от Окръжна прокуратура – Кюстендил. Започнати са процесуални действия при условията на неотложност. Започнато е досъдебно производство за престъпление по член 116, ал. 1, т. 4 от Наказателния кодекс. „Работи се изключително интензивно. Причина за възникване на конфликта е употребата на алкохол от един от участниците в сбиването. Не може да говорим за възникнало напрежение в резултат на етнически въпроси”, каза Камелия Стефанова. По думите й в момента се изясняват всички участници, като се работи интензивно. Задържани са осем лица. Работи се в екип – наблюдаващ прокурор и разследващи полицаи, със съдействието на служители на Областна дирекция на МВР – Кюстендил. Сред лицата има криминално проявени. Убитият няма криминални регистрации. Сред ранените има лица от цигански и от български произход. Мъжът, транспортиран в „Пирогов”, е циганин. Задържаните са от двата етноса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com              ", "date": "2019.02.17", "title": " Причината за сбиването пред заведение в Кюстендил не е етническо напрежение\t\t\t"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%b5%d0%bd-%d0%bc%d1%8a%d0%b6-%d0%be%d1%82-%d0%ba%d0%be%d0%b7%d0%bb%d0%be%d0%b4%d1%83%d0%b9-%d0%b7%d0%b0%d0%b3%d0%b8%d0%bd%d0%b0-%d1%81%d0%bb%d0%b5%d0%b4/", "text": "Възрастен мъж от Козлодуй загина след пожар в дома му в събота вечерта, съобщи  . Огънят лумнал около 19 ч. в къща до военното поделение край града. Според очевидци, сигнализирали полицията, пожарът бил доста голям и пламъците се разраснали бързо, въпреки навременната намеса на пожарникарите, пред които покривът паднал. В разрушената от огъня къща бил открит овъгленият самотен 77-годишен обитател на имота Ангел З. Причините за злощастният инцидент все още са в процес на изясняване, но разследващите имат основателно съмнение, че пожарът е предизвикан умишлено.По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.17", "title": " Възрастен мъж от Козлодуй загина след пожар в дома му"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%b4%d0%b5%d1%80%d0%bc%d0%b5%d0%bd%d0%b4%d0%b6%d0%b8%d0%b5%d0%b2-%d0%bd%d0%b0%d0%bf%d1%8a%d0%bb%d0%bd%d0%be-%d0%bd%d0%b0%d1%8f%d1%81%d0%bd%d0%be-%d1%81%d1%8a/", "text": " – Изнервящо е наистина, но самата обстановка така предразполагаше. Но през цялото време бях спокоен и уверявах футболистите, че всичко ще бъде наред и при тях.  – Опитахме се да говорим с играчите, че това е една недостоверна новина.  – Не. Това е моята професия. Знам, че има две и двеста. Бях готов на всичко и всичко беше изяснено в мен. Аз исках да бъда тук, но какво щеше да се случи, времето щеше да покаже и то показа, че всичко е благоприятно.  – Много време съм във футбола. Учил съм се от поведението на треньори, които са постигнали много успехи. Чел съм трудове по психология и знам кое може да повлияе на играчите. Такова поведение няма как да бъде при мен. Не може покрай тъч линията да се правят неща, които да повлияят на играта на отбора. Знаете, че футболистите всичко виждат. Когато един треньор е нервен, подскача и прави неща, които са за публиката, не е добре.  – Когато един проект се изгражда, трябва да има някаква стратегия, която е за няколко месеца напред и дългосрочна за години. Много е важно собственикът какво вижда, каква визия иска изобщо за клуба. Защото проектът не е само за отбора, а цялостно като клуб. Това са много важни компоненти. Мисля, че са заложени в този проект още от началото, от което съм изключително доволен.  – Да, така е. Принадлежността към поддържания отбор е много добре. Хубаво е, че феновете на „Левски“ са много. Много добре е, че са взискателни. Но трябва да бъдат разумни, защото ако се върнем в годините назад, 10 години нямат никакви титли и купи. Аз не искам да се бия в гърдите и да се заигравам: „Ще бъдем шампиони…“ Да, аз го искам и искам да се получи, но в момента, в който и клубът, и отборът ще го направят заедно. Успехите да бъдат трайни, а не да се случи моментно и след това пак наново същата ситуация. Мисля, че феновете на „Левски“ са претенциозни, но и разумни. С това, което говоря, не искам време в аванс. Просто искам да се разбере за какво точно става въпрос. А не да се получава както в десетте години назад – тръгва се за нещо и след това се получава друго. И започваме отново да търсим причините защо така е станало.  – Да, изнервящо е. Знам, че кредитът на доверие към мен ще се изчерпи в момента, в който отборът не показва това, което те искат. Но се надявам, че тимът може да подобри играта си и с него феновете да видят, че нещо се работи, нещо се прави и има някаква промяна. Това е моето верую – когато направим промяна, те ще я забележат и ще видят, че има прогрес, надграждане в това отношение. А това ще им даде право да мислят, че се работи правилно.  – Точно така е. По този въпрос се говори постоянно. Наистина всеки казва, че ще залага на юношите, на собствените играчи. Левски има момчета, които имат определен талант, но той трябва да бъде на нивото на първия отбор, като разбира се треньорът трябва да му даде определени игрови минути, за да се прояви този талант. Но когато се вдигне качеството на самия отбор, юношата трябва да догонва това качество. Много вярвам в младите играчи, но ще дам един пример – българският национален отбор до 21 години загуби два мача от Люксембург като домакин и като гост. Значи какво е нивото? Нека да не говорим празни приказки и да казваме колко много добри има, какви таланти имаме и т.н. Нямам нищо против младите футболисти, но искам да ги поуча с това, че не трябва да бъдат толкова претенциозни – треньорът не ми дава минути, аз не играя, родителите казват, че го изкарат в чужбина и се завърта едно колело, което де факто става нула. Затова тези момчета, които имат много претенции, трябва сами за себе си да си дадат една оценка. Затова и треньорите предпочитат да има играчи отвън, но не става въпрос за такова текучество, а за футболисти, които ще вдигнат нивото и ще дадат повод на младите да се учат от тях.  – Да, за краткото време съм абсолютно наясно защо „Левски“ не е спечелил нито титла, нито купа. Но аз не искам да гледам назад. От момента, в който съм в клуба, искам да гледам само напред. Да направим така, че „Левски“ да си възвърне името, да си върне ДНК-то и да върви само напред. Какво е било и какво се е правило всички го знаят, всички го говорят и нищо не се променя. Надявам се, че сега ще променим в началото малко, но постепенно ще се променят нещата.  – Откровено казано недобра обстановка. Но оправдавам играчите, защото за шест месеца сменят трима треньори. Това наистина е шок. Един има едно виждане за играта, друг има друго виждане, трети има съвсем различна философия и те трябва да се нагласят към това нещо. Но в момента е по-различно. Дойдоха нови играчи, в отбора се вижда, че в тази насока има положителна работа, създава се конкуренция, променя се статуквото. Започна вече да се чувства отговорност в играчите, когато излизат да играят. Мисля, че ще успеем във времето да постигнем една добра съблекалня. Всеки играч е различен характер, всеки футболист е сам за себе си, но в крайна сметка, когато излезе на терена вече това е един отбор, който се стреми да победи. Ще направим всичко възможно да играем всеки мач за победа. Трябва да има хъс за победа – нещо изключително важно за един отбор.  – Малко задържам отговора, защото трябва да говоря срещу колегата… Но това са 30 дни за един лагер!  – Да, там се засили конкуренцията, имаме и Серджиу Буш, но това е добре. Когато в един отбор има конкуренция, всеки се стреми да дава максималното. Колкото до трансферите, за момента са спрени. Искам отборът да завърши сезона с тези играчи.  – Аз лично не мога да кажа колко са заплатите, но наистина трябва да има определен таван. Това вече ще го определи собственикът и на базата на това ще се търсят играчи, които мисля няма да бъдат по-лоши и също ще вдигнат нивото на „Левски“. Не мога да коментирам собствениците и не мога да кажа защо е имало такава голяма разлика – например за това възнаграждение да имаш 1-2 гола и 2-3 асистенции… – – Това е много неприятно и неравномерно меко казано.  – В един клуб винаги има такива служби, които са традиционни. Навсякъде има спортни директори, но и да няма, за България това не е фатално.  – За момента съм аз и го коментирам единствено с Павел Колев.  – При всички случаи ще направим така, че сезонът да бъде по-добър. Може и да има попълнения, които да подобрят класата на отбора.  – Не само Валери Божинов, аз исках да дойдат и Живко Миланов, и Мартин Райнов. Това са футболисти, които имат характер и могат да поведат отбора. Във всеки един момент могат да намерят изход, което е важно, защото в това отношение „Левски“ беше замрял. Както ги поведе играта, така си отиваше и мачът. Видяхте, че целият първи полусезон беше на приливи и отливи. Започнаха лошо, после се вдигна отборът, след това пак завършиха с доста загуби, загубиха купата и психологически тимът рухна. И Валери, и другите момчета имат тази настройка и психиката да бъдат лидери.  – За момента съм много доволен от него, защото той работи много усърдно. Мисля, че още ще се подобри формата, с което ще бъде и полезен за „Левски“. Той ще бъде сред лидерите.  – Никога не съм крил, че много дълго време съм бил и помощник-треньор. Участвал съм и в други проекти, които са били успешни. Но „Лудогорец“ е клуб, който се ръководи от малко хора. Затворен клуб, бих казал капсулован. Няма такова външно влияние. Отборът се движи по програма и успя.  – Това няма значение. Важното е да не ни повлияе на нас, които работим и да се опитаме да направим това, за което вече говорих.  – Затова казах, че дълго съм бил помощник-треньор, защото съм видял много и съм се изграждал при силни треньори. Не е тайна, а и може да се провери, че имам около 100 мача в Лига Европа и Шампионска лига. Доста неща съм видял и с отборите, с които сме играли. Натрупаното като опит, разбира се, че искам да го пренеса и тук.  – Разбира се, че е плюс. Много добре познавам и собствениците, и начинът им на работа, треньорите, които са работили там, какви футболисти са минали… Изживял съм успехите и в двата отбора, изживял съм и неуспехите. Това за мен е плюс.  – Седем поредни титли, но не бих казал прекъсната. На мен ми се иска останалите отбори да догонят това, което „Лудогорец“ постига. Да има конкуренция в играта, за да бъде удоволствие за хората и стадионите да са пълни. Тези отбори да достигнат Лудогорец игрово. Да се прави такава селекция и организация, че когато примерно стадион „Васил Левски“ или „Герена“ е пълен, хората да си тръгват от мача доволни. По този начин трябва да разсъждаваме. Много пъти слушам как да съборим „Лудогорец“ – за да вдигнем нивото на българския футбол, трябва да ги достигаме. И когато се играе в Лига Европа, да не се губи от „Вадуц“. Това е изключително важно. Отиват толкова хора на стадиона и отборът е елиминиран от „Вадуц“.  – Няма да бъде лесно и в двата мача, но искам да ги изиграем достойно, с чест, много мотивирани. Не ме притеснява името на отборите – нито на „Лудогорец“, нито на ЦСКА. Важното е ние какво ще правим. Искам в такива мачове футболистите да играят с много висок интелект, да бъдат спокойни, да знаят какво да правят. За мен на този етап това е много важно.  – Важно е. Сега е момент, в който се наблюдават футболисти, но се гледат свободни агенти, а не действащи играчи. Важно е, защото когато се набележи един футболист, той трябва да бъде гледан на живо и то не един или два пъти. Тогава се правят по-малко грешки, но и никой не е застрахован от грешки. Ако един чужденец дойде в друга държава, той има доста дълъг период на адаптация, а може и да не я постигне. Но при всички случаи такова звено е жизнено важно, ако един отбор уважава себе си и иска да има международни успехи.  – Искам да видя футболистите мотивирани, да видя стила, към който аз се придържам, доколкото може за два или три месеца това да се направи и всеки мач да излизаме за победа. Феновете да видят, че тези момчета искат да победят и имат желанието да побеждават. Искам да се изгражда отборът и да бъде непримирим. Това са силни думи, една теория, но ако част от това нещо се изпълни, аз ще бъда доволен.  – Така както досега са си обичали отбора, да го обичат и да го подкрепят. Сигурен и убеден съм, че те ще го направят.", "date": "2019.02.17", "title": " Георги Дерменджиев: Напълно наясно съм защо „Левски“ няма трофей 10 години"}
{"url": "https://trud.bg/%d1%83%d0%b4%d0%be%d1%81%d1%82%d0%be%d0%b8%d1%85%d0%b0-%d1%81-%d0%b3%d1%80%d0%b0%d0%bc%d0%be%d1%82%d0%b0-%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%be%d1%82%d0%be-%d0%bf%d1%80%d0%b8/", "text": "Навръх Международния ден на спонтанните актове на доброта-17 февруари кметът на великотърновското село  Ресен Йорданка Колева покани първото и за сега единствено в селото приемно семейство  Валя и Василка Гуглеви. За девета година съпрузите с всеотдайни грижи и внимание дават спокойствие и домашен уют на деца, лишени от родителска грижа. Те бяха удостоени със специални грамоти  за изпълнен хуманен дълг, приз ”Посланик на доброто – 2019” . С благодарност и признателност за извършена добра постъпка , достойна за уважение и подражание , кметицата връчи Грамота за проявена гражданска отговорност и доблест , подарък и на още един жител от нашето село – Мартин Димитров. На срещата присъства и Нейко Генчев , общински съветник от ГЕРБ в местния парламент във Велико Търново , собственик на издателство „Фабер” и председател на Институт за приложна музеология , които пък ги дари с книги. ﻿  По-късно Йорданка Колева  посети с благотворителна мисия и домовете на младежи с церебрална парализа и  дете с аутизъм . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.17", "title": " Удостоиха с грамота единственото приемно семейство в Ресен\t\t\t"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81-%d0%b8-%d1%82%d1%80%d0%be%d0%bb%d0%b5%d0%b9-%d1%81%d0%b5-%d1%83%d0%b4%d0%b0%d1%80%d0%b8%d1%85%d0%b0-%d0%bd%d0%b0-%d0%be%d1%80%d0%bb%d0%be%d0%b2-%d0%bc%d0%be/", "text": "Пореден инцидент с превозни средства на градския транспорт в София, съобщи Канал 3. Около 12.30 ч. в неделя тролейбус, движещ се по линия номер 4, се сблъска с автобус 184. При инцидента, станал на Орлов мост, няма пострадали пътници.  Счупено е задното стъкло на автобуса. Има материални щети и по предната част на тролея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.17", "title": " Автобус и тролей се удариха на Орлов мост в София"}
{"url": "https://trud.bg/%d1%80%d1%8f%d0%b7%d0%ba%d0%be-%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0%d0%bd%d0%b5-%d0%bd%d0%b0-%d0%b4%d0%b5%d1%86%d0%b0%d1%82%d0%b0-%d0%b8%d0%b7%d0%b2%d1%8a%d1%80%d1%88%d0%b8%d0%bb/", "text": "Има рязко увеличаване на децата, извършили престъпления или противообществени прояви през миналата година в Търговище. В местната комисия, която се занимава с възпитателни дела, са регистрирани 87 деца, което е пиков брой за последните десет години, отчитат от там. Спрямо 2017 г. има двойно увеличаване, тъй като тогава са били регистрирани едва 44 деца. 30 от преминалите през комисията са малолетни, като най-малкият извършител е 9-годишен. 15 от всички регистрирани пък са били момичета, което също е рекорден брой от повече от десетилетие. От комисията отчитат и тревожно увеличение на проявите, извършени от групи деца. 58 са участниците в 20 формирования, действали в различно съучастие. Както и при престъпленията, извършени от възрастни, децата най-често са хващани в кражби и присвоявания, включително и на автомобил. Увеличават се и случаите на унищожено или повредено обществено имущество, както и на агресия. От комисията уточняват, че са работили с 4 групички, които са тормозели други деца. Ставало дума за тормоз над по едно дете, което е било пресирано от няколко други. Противно на мнението, че деца без родителски контрол, живеещи само с един възрастен най-често влизат в статистиката на противообществените прояви, в Търговище основната част от регистрираните са били с по двама родители. При роднини са отглеждани 11 деца. Само 2 от непълнолетните били отпаднали от образователната система, показват още данните от комисията. През годината са били наложени 118 възпитателни мерки, включително и на родители. Под надзор на обществен възпитател са били поставени 34 деца. Няма настанени в интернати или възпитателни училища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.17", "title": " Рязко увеличаване на децата, извършили противообществени прояви в Търговище\t\t\t"}
{"url": "https://trud.bg/%d0%bc%d0%b0%d1%89%d0%b0%d0%b1%d0%bd%d0%b0-%d0%be%d0%bf%d0%b5%d1%80%d0%b0%d1%86%d0%b8%d1%8f-%d0%b7%d0%b0-%d0%be%d0%b1%d0%b5%d0%b7%d0%b2%d1%80%d0%b5%d0%b6%d0%b4%d0%b0%d0%bd%d0%b5-%d0%bd%d0%b0-%d0%b1/", "text": "В Париж започна мащабна операция по обезвреждането на бомба от Втората световна война, съобщава в. „Локал“. Снарядът беше открит при строителни работи в северната част на френската столица – в района на квартала Льо Шапел и предградието Сен Дени на 4 февруари. Полицията съобщи, че около 2000 души, живеещи в района са били евакуирани като предпазна мярка. Зоната е блокирана – не се допускат автомобили, нарушен е графикът на полетите на летище „Шарл де Гол“, както и разписанието на влаковете „Евростар“. Плановете на специалния екип, който ще обезвреди бомбата, е снарядът да бъде спуснат в 7-метров кладенец и тогава да бъде детониран. Ако всичко мине по план, гражданите ще могат да се завърнат по домовете си в неделя довечера. Всички евакуирани, които нямат роднини, при които да отседнат, са настанени във временни убежища. Въпреки че по време на Втората световна война около Париж са пуснати над 2000 бомби, откриването на снаряд в самия град е изключително рядко явление, твърдят експерти. Последният подобен случай е от преди 16 години – през 2003 г. снаряд беше открит на дъното на река Сена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.17", "title": " Мащабна операция за обезвреждане на бомба от Втората световна война в Париж"}
{"url": "https://trud.bg/%d1%88%d1%83%d0%bc%d0%b5%d0%bd%d1%81%d0%ba%d0%b8%d1%8f%d1%82-%d1%82%d0%b5%d0%b0%d1%82%d1%8a%d1%80-%d0%bf%d0%be%d1%81%d1%82%d0%b0%d0%b2%d1%8f-%d0%ba%d1%83%d0%ba%d0%b5%d1%80%d0%b8-%d1%81%d0%b0%d0%bc/", "text": "Шуменският театър „Васил Друмев“ кани ценители на най-новият си танцов спектакъл „Кукери“ само с жени актриси и танцьори на сцената. Мъжкото участие е в екипа, който помага за реализация на постановката. Премиерата е във вторник, 19-ти от 19 часа. Известно е, че обичаите, свързани с кукерите, са забранено пространство за жени, но напоследък все повече момичета имат интерес към тях. „Това е една от причините, които ме подтикнаха да направя този спектакъл. Интересно ми беше да представя нещата, свързани с цикъла на живота, раждането и смъртта. Спектакълът е базиран на интуицията, емоциите, вдъхновението, на връзката с душата и природата“, казва хореографът на спектакъла младата Стефания Георгиева. Тя предупреждава публиката да не очаква пищни костюми, защото „Кукери“ стъпва на обичая от Странджа – Бял Кукер, който е по-семпло облечен. Разбира се, има го ритъмът на кукерите, а музиката ще бъде „нещо взривяващо за публиката“. Нейни автори са проф.д-р Димитрина Кауфман и Мария Кауфман. Шестте актриси и танцьори на сцената използват хлопки, гайтани и друг реквизит, предоставен от Етнографски музей на открито „Етър“. На сцената са актрисите от трупата на театъра и танцьори – Димитрия Милушева, Дорина Пунчева, Ивана Бобойчева, Калина Георгиева, Пламена Пенчева, Янислава Линкова. Това е вторият танцов спектакъл, който поставя в шуменския театър Стефания Георгиева. Дебютът й бе с „Невъзможност в най-чист вид“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.17", "title": " Шуменският театър поставя „Кукери“ само с жени"}
{"url": "https://trud.bg/%d0%b7%d0%bd%d0%b0%d0%ba%d0%be%d0%b2%d0%b0-%d1%81%d0%b3%d1%80%d0%b0%d0%b4%d0%b0-%d1%89%d0%b5-%d0%bf%d1%80%d0%b8%d1%8e%d1%82%d0%b8-%d1%81%d0%be%d1%86%d0%b8%d0%b0%d0%bb%d0%bd%d0%b8-%d0%b8%d0%bd%d1%81/", "text": "Една от знаковите сгради в Бургас, тази на бившия Профсъюзен дом, ще заживее втори живот. Това стана ясно след влязла в сила спогодба за делба на помещенията в сградата. Казусът търси решение от 2002 година, съобщават от областната управа. До успешната му развръзка се стига едва през 2019 след намесата на губернатора Вълчо Чолаков, който действа като медиатор между държава, община и 11 частни собственика. През последните две години Чолаков предприема целенасочена кампания за разрешаване на спорния случай. Организира множество срещи с всяка една от заинтересованите страни, провежда разговори с адвокатите на физическите лица, в търсене на законов вариант за удовлетворение интересите както на частните собственици, така и на Държавата и Общината, като страни в спора. Участва лично в някои от съдебните заседания. В следствие на тези действия страните стигат до единодушно решение, документално изразено със споразумение за делба. Според него собствеността на Община Бургас възлиза на 55,84 % от сградата, държавата получава – 32,68 %, а останалите части се поделят между частни собственици-реститути – между 3,8 и 1,9 %. Имотите, които Държавата получава са с обща площ 1300 кв. м. и включват 3 партерни помещения и 6 офиса в сградата. Стойността им възлиза на близо 2 млн.лева. В Областна администрация Бургас вече е получена и обратна връзка от страна на частните собственици, с която изразяват благодарност към областния управител за активността и постоянството при приключване на 17- годишната сага. Засега плановете на бургаската областна управа са помещенията да бъдат предоставени за ползване на държавни ведомства. Единият от вариантите, който обсъждат експертите е в някои от тях да бъде настанен отдел „Закрила на детето“ към Дирекция „Социално подпомагане“ – Бургас. Предоставяне на имотите за ползване от Административен съд Бургас, Държавния архив и Български червен кръст са сред другите варианти, върху които се мисли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.17", "title": " Знакова сграда ще приюти социални институции"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-19-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d0%bb%d0%b0%d0%b4%d0%b5%d0%b6-%d0%be%d1%82-%d1%80%d0%be%d0%bc%d1%81%d0%ba%d0%b8%d1%8f-%d0%ba%d0%b2/", "text": "Битов скандал и употреба на алкохол са довели до масово сбиване в заведение в Кюстендил, при което беше убит един човек. Това съобщиха на съвместен брифинг Окръжната прокуратура и Областната дирекция на полицията в Кюстендил. Установен е убиецът – 19-годишен младеж от ромския квартал „Изток“, който е криминално проявен. В момента властите го издирват. Задържани са досега 8 души. Иззет е газов пистолет. Няма блокада в ромския квартал, а сили на жандармерията. Това е битов инцидент, завършил с криминално престъпление – не може да се говори за етническо напрежение, категорични са властите. Масовото сбиване между група роми и посетители на заведение в центъра на Кюстендил стана тази сутрин около 7,30 ч. Мъж, за когото неофициално се коментира, че е на 35 години, е починал, а сред другите участници в мелето има тежко пострадали. Един от тях е закаран в „Пирогов“ в София. Пред хирургичното отделение на кюстендилската болница веднага се събраха десетки роми от кв. „Изток“, за да разберат кои са ранените им съкварталци. Появиха се и двамата братя Сашо и Стоян Игови от известния ромски клан Гольовците. „Един от пострадалите четирима е в крайно тежко състояние, с много тежка черепно-мозъчна травма, със счупване на черепа, вътрешномозъчни кръвоизливи. Той интубиран и транспортиран до „Пирогов“. Останалите трима са настанени в болницата, няма опасност за живота им, но всички имат наранявания, които се обработват“, съобщиха от здравното заведение. В Кюстендил е изпратено звено на жандармерията, което се включи в оперативно-издирвателните действия по разследването. Работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.17", "title": " Издирват 19-годишен младеж от ромския квартал за убийството в Кюстендил"}
{"url": "https://trud.bg/%d0%b8%d0%b7%d0%b2%d0%b5%d1%81%d1%82%d0%bd%d0%b8%d1%8f%d1%82-%d1%81%d1%80%d1%8a%d0%b1%d1%81%d0%ba%d0%b8-%d0%bf%d0%b5%d0%b2%d0%b5%d1%86-%d1%88%d0%b0%d0%b1%d0%b0%d0%bd-%d1%88%d0%b0%d1%83%d0%bb%d0%b8/", "text": "Тази трагична информация е съобщена от зетя на Шабан Шаулич, Бата Миркович, информира скопският “Канал 5“. Известният изпълнител е катастрофирал с автомобил в Германия. Според неофициална информация инцидентът е станал след концерт на звездата в германския град Биелефелд, когато двамата с кума му са пътували към международното летище в Дортмунд, като Шаулич не е шофирал автомобила. След пътнотранспортно произшествие Шабан Шаулич е откаран в болница, където той е починал от нараняванията, причинени от тежка автомобилна катастрофа. За сега няма информация за състоянието на шофьора, както и дали при катастрофата има и други пострадали лица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.17", "title": " Известният сръбски певец Шабан Шаулич е загинал в катастрофа"}
{"url": "https://trud.bg/%d0%bc%d0%be%d0%b4%d0%b5%d1%80%d0%b5%d0%bd-%d0%b0%d0%b2%d1%82%d0%be%d0%bf%d0%be%d0%bb%d0%b8%d0%b3%d0%be%d0%bd-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82-%d0%b2-%d0%b3%d0%be%d1%80%d0%bd/", "text": "Пътната безопасност да бъде въведена като задължителен предмет в училище, в Горна Оряховица да бъдат изградени светещи пешеходни пътеки и тренировъчен полигон на площ от 12 дка. Това предлагат от Сдружение „Горна Оряховица, събуди се”. Идеално копие на пътната мрежа – кръгови движения, кръстовища и т.н. ще възпроизвежда съоръжението. Идеята е на автополигона да бъдат обучавани кандидат-водачи на МПС. Първоначално инициаторите обмисляли вариант да бъде изграден на мястото на полигона в Търново, но собствеността му не е общинска, което затруднява процедурите. За разлика от търновския, горнооряховският е общински, инициативата е получила подкрепа от местната власт в железничарския град и понастоящем там вече се подготвя изграждането, валира се терена. В най-скоро време се очаква проектът да бъде защитен пред Фонд „Пътна безопасност” към МВР, в чието лице се вижда възможност за финансиране. Амбициите са първият етап на полигона да бъде открит на празника на Горна Оряховица – 29 май. Светещи пътеки, синхронизирани със светофар е другото предложение на сдружението. Опитът е заимстван от страни като Норвегия, Обединеното кралство и Холандия. Най-модерният симулатор на ПТП в страната също ще гостува в железничарския град през идните месеци. Неотдавна просветният министър Красимир Вълчев бе във Велико Търново и по думи на представители на неправителствената организация е бил поканен от да се включи в инициативата за въвеждане на задължителни часове по пътна безопасност с текуща срочна оценка. В началото е имало по-сериозен скептицизъм към идеята, но всеки ден тя е все по-близко до реализация, смятат от „GO wake up”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.17", "title": " Модерен автополигон изграждат в Горна Оряховица\t\t\t"}
{"url": "https://trud.bg/%d0%b1%d0%b0%d0%bb%d1%8a%d0%ba%d0%be%d0%b2-%d0%b7%d0%b0-%d0%b5%d0%b2%d1%80%d0%be%d0%bf%d0%b0-%d0%bd%d0%b8-%d1%82%d1%80%d1%8f%d0%b1%d0%b2%d0%b0-%d1%87%d0%b5%d1%82%d0%b8%d1%80%d0%b8-%d0%bf%d1%8a%d1%82/", "text": " Красимир Балъков, старши треньорът на „Етър“, призна, че тимът му не разполага с необходивите финансови възможности, за да се бори за място в евротурнирите. „Болярите“ сразиха „Дунав“ (Русе) с 3:0 в двубой от 21-ия кръг на Първа лига и продължават битката за място в топ 6. Флорент Боджадж, Даниел Младенов и Милчо Ангелов бяха точни за „виолетовите“, а трите попадения паднаха след почивката на стадион „Ивайло“.  „Много умна игра от страна на моите футболисти след почивката – призна Балъков след успеха. – Забележки, разбира се, че имам. Ако искаме да се конкурираме с другите тимове за място в първата шестица, трябва да играем добре 90 минути. Много важен бе първият гол. Трябва да подобрим обаче постоянството.“  А героят от САЩ 94` и бивш наставник на „Хайдук“ и „Кайзерслаутерн“ разкри какви са шансовете на „Етър“ за място в топ 6.  „Следващите два мача ще покажат какви са шансовете ни. Все още мислим стъпка по стъпка. Евротурнирите са твърде далеч, за тях ни трябва четири пъти по-голям бюджет. Аз съм реалист.“", "date": "2019.02.17", "title": " Балъков: За Европа ни трябва четири пъти по-голям бюджет"}
{"url": "https://trud.bg/%d0%b1%d1%81%d0%bf-%d0%bd%d0%b0%d0%bf%d1%83%d1%81%d0%ba%d0%b0-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0/", "text": "ПГ на „БСП за България“ напуска Народното събрание. Това бе предложено от лидера на БСП Корнелия Нинова и прието от Националния съвет на партията след около 3 часа дебати. „За“ решението гласуваха 74 членове на Пленума. БСП поставя условия пред ГЕРБ, Патриотите, ДПС и „Воля“, а именно избор на нова ЦИК, отмяна на срамните среднощни гласувания по ИК, връщане на преференцията и започване отново на дебата за машинното гласуване. В официално обращение, към българските граждани и политическите партии, от БСП заявиха: Народното събрание в лицето на представителите на ГЕРБ, ДПС и НФСБ прие промени в изборното законодателство, които нарушават законността, свободния избор на българските граждани и гаранциите за честни избори. Стана порочна практика месеци преди всеки избор правилата да се коригират в интерес на управляващите. Националният съвет на БСП и Парламентарната група на „БСП за БЪЛГАРИЯ“ решително отхвърлят тези решения и възлагат на народните представители от левицата да напуснат Народното събрание. Така променените правила застрашават демократичността на изборния процес – сега и в бъдеще. Ние напускаме парламентарните заседания, за да запазим парламентаризма в България. Ние категорично настояваме да отпаднат последните изменения в Изборния кодекс и да се пристъпи към изпълнение на законовото изискване за избор на нова Централна избирателна комисия. Ние изискваме да се осигури демократично провеждане на предстоящите избори за Европейски парламент, да се гарантира достоверност на изборните резултати съгласно волята на българските граждани и да се избере нов състав на ЦИК, като важна част от тези гаранции. Само при тези условия ние ще възстановим участието си в този парламент. Обръщаме се към българските граждани за съвместни действия в защита на избирателните права. Всеки може да даде подкрепа за една или друга партия, за едни или други кандидати. Това е изконно политическо право. Но в борбата за неговата реализация трябва да сме единни и непреклонни. Само така ще отстоим демокрацията, правовата държава и нашите основни политически и граждански права. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                      ", "date": "2019.02.17", "title": " БСП напуска парламента\t\t\t"}
{"url": "https://trud.bg/%d0%ba%d0%bb%d0%b8%d0%b5%d0%bd%d1%82%d0%ba%d0%b0-%d1%81%d0%bf%d0%b5%d1%87%d0%b5%d0%bb%d0%b8-%d1%81%d1%80%d0%b5%d1%89%d1%83-%d0%b5%d0%bd%d0%b5%d1%80%d0%b3%d0%be-%d0%bd%d1%8f%d0%bc%d0%b0-%d0%b4%d0%b0/", "text": "Енерго дружество загуби дело за начислени, по корекционна процедура, 2 681 лв. на клиентка от Разград. До съд се стигнало, след като електромерът на жената бил проверен и демонтиран в нейно отсъствие, като протоколът подписали съседи. Бил сложен нов, а старият изпратен за проверка. При софтуерно четене била установена външна намеса в тарифната схема на електромера, наличие на преминала енергия по тарифа, която не се визуализирала на дисплея. Клиентката получила документите по пощата и възразила, но въпреки това от енергото й изпратили покана да плати сумата, начислена за една година назад до средата на февруари 2018 г., когато била проверката. На първа инстанция Районният съд в Разград постановил, че сумата е начислена при незаконосъобразна процедура при липса на приета методика за корекция. Не било доказано, че клиентът е извършил незаконна намеса в отчитащото устройство. „Електромерът е от такъв тип, че не може да бъде установена евентуална софтуерна манипулация върху него, както и кога е била извършена тя”, пише в решението и на втората инстанция – Окръжният съд. Било отчетено становището от проверката, което било, че измервателното устройство е метрологично изправно, но не отговарящо на изискуемите се технически характеристики.  При извършване на проверката не е констатирано електромерът да не измерва или пък да измерва с грешка извън допустимата. В решението се посочва, че електромерът е собственост на оператора на електропреносната мрежа или на оператора на съответната електроразпределителна мрежа, а данните от измерването, съхранявани в измервателната система, са защитени от пряк локален или дистанционен достъп чрез пароли, определени от собственика на измервателната система. Поради това задължението да поддържа измервателния уред в изправност е на ответника, а не на клиента, посочва съдът.  „Софтуерната намеса може да бъде извършена от лице със специални познания в областта и специален програмен продукт. Ето защо и при липса на доказателства за виновно поведение на потребителя в негова тежест не следва да бъдат вменени последиците от установеното неправомерно въздействие върху средството за техническо измерване”, се казва в решението, което е окончателно и спасява клиента от плащане на исканата сума.  Вместо това енергото трябва да й плати 297 лв. за разходи, направени по казуса.", "date": "2019.02.17", "title": " Клиентка спечели срещу енерго, няма да плаща 2 681 лв. за ток\t\t\t"}
{"url": "https://trud.bg/200-000-%d0%b4%d1%83%d1%88%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0-%d1%81%d1%80%d0%b5%d1%89%d1%83-%d1%81%d1%8a%d0%b4%d0%b5%d0%b1%d0%bd%d0%b8%d1%8f-%d0%bf%d1%80/", "text": "Двеста хиляди души (по данни на полицията) протестираха вчера в Барселона срещу съдебния процес на 12-те каталунски лидери, обвинени заради организирането на референдума за независимост на автономната област на 1 октомври 2017 г., предадоха Франс прес и Ройтерс, цитирани от БТА. Регионалният президент Ким Тора и председателят на каталунския парламент Роже Торент също се включиха в мирното шествие, в което според организаторите са участвали 500 000 души. Демонстрантите носеха каталунски синьо-червено-жълти знамена и плакати с надпис „Свобода за политическите затворници“ и „Самоопределението не е престъпление“. Процесът срещу 12-те сепаратистки лидери, някои от които са в затвора от край на 207 или началото на 2018 г., започна тази седмица в Мадрид. „Дойдох, защото това са хора с деца, които са в затвора от много време. Не е честно, защото ние всички гласувахме, значи всички трябва да сме в затвора“, каза една от участничките, 70-годишна пенсионерка, която е гласувала на референдума през 2017 г. и иска Мадрид да разреши нов вот. Бившият каталунски лидер Карлес Пучдемон, който организира референдума и обяви независимостта на автономната област, избяга от Испания през 2017 г. и в момента се намира в Белгия.", "date": "2019.02.17", "title": " 200 000 души протестираха срещу съдебния процес на 12-те каталунски лидери"}
{"url": "https://trud.bg/%d1%87%d0%b5%d1%80%d0%b2%d0%b5%d0%bd-%d0%ba%d0%b0%d1%80%d1%82%d0%be%d0%bd-%e2%84%9625-%d0%b7%d0%b0-%d1%81%d0%b5%d1%80%d1%85%d0%b8%d0%be-%d1%80%d0%b0%d0%bc%d0%be%d1%81-%d0%b2-%d0%bf%d1%80%d0%b8%d0%bc/", "text": "Официално най-грубият футболист в историята на испанския футбол Серхио Рамос получи 25-ия си червен картон в Примера дивисион. Капитанът на „Реал“ бе изгонен в последната минута при конфузното домакинско 1:2 срещу „Жирона“. Рамос опита да направи задна ножица, но получи втори жърт картон за опасно високо вдигнат крак. Повече от година бранителят не бе гонен в Примера. Изгонването ще струва на Рамос участието му в мача срещу „Леванте“, но не и в „Ел Класико“ срещу „Барселона“. Жирона“ нямаше победа от 13 официални мача, но изригна точно на „Сантяго Бернабеу“. След този резултат „Барса“ води вече със 7 точки пред „Атлетико“ и 9 пред „Реал“. Каталунците се измъчиха за 1:0 у дома над „Валядолид“. Лионел Меси вкара и изпусна дузпа. Аржентинецът стигна 30 гола за 11-и пореден сезон. Само в първенството 12 пъти е пропуснал дузпа. Антоан Гризман се разписа за „Атлетико“ при 1:0 над „Райо Валекано“ и със 130 гола изпревари любимеца Фернандо Торес. Голмайстор №1 на тима е Хосе Гарете със 136 попадения, който вероятно скоро ще бъде задминат.", "date": "2019.02.17", "title": " Червен картон №25 за Серхио Рамос в Примера"}
{"url": "https://trud.bg/300-%d0%bc%d0%b8%d0%bb%d0%b8%d0%be%d0%bd%d0%b0-%d0%b5%d0%b2%d1%80%d0%be-%d0%be%d1%82-%d1%8e%d0%bd%d0%b0%d0%b9%d1%82%d0%b5%d0%b4-%d0%b7%d0%b0-%d0%bd%d0%b5%d0%b9%d0%bc%d0%b0%d1%80/", "text": "„ Манчестър Юнайтед“ е готов на немислимото, за да върне славата. Испанското издание „Дон Балон“ твърди, че „Пари Сен Жермен“ е получил оферта от 300 милиона евро за трансфер на Неймар през лятото. Бразилецът е най-скъпият футболист в историята, когато ПСЖ го взе за 222 милиона от „Барселона“. В първия си сезон Неймар вкара 48 гола в 53 двубоя. В същото време Англия не може да намери дата за дербито на Манчестър. „Юнайтед“ и „Сити“ трябваше да се срещнат на 16 март. Но това е невъзможно, защото „гражданите“ се класираха за четвъртфинал за купата. „Юнайтед“ също може да го направи в понеделник срещу „Челси“. Възможни дати, но малко вероятни са 6 и 22 април. Те ще са в сила, ако и двата тима отпаднат от Шампионската лига. „Юнайтед“ почти сигурно отпада срещу ПСЖ, но „Сити“ е голям фаворит в двубоите с „Шалке“.", "date": "2019.02.17", "title": " 300 милиона евро от „Юнайтед“ за Неймар"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d1%83%d1%80%d0%b5%d0%b4%d0%b8-%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2-%d0%bc%d0%b0%d0%bd%d0%be%d0%bb%d0%b5%d0%b2/", "text": "Станислав Манолев, доскорошният играч на ЦСКА, може изненадващо да започне тренировки с „Левски“ още в понеделник. Според „Блиц“, националът на България вече се е разбрал с ръководството на „сините“ и трябва да бъде представен на стадион „Георги Аспарухов“ в първия ден от седмицата. Така тимът, воден от Георги Дерменджиев, ще удари сериозно по големия съперник ЦСКА в навечерието на голямото дерби. „Сини“ и „червени“ излизат един срещу друг тази неделя от 13 часа на националния стадион „Васил Левски“. Преди дългоочаквания сблъсък обаче има междинен кръг, в който „Левски“ гостува на „Витоша“, а в „Борисовата градина“ гостува „Ботев“ (Враца). А Станислав Манолев бе освободен от „Българска армия“ в момента, в който бе назначен Любослав Пенев, въпреки че изкара цялата подготовка с отбора в Испания. Бившият селекционер на България обяви, че решението е лично негово, но конкретна причина за изненадващата раздяла не стана ясна. По непотвърдена информация обаче, 33-годишният футболист е имал проблем с дисциплината в съблекалнята.  През уикенда Павел Колев, изпълнителният директор на „Левски“, призна, че очаква нови попълнения в началото на новата седмица, но не уточни дали става въпрос за родни играчи или чужденци. Манолев може да играе както като десен краен бранител, така и като външен халф. В отбрана на този пост „сините“ вече взеха Живко Миланов, а разполагат и с Милош Цветкович. Договорът на сърбина обаче е до края на сезона.", "date": "2019.02.17", "title": " „Левски“ уреди Станислав Манолев?"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d0%b5%d1%86-%d0%bf%d0%be%d1%87%d0%b2%d0%b0-%d1%80%d0%b0%d0%b1%d0%be%d1%82%d0%b0-%d0%b2-%d1%86%d1%81%d0%ba%d0%b0/", "text": "Кристиано Джарета ще стане спортен директор в ЦСКА, твърди „Блиц“. 50-годишният специалист наблюдавал на живо последната тренировка на тима преди 0:2 от „Черно море“, а след това бе и на трибуните на стадион „Тича“ във Варна. Джарета е завършил школата в Коверчано, а бе вариант и за „Левски“ преди Нова година. Като спортен директор е работил в „Новара“, „Удинезе“ и „Асколи“. Постът в ЦСКА бе овакантен, след като Пламен Марков бе издигнат до изпълнителен директор. Със спортно-техническите въпроси основно се занимава мениджърът Стойчо Стоилов. Консултант пък е Любко Петрович Любослав Пенев загуби за първи път от трите си дебюта начело на ЦСКА. През 2009-а стартира с 3:0 над „Беласица“, а през 2015-а – с 0:0 срещу „Берое“. Откакто Любо за първи път поведе ЦСКА, още само двама души са загубили първите си мачове – Миодраг Йешич от „Литекс“ и Галин Иванов от „Лудогорец“.", "date": "2019.02.17", "title": " Италианец почва работа в ЦСКА"}
{"url": "https://trud.bg/%d1%82%d0%b0%d0%b9%d1%81%d1%8a%d0%bd%d0%b0-%d1%81%d0%b8-%d0%be%d1%81%d0%b8%d0%b3%d1%83%d1%80%d0%b8-%d0%bc%d0%b5%d0%b4%d0%b0%d0%bb-%d0%bd%d0%b0-%d1%81%d1%82%d1%80%d0%b0%d0%bd%d0%b4%d0%b6%d0%b0/", "text": "Даниел Асенов-Тайсъна си осигури поне бронз в 70-то юбилейно издание на боксовия турнир „Странджа“ в зала „София“. Носителят на трофея за 2017-а постигна втора убедителна победа, като този път се разправи с французина Биял Бенама в категория до 52 кг и стигна полуфиналите. И петимата съдии дадоха превъзходство за българина – 5:0. Лявото кроше на европейския ни шампион отново работеше безотказно и не позволи на противника да контролира дистанцията. За място на финала днес Тайсъна ще се бие с бразилеца Дъглас де Андраде, а сеансът започва от 16,30 часа. Отлично впечатление до момента остави и Боян Асенов, най-малкият брат на Тайсъна. В категория до 56 кг той се наложи над действащия световен и шампион Кайрат Йералиев (Казахстан) – 5:0. Така на четвъртфиналите талантът ще излезе срещу руснака Назиров.  Същевременно Станимира Петрова си осигури първия медал при жените. В категория до 57 кг световната и двукратна европейска шампионка срази сомалийката Рамила Али, като и петимата рефери дадоха предпочитанията си за нашето момиче. За място на финала Петрова ще се бие срещу Ирма Теста (Италия) днес. Съперничката й е сребърна медалистка от младежките олимпийски игри през 2014-а.  Финалите са утре от 14 часа.", "date": "2019.02.17", "title": " Тайсъна си осигури медал на „Странджа“"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%ba%d0%be%d0%b0%d1%84%d1%8c%d0%be%d1%80%d1%8a%d1%82-%d0%bd%d0%b0-%d0%bc%d0%b8%d1%81-%d1%81%d0%b2%d1%8f%d1%82/", "text": "Талантът му да прави жените красиви проличава още когато е на 14 години „Да си гей в казармата в България – това изобщо не можех да си го представя“ Едно подстригване при него е 140 канадски долара, а боядисването и прическата стигат до 600 долара В светския женски свят на Торонто е достатъчно да се спомене името “Кирил” – и следват възторжени възклицания. Студиото за красота на българина е номер 1 в Канада още при създаването си, класира се и сред финалистите в Северна Америка. Клиенти на Кирил Мумджиев са всички канадски и холивудски знаменитости. Но и самият Кирил е знаменитост. Приятел е със звезди като София Лорен, Харисън Форд, Уенди Круз и Кристин Лемън. Известен е и в британския кралски двор, като коафьор на София, графинята на Уесекс и съпруга на третия син на кралица Елизабет II – принц Едуард. Преди Канада в продължение на 3 години е коафьор на конкурса за “Мис Свят”… Талантът му да прави жените красиви проличава още когато е на 14 години в София. Решава да изкара джобни пари през ваканцията, като продава сладолед на улична количка. Не се получава и тогава майка му предлага да мие коси при нейния фризьор. А той е самият Къци Капанов – абсолютната звезда сред коафьорите тогава. “Това беше най-известният салон в България, идваха хора от цялата страна. Беше прекрасно да се занимаваш с красиви хора, с коси и мода и се влюбих в тази професия.” Докато мие коси, Кирил много бързо усвоява и изкуството на прическата. На 15 години вече работи в салон на “Витошка” и започва смело да подстригва, а в пресата излизат статии за детето-чудо и голям талант. “Някои клиентки ме гледаха с недоверие, някакъв тийнейджър, обаче като им направех прическите, идваха пак”, спомня си със смях Кирил. Той се премества при друго голямо име – Митко Дуков в салона в “Шератон”, откъдето пази най-хубави спомени. Един ден майка му казва: “Искаш ли да ходим в Южна Африка?”. “Беше през уикенда, казах да, бях на 17 години, току-що завършил училище, набързо купихме куфари, стегнахме багажа и в понеделник заминахме. Митко Дуков ми написа много хубави препоръки. Беше си истинска авантюра”, разказва коафьорът. В София той се грижи за косата на съпругата на посланика на Южна Африка. Тя го съветва да не остават в Йоханесбург, където си е страшничко, а да отидат в родния й град Претория, където е по-спокойно. “В Претория се настанихме в хотел за 2-3 седмици, а аз на третия ден си намерих работа наблизо”, разказва Кирил. В Претория му е трудно, тъй като не знае езика и не може да свикне с различната култура. След 9 месеца се прибира в България и отново отива при Митко Дуков, а той праща младия талант да прави косите на момичетата от “Супершоу Невада”. “Станахме много близки с момичетата и с водещата Ася, там беше и Гала тогава. Шоуто беше наживо всяка събота и беше много вълнуващо”, разказва коафьорът. Тогава идва съобщение за казармата и за да се спаси, той заминава отново за Африка. Този път отсяда в Йоханесбург, където попада в много добра среда. В елитния салон ходят много знаменитости и Кирил получава покана да бъде коафьор на момичетата от конкурса “Мис Свят”. А тогава той се провежда всяка година в Африка. “Веднъж бяхме на Сейшелските острови и там се запознах с Рики Мартин. Останахме 4 седмици, бяхме четирима фризьори и гримьори на 96 момичета. В Африка Кирил е истинска звезда, но миролюбивата му душа така и не свиква с голямата престъпност, с инфлацията. “Той решава да се премести в Канада, където има вуйчо. Канадските власти са склонни да дават шанс на талантливи хора като него. В страната пристига с 5000 долара и еднопосочен билет. Паспортът му е с изтекъл срок, но няма как да се върне да го оправи, защото в родината го чака казармата. “Да си гей в казармата в България – това изобщо не можех да си го представя. Затова първите 9 години в Канада изобщо не си бях ходил в България, докато не взех поданство”, казва с въздишка Кирил. Той отсяда първо във Ванкувър при приятелка и остава там 2 години. Той работи като стилист за японската верига Suki’s – Salons, Spa and Academy. “Те имаха 5 салона и беше като United Nations – с фризьори от Хонконг, Китай, Корея и от цяла Европа. Ванкувър е прекрасен, но много често вали дъжд и е малко като провинциален град. Бях свикнал в Африка да работя с хора от светските среди. А във Ванкувър хората обичаха да ходят на разходки в гората, да карат колела, да тичат, да ядат здравословно, да ходят на йога, но нямаха отношение към модата”, казва стилистът. Във Ванкувър на никого не му пука, че Кирил 3 години е работил за “Мис Свят”, че дори е бил стилист на една африканска принцеса. Започва със 1100 долара на месец, а само наемът на апартамента е 750 долара. Често ходи пеша до работата, защото няма пари за автобус. Но Кирил стиска зъби и решава се премести в Торонто, където живее и днес от почти 20 години. Плашат го със страшния студ в Торонто, но когато отива, установява, че зимата е като в България. В Торонто вече знаят за таланта, работил във Ванкувър за елитната японска верига и Кирил получава няколко предложения за работа. Избира фирма, която лансира натурални продукти за коса от Америка. След година го канят в Holt Renfrew – най-модния универсален магазин, в който се продават дрехи на най-елитните марки като “Шанел”, “Долче и Габана”, “Баленсиага”. Фризьорският салон в него също е от най-висок клас. В него ходят всички знаменитости. Там Кирил остава близо 12 години и е най-оборотният фризьор, като всяка година получава награди. “Бях много доволен, но дойде време да направя нещо свое, за което цял живот съм мечтал”, казва стилистът. Заедно със свой колега той създава студио за красота “One2One”. В името влага своята представа за такова място: “One2One” означава “едно към едно”. Аз и ти, когато сме заедно и ти правя косата, съм фокусиран само в теб. Цялото ми внимание е насочено към твоята личност”, обяснява стилистът. Салонът е в един от двата най-скъпи квартала в Торонто – Forest Hill и най-популярният в града. Той е с 20 фризьорски места, плюс козметични процедури, маникюр, педикюр и към него има СПА център от 500 кв. м и магазин за аксесоари. Работи нонстоп 7 дни в седмицата. Клиенти са му най-богатите хора на Канада, там често ходят знаменитости. “Имах предложение да правя косата на Бритни Спиърс по време на турнето й, но това означаваше за 6-8 месеца да се откъсна от работата си и отказах”, казва стилистът. А формулата му за успех, с която печели първо място в Канада, е желязна. Първо, никога не карат клиентките да чакат. Започват точно в записания час. Не си позволяват да зарежат клиентката си по средата на прическата, за да се занимаят с друга клиентка. Работят с една клиентка с часове, при пълна концентрация. В салона е забранено да отложиш записан час на клиентка, защото са те извикали да правиш прическа някъде навън, макар че за това ще ти платят повече. Всеки фризьор в този салон е с различна тарифа. Тя се определя от Кирил според броя клиенти на коафьора. Всички са взаимозаменяеми. Длъжни са да правят нещо като досие на всяка своя клиентка. Ако нейният фризьор отсъства, я поема друг, който отваря досието й и вижда например по каква формула трябва да я боядиса. Идеята е не само всеки фризьор, но и салонът да не губи нито една своя клиентка, независимо дали тя е милиардерка, милионерка или с по-скромни възможности и по-рядко идва. Ако някоя клиентка поиска лично звездата Кирил да й направи косата, цените му са много по-високи от на колегите му. Едно подстригване при него е 140 канадски долара, а боядисването и прическата стигат до 600 долара. “Брат ми е много скромен, но клиентките направо го обожават! Ако може да ги видите колко щастливи си тръгват!”, казва сестра му Юлия Мумджиева, бивша световна шампионка по гимнастика от ансамбъла. За клиентите си той е най-близък приятел и изповедник. “Преди правихме косите на участниците в конкурса “Canada’s Top Model”, а продуцентката му прави и другите големи шоута в Канада. Веднъж се пошегува: “Само ако можех за една година да поставя камери в салона, такова шоу щях да направя! – смее се Кирил. – Но това никога няма да стане, защото така никой няма да се отпусне да си споделя личните неща – от разводи до изневери, проблеми с деца… За нас е важно да се чувстват по-добре като излязат, да им вдигнем настроението, самочувствието, духа.” Всички в Торонто знаят, че звездата Кирил е българин и той често разказва на приятелите и клиентите си за България. “Мило ми е всичко у нас, България е прекрасна страна. Аз ако не беше това неприемане на хората с различна сексуална ориентация преди 20 години, защо да си напусна моята си страна, с моите си хора, с моя език и култура?! И в България щях да съм звезда, и досега страдам и ми липсват родината и близките ми”, натъжава се българинът. В Торонто той е в официален брак от близо 15 години с мъжа, с когото се влюбват от пръв поглед. Пери Зъмъл е един от най-известните мениджъри и агенти на артисти, продуценти и режисьори. “Бракът е важен, защото, ако недай Боже нещо се случи на единия, другият да има право да получи информация в болницата и да вземе решение за неговото лечение”, обяснява Кирил.      ", "date": "2019.02.17", "title": " Кирил, коафьорът на Мис Свят\t\t\t"}
{"url": "https://trud.bg/%d1%81%d0%bb%d0%b5%d0%b4-%d0%ba%d1%8e%d1%81%d1%82%d0%b5%d0%bd%d0%b4%d0%b8%d0%bb%d1%81%d0%ba%d0%b0%d1%82%d0%b0-%d0%ba%d0%b0%d1%81%d0%b0%d0%bf%d0%bd%d0%b8%d1%86%d0%b0-%d0%ba%d0%be%d0%bd%d1%82%d1%80/", "text": "Гетата са престъпни средища, своеобразни феодални владения на циганските барони и техните банди и е ангажимент на силовите структури да разтурят тези схеми и да защитят българските граждани. Това категорично изявление направи във Фейсбук профила си общинския съветник в СОС от ВМРО и председател на „Патриоти за София – ВМРО и Атака“ Карлос Контрера. Позицията му идва няколко часа след , предизвикано от циганската банда на „Гольовците“, при което загина мъж на 35г., който се е опитал да ги разтърве. Ето и пълния текст на публикуваното изявление на Контрера във ФБ: Днешното циганско меле в Кюстендил е поредна брънка от противообществените прояви на представители на циганския престъпен клан „Гольовците”. Негови представители са непрекъснато замесени в побои, причиняване на тежки телесни повреди, убийства, разпространение на наркотици, търговия на акцизни стоки без бандерол, проституция, търгуване на гласове по изборите. В квартал „Изток” в Кюстендил тартори са фамилия „Гольвците”. Техен лидер е Славчо Игов по прякор Ице. Има няколко присъди във Франция и България. Няма месец без ,,Гольовците” да не предизвикат скандали и побоища в заведения в Кюстендил.Тази сутрин в центъра на града около7ч. в денонощното заведение ,,Иридиум” отново членове на ,,Гольовците” са предизвикали масов бой с група младежи. Мелето се е пренесло в градинката пред заведението, където случаен минувач се е опитал да ги разтърве. В суматохата е намушкан смъртоносно с нож и в последствие умира. Главатарят на циганския клан Славчо Игов е с тежка черепно мозъчна травма в Пирогов. В болницата в Кюстендил са настанени още петима ранени. Според данни от местните жители убиецът е около двадесет годишен и е член на клана. Той е с неизвестен баща и е от прословутия кв. „Изток”. Той има в актива извършени няколко побоя с нанесени телесни повреди, но до момента е успял успешно да се изплъзне от правосъдието и не е наказван. Този престъпен цигански клан има своите разклонения, например в столичния квартал „Орландвоци”. Известно е, че всяка година членове на фамилията „Гольовци” са в основата на побоища в град Кюстендил. Празно няма при тях, както се казва. Логично е МВР незабавно да погне целия клан и всички негови членове, замесени в престъпления, да бъдат „изтръскани с хастара нагоре“. Една мащабна акция срещу „Гольовците” ще извади на показ килограми дрога, милиони левове от незаконна дейност, имущество с необясним произход – къщи, коли, злато. Много е вероятно да се открие и незаконно оръжие. Гетата са престъпни средища, своеобразни феодални владения на подобни типове и е ангажимент на силовите структури да разтурят тези схеми, виновните да бъдат осъдени и да полежат дълго, а всичкото им имане да бъде конфискувано в полза на държавата. На ход са МВР, Прокуратурата, КПКОНПИ и съдебната власт.  ", "date": "2019.02.17", "title": " Карлос Контрера от ВМРО: Гетата са язва – на ход са МВР, Прокуратурата, КПКОНПИ и съдебната власт"}
{"url": "https://trud.bg/%d0%bf%d0%b8%d1%8f%d0%bd-%d1%88%d0%be%d1%84%d1%8c%d0%be%d1%80-%d0%b5-%d0%b2%d0%b8%d0%bd%d0%be%d0%b2%d0%b5%d0%bd-%d0%b7%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0%d1%82%d0%b0/", "text": "Катастрофата, в която загина известният певец Шабан Шаулич е била причинена от пиян шофьор, съобщава сръбският сайт „Телеграф“. Според предварителна информация от властите в Германия, където стана инцидентът, 34-годишен мъж в нетрезво състояние, се е забил с автомобила си в колата, в която се е возил Шаулич. На шофьора е била взета кръвна проба за алкохол. Тежката катастрофа е станала около 7 часа сутринта близо до германския град Биелефелд, където Шаулич имал участие предишната вечер. Пътят, където стана инцидентът е бил затворен в продължение на два часа, тъй като спасителите не могли да извадят хората, заклещени в двата автомобила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.17", "title": " Пиян шофьор е виновен за катастрофата, в която загина сръбският певец Шабан Шаулич"}
{"url": "https://trud.bg/%d0%b0%d0%ba%d0%b0%d0%b4-%d0%b2%d0%b0%d0%bd%d1%8c%d0%be-%d0%bc%d0%b8%d1%82%d0%b5%d0%b2-%d1%81%d1%82%d0%b0%d0%bd%d0%b0-%d0%b4%d1%8f%d0%b4%d0%be/", "text": "Акад. Ваньо Митев, бившият ректор на Медицински университет-София, стана дядо на здравно момченце. Бебето, което е кръстено на учения, проплака на 15.02.2019 г. в 21.59 ч., тежи 3,190 кг и е 50 см. То и майката се чувстват добре. „Внукът ми е пето поколение в семейството, което по традиция ще празнува Ивановден“, посочи с гордост акад. Митев пред „Труд“. Самият той е кръстен на дядо си – Иван и е ръководител на Катедрата по химия и биохимия в МУ-София. Има разработени над 100 български проекта по линия на МОН и Съвета за медицински науки на МУ, носител е на над 50 престижни български и международни отличия. Баща му – проф. Иван Митев, е автор на едно от най-значимите открития в съвременната медицина – шестия сърдечен тон. Екипът на „Труд“ пожелава на семейството и на малкия Иван здраве, щастие, много успехи и бъдещи постижения!", "date": "2019.02.17", "title": " Акад. Ваньо Митев стана дядо\t\t\t"}
{"url": "https://trud.bg/%d0%b4%d0%b5%d1%81%d0%bf%d0%be%d0%b4%d0%be%d0%b2-%d0%b2%d0%bb%d0%b5%d0%b7%d0%b5-%d0%ba%d0%b0%d0%bb%d1%8f%d1%80%d0%b8-%d0%bf%d0%be%d0%b1%d0%b5%d0%b4%d0%b8/", "text": "Кирил Десподов набира скорост и в италианския футбол. Най-добрият за 2018 година влезе като резерва за „Каляри“ и допринесе за обрата – 2:1 у дома срещу „Парма“. Десподов се появи в 56-ата минута, а след това 30-годишният Леонардо Паволети заби двата гола, с които мачът се обърна. В миналия кръг Десподов дебютира с четвърт час, но „Каляри“ бе разгромен от „Милан“ с 0:3 на „Сан Сиро“. Полякът Кжищоф Пиятек пък е надеждата за добри дни в „Милан“. След като дойде от „Дженоа“, за да смени Гонсало Игуаин, нападателят вкара шест гола в първите си пет мача. Донесе с 2 попадения победата над „Аталанта“ с 3:1 и изостава само с две от Кристиано Роналдо в класацията на реализаторите. Спортният директор и легенда на „Милан“ Паоло Малдини призова медии и фенове да не сравняват Пиятек с Андрей Шевченко „Той вече прави невероятни неща, но Шева е уникален“, каза Малдини. Фенове на „Челси“ пък стартираха критики към своите шефове заради Пиятек. Лондонският клуб вложи 35 милиона евро в Игуаин, който е на 31 години. А полякът е само на 23. Игуаин е вкарал само два пъти за „Челси“ – при 5:0 над „Хъдърсфийлд“. В същото време Пауло Дибала разсмя Италия с кучето си. В социалните мрежи аржентинецът публикува снимка как с кучето си копира радостта след гол на Кристиано Роналдо. Дибала и домашният любимец лежат по гръб с разперени ръце (лапи) – виж снимката. В петък нападателят прекъсна серия от 10 мача без гол в „Ювентус“ при 3:0 „Фросиноне“.", "date": "2019.02.17", "title": " Десподов влезе, „Каляри“ победи"}
{"url": "https://trud.bg/%d0%b1%d0%b5%d0%b7-%d1%8f%d0%bd%d0%ba%d0%be%d0%b2-%d0%bd%d0%b0-%d1%84%d0%b8%d0%bd%d0%b0%d0%bb%d0%b8%d1%82%d0%b5-%d0%b2-%d0%bf%d1%8c%d0%be%d0%bd%d0%b3%d1%87%d0%b0%d0%bd%d0%b3/", "text": "Радослав Янков не успя да намери място в същинските състезания от Световната купа в паралелните дисциплини на сноуборда в Пьонгчанг (Република Корея). Бившият носител на Големия кристален глобус отпадна в квалификациите и на двете състезания по паралелен гигантски слалом – в събота за 24-о място, а вчера остана 22-и.  В първия старт триумфира словенецът Ян Козир, а във втория победата грабна Андреас Промегер (Австрия), който излезе начело в генералното класиране с 2986 т. пред сънародника си Бенямин Карл (2700 т.). Янков е 23-и с 956,1 т.", "date": "2019.02.17", "title": " Без Янков на финалите в Пьонгчанг"}
{"url": "https://trud.bg/%d0%bf%d0%b0%d0%ba-%d0%bc%d0%b0%d0%bb%d1%88%d0%b0%d0%bd%d1%81-%d0%b7%d0%b0-%d0%bf%d0%be%d0%bf%d0%be%d0%b2-%d0%b8-%d0%ba%d0%be%d0%bc%d0%bf%d0%b0%d0%bd%d0%b8%d1%8f/", "text": "Нито един от тримата българи не успя да завърши слалома от световното първенство по ски алпийски дисциплини в Оре (Швеция). Звездата ни Алберт Попов хвана кол в първия манш, а малко по-късно отпадна и Камен Златков.  „Успях да направя нелошо спускане, движех се доста добре до последната междинна контрола – заяви Попов. – В последната част на слалома ми хвана кол, което се случва. Яд ме е, но в крайна сметка продължаваме напред.“  Така само Йоан Тодоров успя да стигне до финала на първия манш. При това с доста неубедително каране и изоставане от 7,88 секунди за 41-ото място. Следобед обаче и той се подхлъзна на коварното трасе и отпадна.  Състезанието се превърна в пълен триумф за Австрия. Най-голямата сила в спорта, която нямаше титла на шампионата до последния ден, обра всичките три медала. Марсел Хиршер спечели безапелационно, като през по-голямата част от втория манш си позволи да намали скоростта в името на сигурността и авансът му падна до 65 стотни. Втори остана Михаел Мат, а трети на 76 стотни завърши Марко Шварц. Алекси Пентюро направи много силни два манша, но едва не падна при единствената си грешка и това го остави 4-и.", "date": "2019.02.17", "title": " Пак малшанс за Попов и компания"}
{"url": "https://trud.bg/%d0%bd%d0%b5%d0%b2%d1%8f%d0%bd%d0%b0-%d0%b2%d0%bb%d0%b0%d0%b4%d0%b8%d0%bd%d0%be%d0%b2%d0%b0-%d0%be%d1%82%d0%ba%d1%80%d0%b8-%d1%81%d0%b5%d0%b7%d0%be%d0%bd%d0%b0-%d1%81-%d0%b1%d1%80%d0%be%d0%bd%d0%b7/", "text": "Невяна Владинова откри сезона с бронз на турнира по художествена гимнастика от веригата Гран при в Москва. Капитанката на националките спечели отличието на топка, като получи 19,600 точки. На обръч тя завърши пета с 18,350 т. И на двата уреда №1 стана световната и европейска шампионка Дина Аверина. На другите две съчетания Невяна се нареди 6-та, като на бухалки ликува Александра Солдатова, а на лента – Арина Аверина, и двете от Русия. Ден по-рано Владинова приключи седма в многобоя със 75,950 т. Въпреки пропуските националката остави силно впечатление у съдии и публика със сложността и атрактивността на съчетанията си. Победителка отново стана Дина Аверина с 84,200 т. А Татяна Воложанина направи отличен дебют при жените на съпътстващия турнир „Алина Кабаева“ – пета в многобоя с 66,100 т. Първа е представителката на домакините Марина Лобанова със 74,400 т.", "date": "2019.02.17", "title": " Невяна Владинова откри сезона с бронз"}
{"url": "https://trud.bg/%d1%86%d0%b5%d0%bb%d1%83%d0%b2%d0%ba%d0%b0-%d0%bf%d1%80%d0%be%d0%bc%d0%b5%d0%bd%d1%8f-%d0%b6%d0%b8%d0%b2%d0%be%d1%82%d0%b0-%d0%bd%d0%b0-%d0%bd%d0%b0%d0%b4%d1%8f-%d0%ba%d0%be%d0%bc%d0%b0%d0%bd%d0%b5/", "text": "Четвъртата легенда, която “Труд” представя в новата рубрика “С любов от…”, е феноменалната гимнастичка Надя Команечи. Румънската легенда е само 14-годишна, когато печели титлата на Олимпиадата в Монреал през 1976-а. Спортната й кариера продължава седем години – от 1974-а до 1981-а. За този период тя успява да завоюва общо пет златни олимпийски медали (Монреал – 1976 и Москва -1980), два златни от световни и девет златни от Европейски шампионати. Бяга от Румъния само няколко седмици преди да падне режима на Чаушеску, заплашена от куршуми на границата. Румънката е първата, която получава абсолютна десятка на Олимпиада Сватбата й с Барт Конър в Букурещ е директно предавана по телевизията Бела и Марта Кароли я награждавали със захарно петле за всяка успешна тренировка Рискувайки живота си, тя бяга от родината седмици преди да падне комунистическия режим „Секуритате“ следи навсякъде какво прави най-ценната звезда на социалистическа Румъния Едно румънско момиче, вързало косата си на конска опашка, вдига ръце с разперени пръсти и поздравява публиката, станала на крака в препълнена огромна зала в Монреал. Момичето е само на 14 години и току що е спечелило абсолютната олимпийска титла по спортна гимнастика през 1976 година. Казва се Надя Команечи и вече е героинята на Олимпиадата. Тя е най-младата олимпийска шампионка и първата в света, получила абсолютна десятка на най-голямото състезание. Съдиите дори й вдигат не една, а цели шест десетки заради перфектно изиграните съчетания! Оттогава са изминали 43 години, а Феята от Карпатите, както наричат Надя Команечи в световната преса, продължава да е най-известното и популярно име в историята на световната женска спортна гимнастика. Има обаче и още няколко момента, които са белязали живота на легендарната румънка. Един от тях е точно на тази Олимпиада през 1976-а в Монреал, където светът се влюбва в нея. По телевизията върви церемонията от награждаването на победителките в гимнастическия турнир, а на стълбичката са трите най-добри – Надя, Нели (Ким) и Людмила. Изведнъж камерата запечатва една трогателна постъпка, което ще обиколи целия свят – третата слиза от своето стъпало, застава пред първата и почти майчински я прегръща и целува. Дамата е непобедимата Людмила Туришчева – съветската състезателка, която години наред печели като машина всички състезания. И 24-годишната Люда показва на света как предава короната на 14-годишното румънско момиче, което ще стане една от най-големите легенди на световния спорт. Съдбата често се намесва явно, а не тайно в живота на Команечи. Кой да предположи, че първата си съвсем невинна целувка, запечатана от фотографите на едно състезание през 1976-а, тя ще получи от американеца Барт Конър, с когото пак същата съдба ще ги събере след 17 години, ще застанат пред олтара след 20 и ще бъдат все още заедно и сега, 33 години след нея. Надя Елена Команечи – това е цялото име на звездата, е родена на 12 ноември 1961-а в градчето Георге Георгиу-Деж (сега градът носи името Онещ), на 200 километра от столицата Букурещ. Още 6-годишна тя попада в чудесната зала по гимнастика, където работят треньорите Бела и Марта Кароли, и които ще се превърнат в нейни втори родители. Те веднага забелязват трудолюбието, таланта и железния характер на малкото момиченце с бели панделки, което прави повече, отколкото изискват самите те. И резултатите не закъсняват. На 13 (!) години тя вече е абсолютна европейска шампионка (най-младата и досега). Е, цената за това не е малка… струва по едно захарно петле на Кароли след всяка успешна тренировка на Надя. Точно това тя ще признае с неподправена сериозност пред световните медии след триумфа си в Монреал. Списание “Тайм” (TIME) веднага ще я изстреля на корицата си. Но какво знае за това Надя… Два дни празнуват наградата и след това е в залата. Световната слава е далече от очите и ушите й. Затова тя не чувства никакво въздействие – Румъния все пак е затворена страна, част от социалистическия лагер. Тя няма и понятие какво се случва извън границите на родината й. Надя усърдно се готви за втората си олимпиада – московската през 1980-а и е решена да победи отново. 18-годишната румънка вече е висока и красива млада жена. Команечи е във върхова форма, рускините също. И победителка е Елена Давидова, която играе блестящо, а Надя дели второто място с Макси Гнаук от ГДР. Настава грандиозен скандал, който сътворява треньорът Бела Кароли. Човекът, който не търпи несправедливост, скача срещу съдийството. Идва 1981-а, годината, в която ще се случат неща, които ще отприщат нова енергия около Надя. По време на 11-дневното турне на румънския национален отбор по гимнастика в САЩ, треньорите – семейство Бела и Марта Кароли, решават да останат в Щатите. Очаквано в Румъния се разгаря истинска истерия – семейство Кароли, смятани за истински спортни икони, са обявени за “предатели” и срещу близките им следват репресии. В немилост изпада и голямата звезда на румънската школа Надя Команечи. Оттук насетне две очи на сътрудници от всесилната служба “Секуритате” ще следят какво прави най-ценната звезда на социалистическа Румъния. Забраняват й да напуска Румъния. Западната преса приписва на най-знаменитата румънка милиони в банка, вила на Черно море, дори роман с Нику, синът на диктатора Николае Чаушеску. Мълвата за любовна връзка с Нику се чува упорито и в родината й. След години Надя от сърце ще се изсмее над подобни интриги и писания. Веднъж на три месеца е подложена като всички останали на унизителен тест за бременност – от бездетните жени държавата взема данък. Със сина на Чаушеску тя се среща само на официални мероприятия и за никакъв роман не може и дума да става. Защото Надя е влюбена в друг. Това е най-романтичната, но и най-драматичната глава в биографията й. През ноември 1989-а Надя решава да последва треньорите си в САЩ. Осем години след тяхното емигриране, и само няколко седмици преди Чаушеску да бъде свален от власт и разстрелян, тя решава да избяга от Румъния. Всичко става много бързо и по всички правила на детективския жанр. Само за два дни тя минава премеждия, които не всеки би издържал. Емигрантът Константин Панаит я води пет-шест часа в тъмното, докато малката група дезертьори румънци стигнат границата с Унгария. Чуват се и куршуми, когато преминават бодливата тел. Свързва се с американското посолство във Виена и оттам й помагат да стигне до страната на неограничените възможности. Първоначално тя живее и работи за кратко в Монреал, мястото, където изгрява звездата й, но след това се премества в САЩ. Много скоро тя ще разбере, че не е попаднала на правилния човек, който да й помогне. Животът в Щатите променя изведнъж младата румънка, сблъскала се със свободата. Там тя веднага слага тежък грим, качва се на високи токчета и живее в евтини мотели с Панаит, който е женен и има четири деца. Тръгват слухове, че двамата са любовници, но нейната истина е друга. Години по-късно тя споделя, че Константин я е държал като заложница и е прибирал хонорарите й от гала спектаклите, в които тя участва, дори я пребивал от бой. Надя не иска да си спомня за тези първи години в Америка, когато тя е в пълен шок. Идва от комунистическа страна и не знае нищо нито за адвокати, нито за някакви си човешки права. Константин не й дава да говори с родителите, заплашва я непрекъснато, че ще я върне в Румъния. И Надя истински се страхува. Един от хората, които виждат, че нещо с нея не е наред, е Барт Конър. Да, това е същият русоляв гимнастик, който я целува, когато двамата печелят онова състезание в САЩ няколко месеци преди олимпиадата в Монреал. Тогава фоторепортер моли 18-годишния Барт да се наведе и да целуне малката 14-годишна шампионка при жените. И на другия ден снимката се появява във всички вестници. Наричат ги Ромео и Жулиета в гимнастиката. 14 години след онази паметна снимка те пак са заедно и не са безразлични един към друг. Освен Барт, и други усещат напрежение у Надя – това са румънският треньор по ръгби Александър Щефу и семейство Бела и Марта Кароли. С общи усилия всички я измъкват от лапите на Панаит и 18 месеца тя се възстановява от преживения ужас. Барт е непрекъснато около нея и през 1993-а те заживяват заедно. Година по-късно румънката получава годежен пръстен с 3-каратов диамант. Сватбата им през 1996-а е като в приказките. Барт се съгласява тя да бъде в Румъния, а Надя за първи път след бягството се връща в родината си. С прекрасна рокля от дантела Надя е страхотна булка. Цяла Румъния се вълнува за своята любимка – сватбата се излъчва директно по националната телевизия. През 2001 година Команечи получава и американско гражданство. А през 2006-а 44-годишната олимпийска шампионка ражда син – Дилън Пол. Двамата с Конър, който също е олимпийски шампион, живеят в Норман, щата Оклахома. Надя и Барт издават свое списание, коментират спортни събития в други издания, работят в основаната от Конър гимнастическа Академия, която е една от най-престижните в Америка. През 90-те години на миналия век галите, които организират, са хит в страната на неограничените възможности. Семейството подава ръка на българските гимнастици Йордан Йовчев и Красимир Дунев, които няколко години гастролират с шоуто и благодарение на тях сбъдват американската мечта. Команечи пътува поне два пъти в годината до родината си, където тя има доста проекти. В Румъния тя създава специален фонд за оказване на помощ, поддържа организации, които помагат на болните от мускулна дистрофия и съдейства за построяването на детска болница в Румъния. Освен това шампионката е създала там “Гимнастическа школа Надя Команечи”, открива и ресторант “Шампиони” в центъра на Букурещ. През 2006-а в Румъния се провежда допитване за това кои са 100-те най-велики румънци на всички времена”. Надя отново получава десятка – заема 10-то място – най-високото сред съвременниците и сред спортистите. Команечи винаги се е гордяла с родината си. Тя получава американски паспорт, но запазва и румънското си гражданство. През 2003-а издаде книга, която може да се каже, че е биографична. В нея тя пише: “Знаете ли нещо за моята родина? Не можеш да кажеш, че познаваш някого, ако не знаеш откъде идва. Такава съм, каквито са и сънародниците ми. Аз съм продукт от техните войни, революции, падения и триумфи. Ако искате да ме опознаете, трябва да познавате румънците, защото моят дух бе изграден от техните преживявания”.", "date": "2019.02.17", "title": " Целувка променя живота на Надя Команечи\t\t\t"}
{"url": "https://trud.bg/%d0%b4%d0%b8%d0%b0%d0%bb%d0%be-%d0%bf%d1%80%d0%b5%d1%81%d0%ba%d0%be%d1%87%d0%b8-%d1%88%d0%b0%d0%ba-%d0%b7%d0%b0-%d0%b7%d0%b0%d0%b1%d0%b8%d0%b2%d0%ba%d0%b0-%e2%84%961/", "text": "20-годишният гард на „Оклахома Сити Тъндър“ Хамиду Диало спечели конкурса за забивки от звездния уикенд в НБА. Младокът прибягна до помощ от приятел – легендата Шакил О’Нийл, който влезе в ролята на… „кобилата“ за прескачане. Диало с лекота прелетя над 216-сантиметровата знаменитост, за да забие топката в коша така, че остана да виси на ръката си.  Крилото на „Бруклин Нетс“ Джо Харис пък спечели конкурса за стрелба от тройката, а Джейсън Тейтъм се оказа №1 по умения. Мачът на звездите пък бе късно снощи навръх рождения ден на легендата Майкъл Джордан.", "date": "2019.02.17", "title": " Диало прескочи Шак за забивка №1"}
{"url": "https://trud.bg/%d0%b1%d0%b5%d1%80%d0%be%d0%b5-%d0%b5-%d0%bf%d0%be%d1%80%d0%b5%d0%b4%d0%bd%d0%b8%d1%8f%d1%82-%d1%82%d0%b8%d0%bc-%d0%be%d1%82-%d1%82%d0%be%d0%bf-6-%d1%81-%d1%84%d0%b0%d0%bb%d1%81%d1%82%d0%b0%d1%80/", "text": "След „Лудогорец“ и ЦСКА, „Берое“ също не започна с победа пролетния дял от шампионата. Тимът, воден от Александър Томаш, отстъпи на предпоследния преди този кръг „Септември“ с 0:1 на националния стадион „Васил Левски“. Единственият гол в двубоя от 21-ия кръг на Първа лига заби дебютантът в състава на домакините Кристофър Масамба в 25-ата минута след образцова атака. След почивката Асен Чандъров бе близо до това да удвои преднината на софийския тим, но ударът му мина покрай целта. Попадение на Мартин Камбуров в средата на втората част бе отменено заради засада. В заключителните минути Ерол Алкан от „Берое“ бе изгонен за втори жълт картон. Двубоят пък бе изгледан от селекционера Петър Хубчев.", "date": "2019.02.17", "title": " „Берое“ е поредният тим от топ 6 с фалстарт през пролетта"}
{"url": "https://trud.bg/%d1%81%d1%80%d1%8a%d0%b1%d1%81%d0%ba%d0%b0%d1%82%d0%b0-%d0%bc%d1%83%d0%b7%d0%b8%d0%ba%d0%b0%d0%bb%d0%bd%d0%b0-%d0%b3%d0%b8%d0%bb%d0%b4%d0%b8%d1%8f-%d0%bf%d0%be%d1%82%d1%8a%d0%bd%d0%b0-%d0%b2-%d1%81/", "text": "Сръбската музикална гилдия потъна в скръб след новината за трагичната смърт на певеца Шабан Шаулич, който   на 67-годишна възраст. Някои от най-известните балкански изпълнители изказаха съболезнованията си в социланите мрежи. Певицата Цеца Величкович пусна снимка на Шаулич в Инстаграм и написа: „Заслужаваш място сред най-големите… Почивай в мир скъпи приятелю… Ще ни липсваш…Никога няма да има по-добър от теб…“ Съболезнованията си изказаха и други известни сръбски музиканти като Кеба, Мира Скорич и Злата Петрович. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2019.02.17", "title": " Сръбската музикална гилдия потъна в скръб след смъртта на Шабан Шаулич"}
{"url": "https://trud.bg/%d1%84%d0%b5%d0%bd%d0%be%d0%b2%d0%b5-%d0%bd%d0%b0-%d0%be%d0%bf%d0%b0%d1%88%d0%ba%d0%b0-%d0%b7%d0%b0-%d1%81%d0%bd%d0%b8%d0%bc%d0%ba%d0%b0-%d1%81-%d0%ba%d0%b0%d0%bc%d0%b5%d0%bb%d0%b8%d1%8f/", "text": "Началото на новия сезон е следващата неделя Михаела Филева и Влади Ампов – Графа даваха автографи и зарадваха почитателите си  Стотици фенове на музикалното риалити “Гласът на България” атакуваха столичен мол през уикенда, където имаха възможност да се снимат на емблематичния червен стол от формата, заедно със звездните треньори. Поп изпълнителите Влади Ампов – Графа и Михаела Филева неуморно раздаваха автографи и не отказваха снимки с последователите си. Двамата се радваха на огромен интерес от посетителите на търговския център, особено от децата и тийнейджърите. Последна на мястото на срещата пристигна Камелия. Тя също не пропусна да обърне внимание на почитателите си. Секунди след като фолк дивата се настани на емблематичния червен стол, се образува опашка от нейни фенове, които бяха дошли в столичния мол специално да се щракнат за спомен с любимката си. Освен че изпълнителката на “Огън момиче” поздрави най-малките меломани, техните родители също получиха автограф и снимка с нея. На събитието присъстваха и някои от най-запомнящите се участници от предишния сезон на “Гласът на България” – Ния, Виктория, Деница, Рафаел и Симеон. Всички те изпълниха свои авторски парчета на сцената в търговския център и също раздаваха автографи на почитателите си. Водеща на събитието бе новото попълнение на предаването Елина Марковска, която влиза в ролята на V-Reporter. Тя ще има онлайн рубрика, в която ще показва ексклузивно съдържание на сайта на шоуто. На финала на срещата на зрителите на “Гласът на България” с треньорите тя напомни, че началото на новия сезон е тази неделя, 24 февруари, от 20.00 часа по Би Ти Ви.  ", "date": "2019.02.17", "title": " Фенове на опашка за снимка с Камелия\t\t\t"}
{"url": "https://trud.bg/%d0%b3%d0%be%d0%bb%d1%8c%d0%be%d0%b2%d1%86%d0%b8%d1%82%d0%b5-%d0%b7%d0%b0%d0%ba%d0%bb%d0%b0%d0%bb%d0%b8-%d0%b2%d0%b0%d0%bb%d1%8c%d0%be-%d0%bd%d0%b0%d1%81%d1%80%d0%b5%d0%b4-%d0%ba%d1%8e%d1%81%d1%82/", "text": "Загиналият бил клиент в дискотеката Пияни цигани от клана Гольовците предизвикаха кърваво меле в центъра на Кюстендил. При касапницата бе убит 35-годишния Валери Дъбов, петима души бяха ранени, а осем арестувани. За издиравне бе обявен 19-годишен ром, по прякор Гучи. От полицията завяха, че избухналата свада не е била на етническа основа, а битова – заради големи количества алкохол. Въпреки това над 100 жители на Кюстендил се събраха на мирен протест с искане по-бързо да бъде заловен извършителят. Хората не скриха, че в града има напрежение заради безнаказаността на Гольовците, които живеят в квартал “Изток”, както и заради някои от институциите, които не си вършат работата. Скандалът и боят започнал на разсъмване в дискотека “Иридиум” между две компании, едната от които била циганска. След намесата на охранители най-агресивните роми били изведени навън, а през това време Гольовците се обадили да повикат подкрепления. Към 7,30 ч пристигнали 10-ина роми, въоръжени с ножове, мачете и бухалки и заедно със събратята си погнали другата компания по Ларгото на града. Сблъсъците продължили и в района на джамията “Ахмед бей” и в подходите към кооперативния пазар. Там прозвучали и изстрели от газов пистолет. По неофициална информация близо до джамията станала и смъртоносната схватка, при която Гучи пробол с нож в сръцето Валери Дъбов и избягал. Младият мъж, наричан от всички Вальо, издъхнал на място в локва кръв. Чичото на Гучи – Ангел Игов – Гольовеца, бил откран в кюстендилската болница с черпено-мозъчна травма. Оттам той бил транспротиран до “Пирогов” с опасност за живота. Бойните сцени, включително и на убийството били заснети от камери, чиито записи са иззети от полицията. Шефът на Областната дирекция на МВР ст. комисар Илиян Стамболийски обясни, че 19-годишния младеж от ромския квартал “Изток” има досие с три криминални прояви, две от които са за нанасяне на телесни повреди. Загиналият Вальо няма полицейски регистрации. Той е родом от Разлог, но от години адресната му регистрация е в Кюстендил. Работи в местна дърводобивна фирма. Не е бил случаен минувач. Във фаталната вечер бил сред клиентите на дискотеката, които се скарали в Гольовците.   Кюстендилци на мирен протест: Не искаме такова бъдеще на децата ни Часове след клането в центъра на Кюстендил, над 100 жители организираха мирен протест в социалните мрежи. Към 15 ч те се събраха на кръстовището при Градския плаж, а по-късно минаха в шествие по централни улици, без да блокират движението. “Ние сме тук за съпричастност към семейството на убития мъж. Една трагедия, която силно се надяваме да не прерасне в етнически конфликт. Нашата цел не е такава, а . да покажем, че гражданското общество се интересува от това, което се случва и че имаме позиция. Ние не искаме такова бъдеще за нас и нашите деца”, заяви Елица Димитрова, една от организаторките на протеста. “Ние сме тук, защото ни писна от такива инциденти, при които млади хора умират. Мои приятели са участвали в това сбиване и един от тях е в тежко състояние.Сега искаме да подкрепим , хората които ги е страх спокойно да ходят по улиците в нашия град”, каза бившият национален състезател по борба Александър Костадинов.   Евродепутатът Ангел Джамбазки от ВМРО: Първо трябва да се възстанови редът Ние не настояваме да се приеме нашето предложение, а то да се обсъди широко в обществото, да се стигне до политическо съгласие и да се провежда дългосрочна стратегия за решаване на циганския въпрос, каза евродепутатът от ВМРО Ангел Джамбазки. Според него в краткосрочен план трябва да се възстанови редът. “Защото имаме гета, които са екстериториални – те не са българска територия и там вилнее законът на джунглата”, каза Джамбазки. По думите му в средносрочен план следва да се прекратят злоупотребите с ТЕЛК и източването на здравната и социалната система, а в дългосрочен – “въвеждането на образованието и възстановяването на трудовите навици на тези наши съграждани”. “Ако не започне прилагането на национално приета стратегия за решаването на този въпрос, няма смисъл от участието на ВМРО в управление, което губи време на българските граждани, българския народ и на българската нация. ВМРО ще има и след участието в управлението. Ние нямаме проблем министерските постове, имаме проблем с циганската престъпност”, добави евродепутатът.   Тарторът имал проститутки зад граница Ромският клан – убийство, присъди във Франция и нападения Скандалният цигански клан Гольовците от години са в центъра на почти всички престъпления в Кюстендил. Те станаха известни след убийство на пазач в черешов масив край кюстендилското село Шишковци през 2009 г. Три години по-късно Върховният касационен съд потвърди присъдите за деветима роми от фамилията и те бяха осъдени на общо 92 години затвора. Асен Иванов-Коняря получи най-тежката присъда – 19 години. Съдиите постановиха 18 години за брат му – Боян Иванов – Буле и за Георги Николов- Гърбушко. Останалите получиха по 16 г., 7 г. и четири години и половина затвор. Тарторът на Гольовците е задържан много пъти у нас и във Франция. Славчо Игов има няколко присъди. След 1996 г. Гольовеца е арестуван във Франция, където е задържан от местната полиция с крупна сума долари, марки и франкове, вероятно от сводничество и търговия с крадени коли. Върнат е в България, но там е изпратен в кюстендилското психиатрично отделение с диагноза “тежко психично разстройство”. После заминава за Франция с фалшив паспорт, като се установява в Тулуза. Там създава верига от публични домове, разбити през 2001 г. През 2002 г. заедно с брат му Стоян бяха осъдени в Тулуза на 13 години затвор за сводничество. Славчо бе експулсиран през 2006 г. в България от Франция и бе транспортиран в Бобовдолския затвор, където трябваше да доизлежи присъдата за сводничество, наложена му от френския съд. През 2008 г. бе освободен от Бобовдолския затвор. Брат му Стоян пък бе разследван за убийство във Варна. През март 2017 г. Гольовците отново вилняха в заведение в Кюстендил и намушкаха с нож охранител. Пазачът се размина само с лека рана в рамото. През октомври миналата година цигани от клана пребиха трима младежи пред дискотека в града.   Прокуратурата и МВР: Това е битов инцидент след много алкохол “Това е битов инцидент, завършил с криминално престъпление – не може да се говори за етническо напрежение”, обяви окръжният прокурор на Кюстендил Камелия Стефанова. “Причината за възникването на конфликта е употребата на алкохол от един от участниците в конфликта. Не говорим за напрежение между етносите. Случаят е битов, вследствие на голямо количество алкохол”, допълни обвинителката. Шефът на ОДМВР-Кюстендил Елиан Стамболийски също бе категоричен, че не може да се говори за етническо напрежение при клането. Криминалисти са иззели газов пистолет от мястото на престъплението, ще се направи експертиза дали е стреляно с него. Според собственика на заведението, в което започнало сбиването, скандалът бил предизвикан от ромите.  ", "date": "2019.02.17", "title": " Гольовците заклали Вальо насред Кюстендил (обзор)\t\t\t"}
{"url": "https://trud.bg/1336-%d0%bc%d0%bb%d1%80%d0%b4-%d0%bb%d0%b2-%d0%bd%d0%b0%d1%82%d1%80%d1%83%d0%bf%d0%b0%d0%bd%d0%b8-%d0%b0%d0%ba%d1%82%d0%b8%d0%b2%d0%b8/", "text": "В системата на допълнителното пенсионно осигуряване към края на 2018 г. са натрупани нетни активи на обща стойност 13,36 млрд. лв. Спрямо края на 2017 г. нетните активи на пенсионните фондове нарастват с 5,53%. Активите на универсалните пенсионни фондове са 11,19 млрд. лв., а на доброволните – малко над 1 млрд. лв. Значително по-малко средства има в професионалните пенсионни фондове (където се осигуряват работещите в условията на първа и втора категория труд) и в доброволните пенсионни фондове по професионални схеми. Общите приходи на пенсионноосигурителните дружества през 2018 г. са 184,3 млн. лв. като намаляват с 0,99% спрямо 2017 г. Печалбата на дружествата за 2018 г. е 60,43 млн. лв.", "date": "2019.02.17", "title": " 13,36 млрд. лв. натрупани активи"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-344/", "text": "Гольовците заклали Вальо насред Кюстендил Касапница след пиянска свада в дискотека. Полицията издирва 19-годишния циганин Гучи от квартал “Изток”.       Неродените деца са повече от родените в България И мъжете са жертви на домашно насилие, казва председателят на Асоциацията за интензивно семейно консултиране Стоян Георгиев в интервю за „Труд“.         Банките готови за стрес тестовете на ЕЦБ Активите им възлизат на 105,6 млрд. лв., което е ръст със 7,9% на годишна база. Консолидацията в сектора продължава – анализ на финансиста Димитър Чобанов.           Предизвестената смърт на преференциите Сделката е: „промяна в кодекса за нас, гаранции за пълен мандат за вас”. Партиите правят всичко възможно да запазят властта на своите политбюра за сметка на гражданите – коментар на д-р Борислав Цеков.             Къде свършва халифата Скритата стойност на декларациите от Мюнхен за Сирия – анализ на Благовест Бенишев.         Юристът комунист Силует на новия външен министър на Гърция Йоргос Катрунгалос. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.17", "title": " Вижте акцентите в броя на вестник „Труд“ в понеделник, 18 януари 2019"}
{"url": "https://trud.bg/%d1%80%d0%b8%d1%8f%d0%b4-%d1%82%d1%8a%d1%80%d1%81%d0%b8-%d0%bd%d0%be%d0%b2%d0%b8-%d1%81%d1%8a%d1%8e%d0%b7%d0%bd%d0%b8%d1%86%d0%b8-%d0%b2-%d0%b0%d0%b7%d0%b8%d1%8f/", "text": "Престолонаследникът на Саудитска Арабия, принц Мохамед бин Салман пристигна на посещение в Пакистан като част от обиколка, насочена към затвърждаване на позициите на кралството в ислямския свят след цяла серия скандали от последните месеци на международната сцена, предаде Ройтерс. Изначално визитата на МБС, както е известен саудитският благородник, трябваше да обхваща също така Малайзия и Индонезия, най-многолюдната мюсюлманска държава в света, но тези два етапа са били извадени от програмата без уточнения за причините. За сметка на това по време на визитата си принц Мохамад бин Салман се очаква да подпише договор за инвестиции в размер на над 10 млрд. долара в ядрен Пакистан. Посещението идва на фона на растяща ескалация на напрежението между Делхи и Исламабад, след кървав атентат срещу индийски войници преди седмица в оспорвания Кашмир. Сред официалните лица, с които МБС предстои да се срещне са и делегация на талибаните от Афганистан.", "date": "2019.02.17", "title": " Рияд търси нови съюзници в Азия"}
