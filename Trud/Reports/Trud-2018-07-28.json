{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-6-0-%d0%bf%d0%be-%d1%81%d0%ba%d0%b0%d0%bb%d0%b0%d1%82%d0%b0-%d0%bd/", "text": "Земетресение с магнитуд 6.0 по скалата на Рихтер е регистрирано в региона на морето Флорес, близо до Индонезия, показва справка на интернет страницата на Европейския средиземноморски сеизмологичен център (EMSC). Земетресението е регистрирано в 00:07 часа (20:07 часа българско време) на дълбочина от 574 км. Епицентърът е на 163 км от град Маумере, Индонезия. Няма данни за жертви и материални щети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Земетресение с магнитуд 6.0 по скалата на Рихтер е регистрирано близо до Индонезия"}
{"url": "https://trud.bg/%d0%b2%d0%b8%d0%ba%d1%82%d0%be%d1%80-%d0%be%d1%80%d0%b1%d0%b0%d0%bd-%d0%be%d0%bf%d1%80%d0%b5%d0%b4%d0%b5%d0%bb%d0%b8-%d0%b7%d0%b0-%d0%bf%d1%80%d0%b8%d0%bc%d0%b8%d1%82%d0%b8%d0%b2%d0%bd%d0%b0/", "text": "Европейският съюз провежда „примитивна“ политика по отношение на Русия, заяви в събота министър-председателят на Унгария Виктор Орбан пред етнически унгарци в румънския град Байле Тушнад, предава ТАСС. „От моята гледна точка, ЕС провежда, простете за израза, примитивна политика по отношение на Русия, твърдейки че тя е заплаха. Действително в Евросъюза има държави, които могат да се чувстват застрашени от Русия. Това са балтийските страни и Полша, чиито история и географско положение потвърждават това, но по-голямата част от държавите в ЕС не чувстват такава опасност – нито словаците, нито чехите, нито унгарците имат причина да вярват, че Русия представлява заплаха за тях“, заяви Орбан. „При тези условия е ясно, че балтийските държави, Полша и други държави биха спечелили от допълнителни гаранции от НАТО и ЕС, за да се чувстват спокойни, но останалите държави биха спечелили от развитието на двустранните отношенията с Русия“, продължи унгарският премиер. „Така че вместо тази примитивна политика към Русия, ние имаме нужда от много по-диференцирана, много по-специфична политика“. Според него, „Русия не се чувства безопасно, ако около нея няма буферни зони“ и затова се интересува от създаването на такива. „Това се случи с Украйна, но украинците заявиха ясно и твърдо, че не желаят да се превръщат в такава буферна зона, а искат да се приближат към ЕС и НАТО и да построят една модерна Украйна“, обясни Орбан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Виктор Орбан определи за „примитивна“ политиката на ЕС спрямо Русия"}
{"url": "https://trud.bg/%d0%bb%d0%b5%d0%ba%d0%be%d0%b2%d0%b8%d1%82%d0%b8%d1%82%d0%b5-%d0%b3%d1%8a%d0%b1%d0%b8-%d1%81%d0%b0-%d0%be%d1%82%d0%ba%d0%be%d0%bb%d0%b5%d1%88%d0%b5%d0%bd-%d1%86%d1%8f%d1%80-%d0%b7%d0%b0-%d0%b2%d1%81/", "text": "Чага – „дарът от боговете” В Сибир и азиатските страни е позната като „гъба на безсмъртието“ и „дар от боговете“. В Русия вълшебната напитка от чага носи полъх от историята и е наричана „партизанско кафе“. В Китай я определят като „цар на растенията“ (въпреки че не е растение), свързват я с дълголетието и я приемат като здравословна храна, която поддържа всички системи в организма, а японците я наричат „диамант на гората“. Лечебните й свойства са потвърдени от Медицинската академия на науките в Москва. Гъбата е била напълно непозната в западния свят, докато Александър Солженицин не я включва в романа си „Раково отделение”, публикуван през 1968 г. В смятаната за автобиографична творба нобеловият лауреат, който страдал от рак, разказва за местен лекар, който забелязал, че бедните селяни никога не били застигани от коварната болест. Той отдал това на факта, че те не можели да си позволят скъпи чайове и лекарства, вместо тях използвали настойка от чага. Лекарствен продукт, екстракт от чага, помагащ за подобряването на обменните процеси при онкоболни, се използва в Русия за лечение на рак от 1960 г., продава се и у нас. Освен това брезовата кора произвежда съединението бетулин, което гъбата поглъща и го превръща във форма, която може да бъде приемана през устата. Наличието на бетулинова киселина инхибира туморния растеж, убива туморните тъкани и клетки. Неотдавна чага привлече вниманието и като потенциално средство за терапия на ХИВ инфекция. Гъбата всъщност е дървесен паразит, който расте върху живи брезови дървета (по-рядко върху бук, бряст, клен, елша) и се храни с техните сокове. Необходими са около 20 години, за да узрее и да бъде готова за използване. За да оцелее в суровия климат, подсилвайки и лекувайки гостоприемника си, чага концентрира определени горски фитохимически и хранителни вещества, включително стероли, феноли и ензими. Това я прави толкова силна. Чага е мощно лечебно средство като източник на пантотенова киселина, така необходима за надбъбречните жлези и храносмилателните органи. Има високо съдържание на мед, калций, калий, манган, цинк и желязо. Дивата гъба е един от най-мощните адаптогени и е използвана като средство за предотвратяване на преждевременното стареене, както и за подобряване на физическата и умствената работоспособност. Активизира процесите по обработка на ензими в организма, влияе благотворно на черния дроб, регулира дейността на сърдечносъдовата и дихателната система, действа като общоукрепващ имуномодулатор. Препаратите на основата на чага нормализират дейността на стомашно-чревния тракт. Използват се и при лечението на язви на стомаха. Отвара от гъбата намалява кръвното налягане и снижава пулса. Гъбата съдържа и пигмента меланин, затова при втриването й в кожата може да се придобие дори тен. Комбуча – „еликсирът на безсмъртието” През 250 г. пр. Хр. хората от династията Ян в Китай консумирали напитка от ферментирал чай. Наричали я „еликсир на безсмъртието“. Няколко века по-късно в Русия тя била известна като „чаен квас“, тъй като след престояване 7 дни в подсладен черен или зелен чай при аеробни условия се получава приятно кисела газирана напитка. В Австрия пък я наричали комбухер, а в Америка – комбуча, но на много хора била позната просто като „гъбата от Манджурия“. Въпреки че наричат комбуча гъба, тя по същество е плесен, образувана от микроорганизми. Името „чаена гъба“ се дължи на уникалното свойство на бактериите да синтезират целулозна мрежа, наподобяваща повърхност на плесен. Високото съдържание на глюкоронова киселина и витамините В1, В2 и В6 превръщат комбуча в мощно лечебно и освежително средство, дори и при процесите на детоксикация, като се свързва с отровите в организма в черния дроб и ги отвежда в отделителната система. Наблюдава се положителен ефект при подагра, артрит и атеросклероза, т.е. състояния, свързани с прекомерни количества холестерол и пикочна киселина в организма. Предотвратява образуването на газове в червата, увеличава броя на Т-клетките, укрепва имунната система, сгъстява косата и поддържа цвета й. Помага при понижен тонус, отслабване на паметта, затлъстяване, целулит, акне, пременструален синдром, херпес зостер, безсъние, хемороиди, язви, възпаление на ставите.   Халюциногените разделиха научните среди Гъбите, които имат психоактивни качества, са определени под общия термин магически (magic mushrooms, shrooms). Те могат да предизвикат халюцинации и други промени във възприятията чрез активните си съставки псилоцибин и псилоцин, заради които се причисляват към групата на халюциногените. Вероятността за развитие на зависимост към магически гъби не е голяма. Мистични и чудновати, те са били използвани в миналото най-често от жреци и шамани за получаване на видения и изпадане в транс. Сега учените доказаха, че често са присъствали на трапезата на европейците преди 6000 години – древните хора са знаели за особеностите им да предизвикват халюцинации. На стените на испанска пещера са открити рисунки, изобразяващи вида Psilocybe hispanica. Гъбите са с куполообразни „шапки“, разположени на дълги и тънки „крачета“. Според някои научни проучвания псилоцибинът има положително влияние върху душевното здраве на пациентите, особено на тези, страдащи от рак. Те откриват, че след дори само едно психеделично изживяване (халюцинации) резултатите са налице. Във времето, когато страните преосмислят употребата на марихуаната за медицински цели, проучванията предполагат да се помисли неедностранчиво и за халюциногенните гъби.", "date": "2018.07.28", "title": " Лековитите гъби са отколешен цяр за всичко\t\t\t"}
{"url": "https://trud.bg/%d0%b4%d0%b2%d0%b5-%d0%ba%d0%be%d0%bb%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0%d1%85%d0%b0-%d0%be%d1%82-%d0%bc%d0%b0%d0%b7%d0%b5%d0%bd-%d1%80%d0%b0%d0%b7%d0%bb/", "text": "Мазен разлив на входа за Шумен след края на магистрала „Хемус“ доведе до две катастрофи в събота към 16,45 часа. „Колата ни се унесе, притеснихме се много, накрая се ударихме в мантинелата, щетите са големи“, разказа пред „Труд“ Валентина Добрева. Тя и синът й се движели с „Митсубиши“ към Шумен. Подали сигнал на телефон 112. Докато чакали съдействие обаче, още един автомобил се унесъл и счупил фар. Огромното петно е с мирис на нафта, казват очевидците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Две коли катастрофираха от мазен разлив на входа на Шумен"}
{"url": "https://trud.bg/%d0%b3%d0%b5%d1%80%d0%b8-%d0%bd%d0%b8%d0%ba%d0%be%d0%bb-%d0%be%d0%bf%d1%80%d0%be%d0%b2%d0%b5%d1%80%d0%b3%d0%b0-%d1%82%d0%b2%d1%8a%d1%80%d0%b4%d0%b5%d0%bd%d0%b8%d0%b5%d1%82%d0%be-%d1%87%d0%b5-%d0%b5/", "text": "Певицата Гери-Никол отново пусна отворено писмо до всички медии, което публикува и в профила си във „Фейсбук”, с което опровергава твърдението, че е била   в Париж, информира БТВ. Новината, че певицата е била арестувана във френската столица заради танц пред Айфеловата кула пусна таблоидът „Дейли мейл” и беше цитирана и от български медии. „Разпространяваният клип е заснет на точка около Айфеловата кула, на която много известни и неизвестни хора си правят снимки и клипове. Това се случва, докато колите са спрени на светофара и приключва с пускането на движението. Публикуваният клип е заснет от наши приятели и е публикуван, защото отразява нашето добро настроение в този миг, което логично не бихме направили, ако нашите действия са били санкционирани от властите. След заснемането на този клип на това култово място ние продължихме необезпокоявани от никого своето добро прекарване в града на любовта”, написа певицата в отвореното писмо. Това е второ писмо от Гери-Никол до медиите за последните дни. Вчера тя опроверга информацията, че ще пее на събора на БСП на Бузлуджа, както и, че кметът на Варна Иван Портних я е заплашвал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Гери-Никол опроверга твърдението, че е била арестувана в Париж"}
{"url": "https://trud.bg/%d0%b3%d0%bb-%d1%81%d0%b5%d0%ba%d1%80%d0%b5%d1%82%d0%b0%d1%80-%d0%bd%d0%b0-%d0%bc%d0%b2%d1%80-%d0%b8-%d1%83%d1%81%d0%bb%d0%be%d0%b2%d0%b8%d1%8f%d1%82%d0%b0-%d0%b7%d0%b0-%d1%80%d0%b0%d0%b1%d0%be%d1%82/", "text": "Специализирани полицейски операции се провеждат на територията на цялата страна в различно време на денонощието и на различни места и те дават добър резултат. Това обяви в град Нови пазар, Шуменско, главният секретар на МВР Младен Маринов, който дойде заедно с премиера Бойко Борисов, за да види как са ремонтирани сградите на РУ-Нови пазар и местната пожарна служба. „Целта е да се повиши функционалността на полицейските сили и да се използва целенасочено към определен вид престъпления съобразно оперативната обстановка във всяко населено място – някъде има селскостопански райони, на друго място има гористи масиви, които са обект на престъпления. В момента голям ресурс се ползва за морските курорти. Смятам, че тези полицейски операции дават добър резултат. Скоро беше проведена и в района на Шумен, докладите са добри“, подчерта Младенов. Според него по линия на пътната безопасност също има ефект. „Впечатление прави, че административно-наказателната дейност е завишена в пъти в сравнение с предишен период. Все по-често колегите се натъкват на управление на моторно превозно средство след употреба на наркотици и алкохол. Въпреки това продължават пътно-транспортните произшествия. Като статистика мога да кажа, че към момента имаме намаление на убитите в сравнение с период на миналата година – 43 човека по-малко. Всеки един човешки живот е изключително ценен, същата е статистиката и при ранените, и при броя на пътно-транспортните произшествия, но това е един показател, по който трябва ежедневно да се работи“, каза главният секретар. Условията на работа са едно от основните неща, които мотивират служителите и правят по-лесна и по-резултатна тяхната работа, подчерта той, докато оглеждаше ремонта в двете сгради. „Има всички условия, разговарях с колегите имат и униформи. Знаете, че и заплатите бяха вдигнати след като премиерът и Министерски съвет взеха решение. Смятам, че колегите са мотивирани да работят. От нас и от ръководството на Шумен се иска добра организация, правилно планиране, правилно определяне на основните приоритети, които трябва да се изпълняват, за да може населението да се чувства сигурно и спокойно“, подчерта Маринов. Ремонтът и обновяването на сградата на полицейското управление и пожарната са осъществени по Оперативна програма „Региони в растеж“. Над 1,1 млн.лв. са вложени, за да се променят условията на работа за полицаи и огнеборци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Гл.секретар на МВР: И условията за работа мотивират служителите\t\t\t"}
{"url": "https://trud.bg/%d0%bb%d1%8f%d1%82%d0%be%d1%82%d0%be-%d0%b5-%d0%b8%d0%b4%d0%b5%d0%b0%d0%bb%d0%bd%d0%be-%d0%b7%d0%b0-%d1%81%d0%b5%d0%ba%d1%81-%d0%b2-%d0%ba%d0%be%d0%bb%d0%b0/", "text": "Дръпнете ръчната, за да не свършите в някое дере Мнозина биха си задали въпроса: “С какво сексът в кола е по-добър от този в огромно меко легло, застлано със сатенени чаршафи?” Отговорът е пределно прост – много е трудно да закараш огромно меко легло, застлано със сатенени чаршафи, на брега на язовира или на полянка в гората.  Освен това се твърди,че за мъжа удоволствието от шофирането може да се сравни единствено с това от секса. Затова секс в кола се явява кеф на квадрат! (не в движение обаче, защото разсейва останалите участници и може да предизвика тежко ПТП) А как стои въпросът с жените, на тях допада ли им? Последни изследвания в Русия сочат, че едва 10% от нежния пол там не си падат по упражнението в кола. Е, вярно че рускините са готови да го направят дори и в танк, затова можем да предположим, че българките са малко по-консервативни в това отношение. Определено обаче сексът в кола у нас придобива все по-голяма популярност в последните години особено с бума на офроуд машините и ниското качество и високи цени на мотелите край пътя. Как ли е в Щатите? Е, там наистина е страната на неограничените възможности включително и по отношение на секса в колата – за янките той си е направо задължителен ! Джон Стайнбек е отделил цяла глава в знаменития си роман “Улица Консервна” за прочутия автомобил “Форд Т”и в нея споменава: “Повечето деца от този период биваха зачевани в модел Т и немалко от тях се раждаха в него.” Сексът на задната седалка на абитуриентската вечер е нещо като традиция в Америка – гледали сме го в десетки филми. Трябва обаче да признаем, че това се дължи в огромна степен на размерите на американските автомобили – те са широк, удобни, и просто предразполагат към секс. Проучване на американския производител на презервативи Trojan сред 3000 анкетирани сочи: Цели 48% от  американците признаха, че сексът в кола е по-вълнуващ от секса – в чуждо легло (33%), в гората (27%), на плажа или в морето (23%), в банята ( 22%). Англичаните са консервативни, естествено, но подхождат с типичното си чувство за хумор. Когато в интервю запитаха култовия водещ на тв предаването Top Gear Джеръми Кларксон коя е най-добрата кола за правене на секс в света, след кратко замисляне той отвърна: Линейка! А у нас как беше до не много отдавна? Сексът в “Запорожец” и малкия “Полски фиат” бе практически невъзможен – може би те бяха конструирани именно с тази мисъл, това бяха коли страстоубийки. Е, някои по-възрастни ще си спомнят с умиление как са се натискали с комсомолки в “Москвич” или “Лада”, но и те не бяха синоним на удобство. Единствено “Волга” бе идеална за секс, но тези които се возеха на волги, бяха на години, когато самолетът почти не се вдига, а “онези” хапчета още не бяха измислени. Впоследствие с идването на демокрацията и западните коли, автосексът започна бавно но сигурно да набира скорост и у нас, както вече споменахме. Много е важно да знаете, че никъде по света – нито в Щатите, нито в Европа има закон, който да забранява секса в автомобил. Последният е частна собственост и притежателят му може да си прави в него каквото поиска, стига да не пречи на околните. Тука вече има няколко уловки – могат да ви глобят за нарушаване на морала и обществения ред, ако го правите на публично място и се вижда през стъклата. Санкция ще има и ако сте паркирали неправилно. Могат да ви глобят, ако го правите в движение. Ще отнесете глоба и, ако го правите на шофьорската седалка и дамата без да иска седне върху клаксона, чиято употреба освен за избягване на опасна ситуация е забранена. ОТНОСНО ПОЗИТЕ Отзад е най-удачно Дамата отгоре е сред най-удобните пози поради ограниченото пространство.  Тъй като волана, педалите, ръчната спирачка и скоростния лост обикновено пречат при такива дейности, седалката на шофьора обикновено се избягва при секса в кола. Седалката на пътника отпред е далеч по-комфортно, а най-честият избор е задната седалка, което предлага перфектен баланс между пространството в колата и възможностите, които ни предлага. Основният проблем при правенето на секс в кола е липсата на достатъчно пространство. Поради тази причина е удачно да смъкнем предните седалки, да се преместим на задната или ако сме по – непридирчиви да се натикаме в багажника при положение, че автомобилът е комби.  Идеална позиция е тази, в която мъжът е опрян на облегалката, а партньорката е върху него, обърната с гръб. Освен всички стимули и удоволствия, по този начин и най-лесно ще забележите дали някой ви се приближава. Според запознати най-подходящите секспози в колата са мисионерската, волната ездачка, кучешката, и страничната. Естествено, може да експериментирате на воля, но все пак внимавайте да не потрошите контролното табло или скоростния лост. ЛИЧЕН ОПИТ Тесните специалисти по всичко в България се намират по форумите. Ние се поровихме, за да ви извадим свежарски експертни мнения за и против автосекса. Ето ги:  Сега ще ви кажа в кола какво е якото! 1-во: В КОЛА си ! 2-ро: Колата за 1 мъж е 2 дом! 3-то: У вас си си! 4-то: Има музика! 5-о: Топло е! 6-о: Безплатно е и никой не ти прави сметка!  • • •  На това според местоположението му се казва “кърска лИбов”, “зелено училище”, “горска разходка”. Веднъж чух и “извънградско каране”.  И да, много е разпространено в БГ, то къде ли не е.  • • •  Ми да ви кажа не е оферта през зимата, че веднъж с една парантия го правихме в колата ми насред една горичка и нали съм пуснал парното, да не пукнем от студ, и то взе че ми падна гадният акумулатор и гледайте после как тая как ме бута 1 час докато запаля щото наклона беше назад и тая парантия ни може да бутне ни може да запали колата. Ако аз бутам, а то тъмна нощ, нищо се невижда назад, студ , дъжд и сняг, кал. Абе не искам да си спомням …  • • •  Е-е-ех спомени… И досега се смеем, като си спомня посред зима като студент в клиото на брат ми. А иначе тук в Оз си имат и специални коли за това.V6, нещо като пикапи, ама много спортни и им казват Shagging Wagon – може и матрак да сложиш отзад. А бе, много са практични тия австралийци. То нали и разстоянията тука са големи и като тръгнеш на път, не знаеш къде штъ хване – аре, и правете любов, не… нема значение къде е….  • • • Ми не знам дали е разпространено в родината, ама при мен е мноооого разпространено! Не ми е никак неудобно,защото съм “джобно гадже” и съм тренирала худ. гимнастика и аеробика и мога да се сгъна както си поискам! Не знам защо ми действат така тия коли, но откачам като съм сама с гаджето и веднага го налазвам! А и съм открила най-удобната поза – на задната седалка, легнали, аз отдолу по гръб, а мъжът отгоре и всякакви вариации на тази поза!А за свирки пък съм го измислила перфектно!  • • •  Първия ден на нас яко ни пречеше скоростния лост, после… престана да убива  на втория ден дядо ми разбра, че с момъка не се опитваме да поправим “Дачия”-та в задния двор, а я използваме за друго. ГолЕм резил беше…  • • •  Така си проверявам задното окачване, дали има нещо за смяна. Предимството на хечбек-а: хем малка, хем като пуснеш седалките и махнеш кората става комби. Най-много някой да ти види гъза през задното стъкло, ама си струва да береш срама.  • • •  Няколко пъти на предната седалка. BMW купе е колата. Абе…не е много широчко като за секс, обаче пък е адски възбуждащо. А за кожения салон – аз лично освен че залепнах на 15-тата минута, не се възбуждам много от това.  • • • Малко е неудобно, особено в кола като моята – Опел Астра. Бяхме с приятелката ми една вечер и решихме да го направим в колата. Около 20 минути пробвахме, но все неудобно. Накрая тъкмо се наместихме, стана удобно и приятно и…светнаха два фара до колата, почука се по прозореца и имаше: “Сержант Едикойси (не го помня)… Моля документите за проверка.” Определено много спичащо ми дойде, а приятелката ми пребледня, понеже баща и е полицай и нямаше документи в себе си. Оттогава за такива игри си използваме леглото. ПОЛЕЗНИ СЪВЕТИ Пуснете климатика на 23 градуса В аптечката на колата или в жабката винаги носете презервативи за всеки случай. Освен че сексът с тях е безопасен, спестявате си досадното (и в някои случаи – издайническо) почистване на седалките.  Кърпичките спестяват доста грижи, когато дойде ред да се почистват разни телесни течности. Бебешките мокри кърпички са доста добър вариант, защото са по-големи от тези за ръце. Чистотата е задължителна. Ако по пода на колата ти се въргалят хартийки от банички, не очаквай някоя жена да се съгласи да коленичи на него. Може даже да не иска да се качи в автомобила.  Ако сексът е запланиран отрано, облечете си леки и лесни за сваляне дрехи. Но най-добре е, когато се получи спонтанно. Ако сте на място, откъдето минават хора, сложете на прозорците сенници, за да няма зяпачи. Ако нямате сенници, се отдайте на мига и не се озъртайте непрекъснато страхливо като Сигърни Уивър в “Пришълеца”. Успокоете се, че има основно две категории хора – такива, които са правили секс в кола – ако ви видят те ще ви завидят. Втората са такива, които на са правили секс в автомобил. И те ще ви завиждат. А, забравихме – има и полицаи, които освен че ще ви завидят и ще ви глобят, гадовете. 50 лв. не повече, така че споко… Заключете всички врати и пуснете музика.  Оставете поне един прозорец открехнат на 2 пръста, защото иначе се запотяват стъклата. Не го правете обаче, ако сте нейде на полето – ще ви напъплят мухи, оси, стършели и прочие зверове и може да пострада голият ви задник. Пуснете климатика, но не на много студено. Нагласете го на 23 градуса – това е идеалната температура според познавачи.  Никога не правете секс в кола с включен двигател в гараж или друго затворено помещение. Това ще е последният секс през живота ви. През топлите месеци винаги издърпвайте ръчната спирачка и гледайте да не я освободите, без да искате в разгара на страстта, особено ако колата е на надолнище. В немския град Кьолн наскоро спасители извадиха от река Рейн автомобил с влюбени, цопнал вътре, докато правили секс. Трагикомичният инцидент станал като на филм. По време на акта един от партньорите, без да иска бутнал скоростния лост, колата потеглила и паднала в реката. За щастие на любовниците, те били спасени след броени минути, оставайки само с неприятното изживяване. Зимата обаче не се препоръчва да дърпате ръчната, защото ако сте по-издръжлив и сексът се проточи, жилото (на колата, бел. ред.) ще замръзне и ще имате голям проблем. Затова в студа по-добре спрете на равно и безопасно място.", "date": "2018.07.28", "title": " Лятото е идеално за секс в кола\t\t\t"}
{"url": "https://trud.bg/%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b3%d1%80%d1%8a%d1%86%d0%ba%d0%b8%d1%8f-%d1%80%d0%b5%d0%b3%d0%b8%d0%be%d0%bd-%d0%bc%d0%b0/", "text": "Броят на загиналите при унищожителните пожари край Атина достигна 88 души, съобщи ДПА, като се позовава на гръцкото държавно радио ЕРТ. Заместник-кметът на региона Маратон, в който се намират някои от засегнатите от пожарите райони, днес подаде оставка заради трагедията. Това е първата оставка на представител на властите след пожарите, информира Ройтерс. Продължава разследването на причините за пожарите, започнали в понеделник. Пожарите са овладени. Състоянието на десет от пострадалите при пожарите остава животозастрашаващо, информира ЕРТ, като цитира официални представители. Много изчезнали хора все още се издирват, като вероятно ще са необходими няколко дни, за да може да бъдат идентифицирани някои от жертвите с използване на ДНК от роднини на загиналите. Източник, близък до разследването, съобщи, че един от пожарите е бил предизвикан случайно от жител от Рафина (източно от Атина), пише днес гръцкият в. „Катимерини“. Смята се, че мъжът е предизвикал огнения ад по невнимание, докато опитвал да изгори сухи клони и трева. Междувременно в Гърция започваха погребенията на жертвите на унищожителните пожари, информира Асошиейтед прес. Днес бе погребан възрастен свещеник, който се удавал в морето в опит да се спаси от пожара в градчето Мати. Стотици хора присъстваха на погребението на свещеника. Трима членове на едно семейство ще бъдат погребани утре в Мати. Роднините на загиналите помолиха медиите да не присъстват на погребенията, съобщава Ройтерс. Гръцкият премиер Алексис Ципрас заяви вчера, че поема цялата политическа отговорност за опустошителните пожари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Заместник-кметът на гръцкия регион Маратон подаде оставка заради пожарите"}
{"url": "https://trud.bg/%d0%bc%d0%b8%d1%81%d0%b8%d1%8f%d1%82%d0%b0-%d0%be%d1%82%d0%bd%d0%be%d0%b2%d0%be-%d0%b5-%d0%bd%d0%b5%d0%b2%d1%8a%d0%b7%d0%bc%d0%be%d0%b6%d0%bd%d0%b0/", "text": "Филмът предлага изобилие от сложни каскади Премиерната екшън суперпродукция „Мисията невъзможна: Разпад“ има амбицията да бъде едно от най-печелившите заглавия на лятото. Тук Том Круз е Итън Хънт за шести път, а прогнозите са за поне 500 милиона долара глобални приходи. Филмът предлага изобилие от сложни каскади, много от тях изпълнени от обичащия риска и адреналина Круз. Добрите намерения, които винаги са били основна движеща сила на Итън Хънт (Круз), се завръщат, за да го преследват. След провала на важна мисия, която поставя света под ядрена заплаха, той и екипът му влизат в смъртоносна надпревара с времето, за да предотвратят кризата. Петата част „Мисията невъзможна: Престъпна нация” бе режисирана и написана от Кристофър МакКуори („Обичайните заподозрени“, „Джак Ричър“), който стои и зад премиерния шести филм.  В ролите освен Том Круз са още Саймън Пег, Винг Реймс, Ребека Фъргюсън, Алек Болдуин, Хенри Кавил, Мишел Монахан, Шон Харис, Анджела Басет, Ванеса Кърби и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Мисията отново е невъзможна"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82%d0%b5%d0%bb%d0%b8-%d0%bd%d0%b0-%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b0%d0%b1/", "text": "Представители на ръководството на АБВ присъстваха на официалния празник на община Стрелча, съобщиха от партията. По време на събитието председателят на партията Румен Петков, председателят на АБВ – Младежи – София Пламена Заячка и кмета на Стрелча и член на НС на Алтернатива за българско възраждане Стойно Чачов подариха на библиотеката класическа българска литература. Сред авторите на изданията включени в дарението са акад. Антон Дончев, Дончо Цончев, П. Яворов, Павел Матев, Евтим Евтимов и др. По-късно през деня представителите на АБВ посетиха местния исторически музей и разгледаха изложба на тракийските светилища в региона, а след това се включиха и в тържествата посветени на празника на общината. Румен Петков поздрави кмета Чачов за въвеждането на безплатни ясли в Стрелча, както и за политиката му за насърчаване на бранша ангажиран с производството на розово масло. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Представители на ръководството на АБВ присъстваха на официалния празник на община Стрелча и подариха книги на местната библиотека"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%be%d1%82%d0%be-14-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5-%d0%b2-%d1%81/", "text": "Днес, 28 юли,  Тошко Надеждев Кочев е открит в добро здравословно състояние и предадено но близките. Това съобщиха от пресслужбата на МВР. Момчето се издирваше по молба на близките му, след като на 25 юли излязъл от дома си в ж.к. „Лев Толстой“ и оттогава е бил в неизвестност.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Откриха издирваното 14-годишно момче в София"}
{"url": "https://trud.bg/%d1%82%d0%b0%d0%b9%d1%84%d1%83%d0%bd-%d0%be%d1%82%d0%bc%d0%b5%d0%bd%d0%b8-%d1%81%d1%82%d0%be%d1%82%d0%b8%d1%86%d0%b8-%d0%bf%d0%be%d0%bb%d0%b5%d1%82%d0%b8-%d0%b2-%d1%8f%d0%bf%d0%be%d0%bd%d0%b8%d1%8f/", "text": "Стотици полети бяха отменени в Япония заради приближаващия се пореден тайфун, съобщи японската телевизия, цитирана от ТАСС. Засегнати са най-вече маршрутите между Токио и големите градове Нагоя и Осака в централната и западна част на главния японски остров Хоншу. Отменени са и фериботи, които се движат покрай североизточното крайбрежие на Япония и в Токийския залив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Тайфун отмени стотици полети в Япония"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b8%d0%b1%d1%83%d1%85%d0%bd%d0%b0-%d0%b2-%d1%85%d0%be%d1%82%d0%b5%d0%bb-%d0%b2-%d1%82%d1%83%d1%80%d1%81%d0%ba%d0%b8%d1%8f-%d0%ba%d1%83%d1%80%d0%be%d1%80%d1%82-%d0%ba/", "text": "Голям пожар се разрази днес в петзвезден хотел в турския курорт Кушадасъ, съобщи турската телевизия НТВ. Пожарът е предизвикал силна паника сред туристите и персонала. Хотелът се намира на плажа Давутлар (известен сред чуждестранните туристи като Лонг бийч). Засега не е установена причината за пожара, който бързо е обхванал цялата сграда. Гостите и служителите в хотела са били евакуирани. Засега няма информация за пострадали туристи. Пожарните екипи сравнително бързо са успели да угасят пожара. Нанесени са много сериозни материални щети на хотела. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Пожар ибухна в хотел в турския курорт Кушадасъ"}
{"url": "https://trud.bg/28-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0/", "text": "28-годишен мъж е загинал в челен сблъсък между две коли на пътя Русе – Разград в участъка село Осенец – село Езерче, съобщиха от пресцентъра на ОДМВР-Разград. Единият автомобил е „Сеат“ с варненска регистрация, в който е пътувал загиналият и един тежко пострадал, който е настанен в болница. В другата кола са били мъж и две деца, но те не са пострадали. Знае се, че сеатът е навлязъл в лентата за насрещно движение, но не е ясна причината за това. Там пътят е трилентов. В едното платно се пропускат пътуващите от Русе за Разград, а тези, които пътуват за Русе, се отклоняват през село Дряновец. Все още се установяват причините за катастрофата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " 28-годишен мъж загина при катастрофа на пътя Русе – Разград"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b3%d0%b5%d1%80%d0%b8-%d0%bd%d0%b8%d0%ba%d0%be%d0%bb-%d0%b2-%d0%bf%d0%b0%d1%80%d0%b8%d0%b6-%d0%b2%d0%b8%d0%b4%d0%b5%d0%be/", "text": "Поп изпълнителката Гери-Никол беше арестувана заедно с приятелката си в столицата на любовта – Париж, пише „Дейли мейл“. Повод за ареста стана видео, разпространено от певицата в социалните мрежи, на което се вижда как двете танцуват до Айфеловата кула, а покрай тях минават коли. Униформените ги задържали заради нарушаване на обществения ред. Двете момичета са дали показания и са платили глоба, но точната сума все още не е оповестена. Коментарите под видеото са противоречиви. Впоследствие изпълнителката качи кадрите в профила си в Instagram, като написа на английски: „Локацията няма значение“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Арестуваха Гери-Никол в Париж (ВИДЕО)"}
{"url": "https://trud.bg/%d1%81%d1%8a%d0%b4%d1%8a%d1%82-%d0%bd%d0%b5-%d1%81%d0%b5-%d0%bf%d0%be%d0%b4%d0%b4%d0%b0%d0%b4%d0%b5-%d0%bd%d0%b0-%d0%b3%d1%80%d1%83%d0%b1%d0%b8%d1%8f-%d0%bd%d0%b0%d1%82%d0%b8%d1%81%d0%ba/", "text": "Решението на Конституционния съд за Истанбулската конвенция е победа на конституционните ценности и правото над правния волунтаризъм и политическата целесъобразност. Чест прави на българския Конституционен съд, че не се поддаде на грубия политически натиск от чужбина – от Брюксел, от чужди посланици, които са превърнали скандалната конвенция в свой фетиш. Защитен бе суверенитетът на държавата и националното достойнство, които в други случаи често стават жертва на порочния и нихилистичен рефлекс – „няма мърдане, от Брюксел искат“. Отхвърлянето й е и важна победа на независимото гражданско общество, на научния и духовен елит на нацията. В професионален план, като правник, аз съм дълбоко удовлетворен, че аргументите, които ние, от правния екип на Института за модерна политика, представихме по делото още преди два месеца, са възприети от Конституционния съд, което е отразено в решението. А в по-общ план, след закрепването на ролята на православието в Конституцията и Закона за вероизповеданията, което стана въпреки истеричната съпротива на същите чужди интереси, които прокарват сега джендър-идеологията, отхвърлянето на Истанбулската конвенция е вторият исторически български удар срещу неолибералната матрица. Горд съм, че съм участник в тези исторически актове и тогава, и сега. Една от стратегическите цели на неолибералния глобализъм, който беше установен като господстваща идеология и политическа рамка след падането на Берлинската стена, е заличаването на националната държава, размиването на основни спояващи националните общности фактори като етнос, религия, традиции. С други думи – промяна на социо-културния код на нациите чрез джендър-идеологията, мулти-култи радикализъм и агресивния атеизъм. Като отнемеш на човека неговата полова, религиозна или културна идентичност, ти го превръщаш в дърво без корен. Това дава власт на транснационалната олигархия върху личността. В света текат важни трансформации, които ще доведат до изхвърляне на неолибералния глобализъм на бунището на историята. Както казах още в началото на полемиките около Истанбулската конвенция – което е от Бога, ще стане; което не е от Бога, ще отмине. Ясно е, че джендър-идеологията не е от Бога. Затова ще отмине. Пътят към ратификацията на Истанбулската конвенция в този ? вид е преграден. Парламентът не може де ратифицира противоконституционни международни договори. На първо място, Истанбулската конвенция нарушава принципа на правната сигурност, който е същностен елемент на конституционния принцип на правовата държава. Този принцип повелява, че правните норми трябва да са ясни по съдържание, точно формулирани и недвусмислени, за да имат възможност субектите на правото да предвиждат техните правни последици. Това е изяснено и в практиката на нашия Конституционен съд, и в юриспруденцията на Европейския съд по правата на човека в Страсбург и на Съда на ЕС. В случая с Истанбулската конвенция този принцип е нарушен. В нея се употребяват термините „джендър“ и „джендърна идентичност“, по чието съдържание няма научен консенсус, то не е ясно, точно и недвусмислено. Различните държави ги интерпретират различно. Това води до различни закони и политики в зависимост от това кой възглед получи политическо представителство. Има държави, в които са приели, че джендърът не зависи от генетиката, може да е различен от биологичния пол, и че има десетки видове джендъри според личния избор. Например в Канада въведоха „трети пол“ в паспортите, във Великобритания говорят за „родител 1“ и „родител 2“ вместо за майка и баща или пък за „бременен човек“ вместо за бременна жена, за да не се засягали чувствата на различните видове джендъри, които се увеличават лавинообразно. В повечето държави обаче се приема научното разбиране, че биологичният пол предопределя джендъра като социална надстройка. Полът е генетично кодиран от мига на зачеването до смъртта и хирургическа операция на външните полови белези и хормонална терапия не го променят. Истанбулската конвенция не изяснява точното съдържание, което влага в тези термини. От една страна говори за джендъра като за „присъщите роли на жените и мъжете“, но от друга вмъква термина „джендърна идентичност“, който произтича от идеята, че биологичния пол и джендъра са независими едни от други. С тези неясноти се нарушава принципа на правна сигурност, който е съществен елемент на правовата държава. Неясното им съдържание създава предпоставки органът по Истанбулската конвенция – GREVIO, също да ги тълкува по свое усмотрение. Една от целите, които поставя пред държавите конвенцията, е да изкореняват културни и социални модели, които се основават на идеята „за малоценност на жените“. Без съмнение това е легитимна и оправдана цел. Но заедно с това, конвенцията поставя и втора самостоятелна цел, в името на която да бъдат изкоренявани съществуващите социални и културни модели и практики – тези, които са основани на „стереотипни роли на пола“. При това, забележете, конвенцията не изисква тези роли да са свързани с насилие или други противоправни посегателства над личността. Искат безусловно „стереотипните роли на пола“ да бъдат изкоренявани. Това е недопустимо. Ролята на държавата Държавата няма право да се намесва в „стереотипните роли на пола“ с регулации и политики. В същото време Истанбулската конвенция на общо основание задължава държавите да „изкореняват“ този начин на живот. Откъде накъде? Това противоречи на конституционните норми, които гарантират неприкосновеността на личния живот, достойнството на личността и правата и отговорностите на родителите за възпитанието на децата.", "date": "2018.07.28", "title": " Съдът не се поддаде на грубия натиск\t\t\t"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b4%d0%bf%d1%81-%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9-4/", "text": "– Г-н Карадайъ, ДПС беше балансьор, след това участник във властта, незаобиколим фактор… Каква в момента е ролята на Движението?  – Движението за права и свободи е в активна позиция и незаобиколим фактор в защита на демокрацията. Ние сме активна опозиция. Следим динамиката и обществените нагласи, държим в процеса да присъстват важните теми за цялото общество, следвайки дългосрочни цели и национални приоритети. Работим активно за установяване на нормалност в политиката, необратимост на демократичните процеси, на евроатлантическата ориентация, за реанимиране на държавността. Имаме програма, имаме капацитета, волята и дългосрочната визия. – И БСП, и ГЕРБ гледат на ДПС като на нежелан партньор. Водени ли са разговори в партията по темата и ще се опитате ли да преобърнете отношението на двете най-големи партии?  – Последователни сме в тази позиция – несъстоятелна теза, без аргументи, чист популизъм. Крайно време е политическите сили и особено основните да застанат на висотата на своята отговорност и да провеждат отговорна държавна политика. Когато определят една политическа сила като „нежелан партньор“, би трябвало да кажат кои положения от ценностната система на тази политическа сила не споделят. Другото е несериозно. Когато работим за демокрация, за държавност, за подобряване на живота на хората, бизнес климата, за привличане на инвестиции, за нови възможности за младите, за достойни доходи, за гарантиране на правата и свободите, на човешкото достойнство и някои ни определят като „нежелан партньор“, въпросът е къде се поставят те. – Как ще излезете от изолацията, в която се намира ДПС?  – В изолация от кого? ДПС може да бъде в изолация само когато така решат нашите избиратели. Когато имаме доверието на нашите избиратели, когато сме непрекъснато в диалог с тях и с еднакъв пулс, ние не можем да бъдем в изолация. ДПС не е в изолация. Категорично. – Преди време обявихте, че сте готови да приемете подведени членове на ДПС, които са напуснали партията. Колко се върнаха?  – В ДПС това е процес. Примерите са много, това е тема в развитие. Скоро всички ще видят резултатите. – През следващата година предстоят два важни вота – за евродепутати и за местна власт. Какви са амбициите ви и представите за успех?  – Точно това имах предвид – предстоящите избори са важни както за страната, така и за ДПС. Те са важни и за Европа. Ние сме подготвени и ще представим една успешна програма за развитие на страната, както и нашата европейска визия. В тази връзка трябва да се каже ясно, че либералното политическо семейство в европейски план ще се представи мощно. Силно и успешно ще се представим и на местните избори. Имаме активни и успешни представители в местната власт, които се развиват. Работим не само за тяхната успешна реализация, но следим и тяхното развитие. Какво правят за хората в своите общини и кметства, какво още могат да направят, за да подобрят живота на хората, да създадат възможности за младите, имат ли визия за бъдещето на своите региони, на страната, на Европа. ДПС, както знаете работи с активните и свободни граждани, защото те задават посоката, определят дневния ред на политиците, на държавата. И не само у нас. Става дума във всички случаи и за Европа. Ето Многогодишната финансова рамка на ЕС след 2020 г., която поставя много предизвикателства пред България, изисква работещо сътрудничество с местните власти, бизнеса и гражданите, гражданските организации, научни организации. Ние имаме готовност за този нов модел на работа и вярваме в успеха. Говорим за редовните избори, но не изключвам и предсрочни парламентарни избори… – От началото на сегашното управление повтаряте, че патриотите трябва да бъдат демонтирани от властта, но вотовете на недоверие към управляващите изглеждаха доста безсмислени. По какъв начин би могъл да се състои демонтажът?  – Не „патриотите“, а националистите и национализмите. Няма как безпринципна коалиция да роди успешно управление. Управлението не е самостоятелна учебна подготовка, ако някой още не го е разбрал. А ако очаква народът да не го знае и отново да печели избори при такава самодейност на правителството, значи не е в час. Ситуацията е изключително тревожна. Държавността спешно се нуждае от реанимация. За моментите, към които препращате, само ще отбележа, че тогава все още бях оптимист. Сега с повече болка констатирам настъпателното шествие на некомпетентност и безпомощност, липса на визия, хоризонт, воля и мъжество. Подмяната или ревизията на евроатлантическата ориентация от страна на управляващите започна с подмяната на вота на избирателите и предателство на европейските ценности, които явно само формално протоколно присъстват в програмните им документи. Здрава конструкция при слаби основи не може да има! Превишаването на правомощия, изземването на функции, това пенкилерстване вече започва да излиза извън всякакви граници. Личните нападки заместват аргументите, безпомощността да се предприемат или защитят непопулярни мерки се обяснява с обществени нагласи при положение, че нямат готовност, капацитет и воля да разясняват на обществото, за какви обществени нагласи иде реч… Скандалите в управляващата коалиция си ги наричат „дебати“. Подмяната на основните теми за обществото е в ход и това не е визията на ДПС за развитието на страната. Непрекъснато напомняме на основните политически сили за отговорността на политиците пред обществото. Призоваваме за отговорно поведение, за защита и укрепване на държавността, за отказ от популизмите и радикализмите. Без омраза и ксенофобия, без разделителния национализъм, призоваваме за обединителен патриотизъм. – Очаквате ли ремонт на кабинета?  – В интерес на обществото е да има ремонт и то час по-скоро. В противен случай предсрочните избори биха били неизбежни. Бърз ремонт, препотвърждаване на евроатлантическата ориентация, нужните реформи. Трябва да се навакса изгубеното време. – Как оценявате третия мандат на Борисов?  – Въпросът Ви е интересен… Според Вас фактически е приключил, но ние ще дадем оценка след като и формално приключи. А иначе едната година мина под знака на проби-грешки, на инерцията, непрекъснатите скандали, включително по време на председателството. – БСП представиха „Визия за България“, ДПС ще ни предложи ли своите идеи?  – ДПС има визия за България. И програма за развитие на страната, която трябва да се реализира. Нужен е нов подход. Това не се постига със стари формули и формулировки. Нужна е нова мисловна, политическа, управленска конструкция на здрава принципна ценностна основа. Иначе все едно да очакваш различни монолози да направят диалог. Предстои богата на политически събития есен.", "date": "2018.07.28", "title": " Председателят на ДПС Мустафа Карадайъ пред „Труд“: Необходима е реанимация на държавността"}
{"url": "https://trud.bg/%d0%b1%d0%b0%d0%bb%d0%ba%d0%b0%d0%bd%d0%b8%d0%b7%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0-%d0%b8%d0%ba%d0%be%d0%bd%d0%be%d0%bc/", "text": "Днес американската икономика е в състояние на пълна заетост и дори е пред прегряване В политологията терминът балканизация означава и разпадане на определен международен политически субект на съставните си части, които, от своя страна, са в непрестанен конфликт и съревнование помежду си. Това, което се случва в момента в световната икономика, е именно началото на балканизация. Тя се изразява в това, че функционирането на глобалната система от икономически взаимозависимости престава да се осъществява на институционализирана многостранна основа чрез структури, като Световната търговска организация, МВФ, Световната банка и т.н., а се трансформира в двустранни отношения на всеки срещу всеки. Очертава се разпад и на традиционните икономически, политически и военни съюзи. Тъй като инициатор на процеса са САЩ, добре е да започнем анализа на тези радикални трансформации с мотивите на американската администрация да постави под съмнение традиционната си международна търговска и финансова политика. Водещата идея на администрацията на президента Доналд Тръмп е, че стратегията на свободна търговия и свободно движение на капитали, т.нар. либерализъм, не е в интерес на САЩ и води до прехвърляне на производства и до загуба на работни места в посока не само към Китай, но и към Югоизточна Азия, Мексико и Европа. Втората последица на същия процес е нарастващият търговски дефицит и увеличаващият се външен държавен дълг на САЩ. За да се преодолее всичко това, се предлага политика на протекционизъм, изразяваща се в налагането на вносни мита върху основните конкуренти на САЩ- Китай и ЕС, както и цялостно преразглеждане на търговските отношения в рамките на Северноамериканската зона за свободна търговия, търговските връзки с тихоокеанския регион и т.н. В този нов свят САЩ нямат съюзници, а единствено противници и конкуренти, обстоятелство, многократно подчертавано от президента Тръмп. Не е трудно да се види, че тази теза е несъстоятелна. Първо, днес американската икономика е в състояние на пълна заетост и дори, според някои икономисти, е в условия на прегряване, поради което е несериозно да се говори за загуба на работни места. При това, не става въпрос за временно състояние, а за процес на нарастване на заетостта, формирал се устойчиво от края на глобалната финансова криза насам. Разбира се, участието в международното разделение на труда си има особености. САЩ се специализират в областта на високите технологии и печелят в огромни размери от това. Същевременно обаче, заетостта в други традиционни сектори не може да не страда. Това неизбежно създава социални и регионални напрежения. Според стандартната икономическа теория при подобни неизбежни последици от международната специализация, решението е в компенсирането на губещите за сметка на печелещите от международното разделение на труда. Що се отнася до търговския дефицит, то митата и конкурентоспособността не са от съществено значение. От макроикономическа гледна точка, една държава може да реализира търговски дефицит само и единствено, ако има превишение на инвестициите над вътрешните спестявания. Това, от своя страна, зависи в решаваща степен от провежданата фискална и монетарна, включително валутно-курсова политика. Следователно, опитите проблемите с външноикономическите дисбаланси да бъдат преодолени по линията на протекционизма означават просто, че се търсят външни врагове за решаване на вътрешни проблеми. В частност, вместо да повиши данъците върху високите доходи и да намали бюджетния дефицит, което неминуемо би подобрило и търговския баланс, администрацията на Тръмп направи точно обратното, като хвърли вината за последвалите рекордни търговски пасиви върху външноикономическите партньори на САЩ, а също и върху монетарната политика на Федералната резервна система, която се обвинява за покачването на лихвите и поскъпването на американския долар. Прибягването към политика на затваряне и протекционизъм не е прецедент в икономическата история на САЩ. В частност, през 30-те години, в периода на Великата депресия, в САЩ е приет законът Смут-Холи, предвиждащ рязко повишаване на вносните мита. Британската и френската колониални империи отговорят със същото. Настъпва период на двустранно регулиране и балансиране на търговията и плащанията в рамките на т.нар. клирингова система. При двустранно балансиране на стокообмена обаче, международната търговия се съкращава до възможностите на по-слабия партньор. Този ефект, заедно с високите мита, води до свиване на международния обмен и глобален икономически спад. Световната икономика се възстановява едва след Втората световна война и след изграждането на многостранните Бретън-Уудски институции. Съмнително е, че билатерализацията може да реши проблемите на САЩ и останалия свят. Както и през 30-те години, САЩ ще се сблъскат с контрамерките на останалите държави. Освен това, очертаващото се икономическо съревнование между Китай и САЩ не може да бъде решено на двустранна основа. САЩ имат много повече шансове за запазят своята водеща роля в качеството си лидер на свободния свят, отколкото като конкурент на всички. В частност, такава беше икономическата стратегия на президента Обама. От една страна, предишната администрация се стремеше постепенно да намали фискалния дефицит при стимулираща монетарна политика, с крайна цел свиване на търговския дисбаланс и овладяване на външния дълг. От друга, във външноикономически план САЩ залагаха на изграждането на система от споразумения за свободна търговия, не включващи Китай, които да позволят неутрализиране на икономическата експанзия на Поднебесната империя. Тази политика работеше достатъчно добре, при което е напълно неясно какво налагаше нейното торпилиране. Преминаването към двустранно регулиране на търговско-финансовите отношения крие огромни рискове. Те са свързани с опасността от намаляване на международния стокообмен, търговски войни и икономически спад. Възможен е тежък срив на международните капиталови пазари. Ще бъдат засегнати негативно процесите на регионална икономическа интеграция, в т.ч. Европейския съюз. Последиците от балканизацията на световната икономика са толкова опасни и очевидни, че вероятността здравият разум все пак да вземе връх, все още не е малка… Потвърждение на този извод е последната среща между президента Тръмп и председателя на ЕК Жан-Клод Юнкер. Независимо от агресивната анти-ЕС реторика на американския президент преди срещата, двустранните преговори завършиха неочаквано позитивно и със сериозен успех за европейската позиция. Беше избегнато увеличаването на митата върху автомобилната промишленост, очерта се курс към постигане на нулево облагане на останалите промишлени сектори, намаляване на нетарифните ограничения, субсидиите и т.н. Европа се ангажира да подкрепи САЩ в конфликта с Китай и Русия, поемайки ангажимент да увеличи вноса на соя и американски втечнен газ. Прави впечатление, че двете страни вече разглеждат себе си като съюзници, а не като врагове. Предложенията на САЩ за либерализиране на търговията с ЕС представляват по същество връщане към стратегията на Обама за изграждане на трансатлантическа зона за свободна търговия, първоначално анатемосана от Тръмп. Предвид официалните прогнози на МВФ, че търговските войни ще доведат до огромни загуби за световната икономика, изразяващи се в стотици милиарди долари, като САЩ са особено уязвими, вероятно ще бъдем свидетели на постепенно връщане към многостранни преговори за преодоляване на проблемите в областта на международната търговия и финанси.", "date": "2018.07.28", "title": " Балканизацията на световната икономика\t\t\t"}
{"url": "https://trud.bg/%d1%82%d0%b0%d0%b9%d1%84%d1%83%d0%bd%d1%8a%d1%82-%d0%b4%d0%b6%d0%be%d0%bd%d0%b4%d0%b0%d1%80%d0%b8-%d0%be%d1%82%d0%bc%d0%b5%d0%bd%d0%b8-150-%d0%bf%d0%be%d0%bb%d0%b5%d1%82%d0%b0-%d0%b2-%d1%8f%d0%bf/", "text": "Над 150 полета бяха отменени в Япония заради приближаващия тайфун Джондари, предаде БНР. Засегнати са най-вече маршрутите между Токио и големите градове Нагоя и Осака в централната и западната част на главния остров Хоншу. Очаква се тропическата буря да стигне там довечера. Отменени са и фериботи. Райони в съседни на Токио префектури са предупредени за възможна евакуация.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Тайфунът Джондари отмени 150 полета в Япония"}
{"url": "https://trud.bg/88-%d1%81%d1%82%d0%b0%d0%bd%d0%b0%d1%85%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%be%d1%82-%d0%bf%d0%be%d0%b6%d0%b0%d1%80%d0%b8%d1%82%d0%b5-%d0%b2-%d0%b3%d1%8a%d1%80%d1%86%d0%b8%d1%8f/", "text": "Увеличава се броят на жертвите от библейския пожар, който изпепели Западна Атина. В 02.00 часа тази сутрин 42-годишна жена остави последния си дъх в болницата, където бе настанена. Други 9 души продължават да се борят за живота си в интензивното. Още 46 възрастни са ранени без опасност за живота, две деца остават в болница в „Света София“. Като гръм падна и новината, че „липсващите близначки“от пожара в Рафина, които баща им издирваше са сред жертвите, намерени в прегръдката на баба и дядо. Историята на 9-годишните сестрички София и Василики Филипополу бе публикувана във всички международни медии. Децата, които били на почивка с баба си и дядо си, от понеделник бяха в неизвестност след смъртоносния огън в район Мати. Всеки вярваше в чудо. Всеки се надяваше близнаците да бъдат живи. За съжаление, обаче, най-трагичният епилог е написан.. Фамилия Филипопулос, потвърди, че телата им са идентифицирани чрез ДНК тест. Приятел на семейството написа във фейсбук драматично послание: „Епилогът е написан, и четиримата са открити прегърнати. И смъртта не може да ги раздели“, пише той. Към историята на двете момиченца цялата общественост стана съпричастна, след като по твърдения на баща им, ги видял в репортаж по телевизията. Двете момичета били спасени и качени на рибарска лодка край пристанището в Рафина. Те били придружени от непозната двойка и две по-големи момичета. Близначките били по банските си костюми, но загърнати в одеяла. По-късно момичетата мистериозно изчезнаха. Властите отрекоха новината, че това са близначките. По-късно бащата бе извикан за тест ДНК и снощи тъжната новина за смъртта на децата бе съобщена официално. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " 88 станаха жертвите от пожарите в Гърция, тъжен финал и за „изчезналите близначки“"}
{"url": "https://trud.bg/%d0%bc%d0%b2%d1%80-%d1%82%d1%8a%d1%80%d1%81%d0%b8-%d0%b0%d0%b2%d1%82%d0%be%d1%80%d0%b8%d1%82%d0%b5-%d0%bd%d0%b0-%d1%84%d0%b0%d0%bb%d1%88%d0%b8%d0%b2%d0%b8%d1%82%d0%b5-%d1%81%d0%b8%d0%b3/", "text": "МВР проверява авторите на фалшиви сигнали за пропукване на стената на язовир „Студена“. Това се казва в съобщение от пресслужбата на Областната дирекция на МВР в Перник във връзка с появили се информации за проблем с язовира. От МВР уточняват, че направената проверка на съоръжението е установила, че то работи нормално и информациите за пропукване на язовирната стена са несъстоятелни. Обемът на язовира е в допустимите граници и се изпуска съобразно нормативните изисквания.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " МВР търси авторите на фалшивите сигнали за пропукване на стената на язовир „Студена“"}
{"url": "https://trud.bg/%d1%81%d1%8a%d0%b1%d1%83%d0%b4%d0%b8%d1%85%d0%b0-%d0%b7%d0%b0%d1%81%d0%bf%d0%b0%d0%bb%d0%be%d1%82%d0%be-%d0%b2%d1%80%d0%b5%d0%bc%d0%b5-%d0%b2-%d0%bb%d0%be%d0%bc/", "text": "Първият е построен още в края на 18 век Всеки помни детската приказка за омагьосаното царство, в което времето е спряло и хора, дървета, цветя и птици са застинали вкаменени. Достатъчно обаче е само едно махване с вълшебната пръчица на добрия магьосник, за да тръгне времето отново и хората да поемат по своите пътища. В истинския живот обаче заспи ли времето, трудно се буди. Може би защото добрите магьосници вече са кът. Но не и в Лом, поне в последните месеци. След повече от 20 години, в които часовниците на крайдунавския град бяха застинали и безмълвни, неколцина местни жители обединиха ентусиазъм и усилия, поправиха старите механизми и пуснаха стрелките им отново да се въртят над хора и улици. Сред основните инициатори за възстановяването на градските часовници е Жана Замфирова. Дребничката жена с живи очи и заразителна усмивка е бивша аранжорка на витрини и една от активистите на фейсбук група, която обединява местни жители и пръснати из България и по света хора от пристанищния град, загрижени за родното си място и историческите му забележителности. “Отдавна живея срещу градската банка, на върха на която е монтиран часовник. Той ме е будел да ходя на работа. Под неговия звън съм пяла песни на децата си, които вече са в чужбина. Когато млъкна, имах чувството, че градът спря да диша”, споделя Жана. На няколко пъти тя поставяла и в интернет и пред местната управа въпроса да се поправи старият часовник, но все нещо – пари или време не стигали. Накрая заедно с неколцина съмишленици решили, че могат и сами да свършат работата. Заедно с един от малкото останали часовникари в града – Теодор Генадиев, Жана се качила на тавана на някогашната банка в Лом. Там сред огънати от тежестта на годините греди, под надвисналите като огромни гирлянди паяжини в кутия от дърво и стъкло е скрит механизмът на часовника. Десетките зъбчати колела и валове приличат на вълшебна машина, създадена от стар откривател. “Работата по ремонта на часовника беше много интересна. Все едно, че се докоснах до част от историята на Лом!”, казва 52-годишният Теодор Генадиев – потомствен майстор на часовници. За щастие се оказало, че близо вековният механизъм не е тежко повреден, майсторът почистил въжета и зъбчатки, отстранил някои дефекти, монтирал нови пластини, смазал всичко и обновената машинария бавно раздвижила стрелките над централната улица на Лом, срещу общинската управа. Някогашната банка на Лом – масивна триетажна сграда със строги форми, е строена през 1933-34 г. от австрийска фирма и тогава е монтиран и часовникът. Механизмът е уникален и изключително прецизен. Най-вероятно – германска изработка от началото на миналия век, спомнят си стари ломчани. Банковият часовник се навива както се вади вода от кладенец – с голяма метална ръчка, която издига 62-килограмова тежест. Механизмът обаче трябва да се навива на всеки 22 часа и това се оказало проблем. Банката отдавна е закрита и няма служители, които да се грижат за постоянния ход на стрелките. За да не потъне отново градът в безвремие, положението спасил друг от местните ентусиасти – бившият шофьор Йордан Рангелов. “Аз съм човек-пенсионер, няма проблем веднъж на ден да навивам машинарията!”, заявява Данчо, горд от ролята си на властелин на градското време. След банковия часовник Теодор потегнал и часовника на аптека “Тодор Велев”. Къщата, недалеч от жп гарата на Лом, е една от най-емблематичните сгради в града, издигната през 1925 г. в стил “сецесион”. Въпреки щетите нанесени от времето през последните десетилетия, домът излъчва елегантност и аристократизъм с красивите си изчистени форми, ажурни балкони и прозорци, над които се извисява островръхата кула с монтиран на нея часовник. По точния механизъм навремето сверявали часовниците си чиновници и офицери, отваряли врати магазини и търговски кантори. В аптеката пазарували лекарства не само местни хора, но и моряци и пътници от десетките кораби, хвърлили котва в Лом, и жители на близките и по-далечните села. Аптеката била толкова известна, че дори днес – век по-късно, когато собствениците й са се сменили много пъти, продължава да носи името “Тодор Велев”. Часовникът над достолепната сграда, замрял в началото на прехода, обаче се оказал доста по-различен от банковия. Механизмът в сецесионната кула се побира в две шепи, но пък с едно навиване изкарва близо три дни. Заради фините детайли и настройки, на майстор Тео му се наложило да поработи повече върху него. Но вече всичко е готово и стрелките над аптеката пак отмерват неумолимия ход на времето. Впечатлена от ентусиазма на гражданите, общинската управа в Лом поела ангажимент да плати ремонта на банковия часовник, а потягането механизма над аптеката ще финансират обитателите на сградата. “За нас това е чест. Така участваме в опазването на историята и красотата на Лом!”, казва един от собствениците Огнян Димитров. И макар че мнозина още не го забелязват, ритъмът на времето в Лом вече е доста по-точен и сигурен под безшумния диктат на градските часовници, твърдят инициаторите на ремонтите. Други, съгледали разбудените часовници, се радват на възобновения след дълго прекъсване ход на стрелките. “Надяваме се, че тръгналите отново часовници ще раздвижат и хората и живота в скования ни от кризата град!”, казва Жена Замфирова и изпраща снимки на сградите с ремонтираните часовници на приятели и познати в България и в чужбина. “Може би, ако градът ни стане по-жив и красив, забързан и изпълнен с перспективи, децата ни някой ден ще се върнат в него!”, допълва с навлажнени очи ломчанката. Първият градски часовник в Лом е бил построен още в края на 18 век. На чаршията с дюкяни и работилници край старата римска крепост била издигната 20-метрова каменна кула с часовников механизъм и камбана на върха. Кулата с часовника заедно с близка чешма била съградена с парите на легендарната за крайдунавския град Инджили ханъм в памет на съпруга й- бей от Темишвар, загинал във войната на Турция с Австрия, разказва историкът и етнограф Димитър Маринов. Вдовицата била цялата окичена с бисери и затова я наричали Инджили (бисерна). След Освобождението обаче кулата била разрушена, камбаната изчезнала, а часовникът Димитър Маринов пренесъл в Етнографския музей в София, на който е основател и пръв директор. “Тоя паметник биде съборен от нашето невежество!”, признава историкът.", "date": "2018.07.28", "title": " Събудиха заспалото време в Лом\t\t\t"}
{"url": "https://trud.bg/%d0%b8%d0%b7%d0%ba%d1%83%d1%81%d0%b8%d1%82%d0%b5%d0%bb%d0%ba%d0%b0%d1%82%d0%b0-%d0%b5%d0%bc%d0%b8%d0%bb%d0%b8-%d1%80%d0%b0%d1%82%d0%b0%d0%b9%d0%ba%d0%be%d0%b2%d1%81%d0%ba%d0%b8-%d0%bf%d1%83%d1%81/", "text": "27-годишната изкусителка Емили Ратайковски не пропуска да радва феновете си със знойни снимки в социалните мрежи. Красавицата, за която е добре известно, че не се притеснява от голотата и обича да предизвиква с извивките на тялото си, публикува снимки в профила си в Инстаграм, които се радват на стотици хиляди и дори милиони харесвания. Цялата статия с галерия от снимки вижте в  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Изкусителката Емили Ратайковски пусна горещи снимки от лятото"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%b8%d1%8f%d1%82-%d0%b0%d1%80%d1%85%d0%b8%d1%82%d0%b5%d0%ba%d1%82-%d0%b0%d0%bd%d0%b4%d1%80%d0%b5%d0%b0-%d0%b4%d0%b0%d0%bd%d1%82%d1%80/", "text": "Италианският архитект Андреа Д’Антраси гостува във Велико Търново по случай обявения по инициатива на кмета Даниел Панов международен архитектурен конкурс за нов градски център, който е под мотото „Ново сърце за Стария град”. Д’Антраси е част от висококвалифицираното жури, което оценява проектите от цял свят за градоустройствено решение за терена на Старото военно училище и за първата сграда – експозиционен център. „Велико Търново е много колоритен град. Харесва ми размерът на сградите, мащабът им. Печелившият проект за новия градски център трябва да съчетае съвременните архитектурни решения с историята, с околните пространства и природата. Много важен момент е зеленината и пейзажът да бъдат запазени. Именно това привлече вниманието ми към конкурса, защото е заложено в условията”, каза арх. Д’Антраси по време на публичната лекция, която той изнесе в голямата зала на Община Велико Търново. Събитието премина при много голям интерес – над 200 бяха посетителите, като сред тях имаше както великотърновци, така и гости на града от страната и дори от чужбина. Андреа Д’Антраси представи опита си и работата си по редица проекти за градоустройствени решения и съвременни сгради в цял свят – САЩ, Италия, Китай, Австралия и др. Журито, оценяващо проектите в конкурса за нов градски център на Велико Търново, е с председател проф. Георгий Станишев. Освен арх. Андреа Д’Антраси /Италия/, в състава на комисията влизат още арх. Хеле Джул /Дания/, проф. Доминик Роялд /Франция/, проф. Андрю Йеомен /Англия/, арх. Андрей Чернихов /Русия/, главният архитект на Велико Търново Николай Малаков и архитектите от Старата столица Лора Бъчварова и Юрий Любомирски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Италианският архитект Андреа Д’Антраси: Велико Търново е много колоритен град"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d1%88%d0%b5%d1%80%d0%b5%d0%bc%d0%b5%d1%82%d1%8f-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%82-%d0%b7%d0%b0%d1%80%d0%b0%d0%b4/", "text": "Десетки жители на великотърновското село Шереметя се вдигнаха на протест  заради необезопасен път с голям трафик. Хората настояват за повишение на мерките за сигурност на главния път София – Варна, който минава през селището. От година и половина живущите в Шереметя негодуват и настояват за правото безопасно да преминават през главното трасе и искат светофар. Търпението им обаче се е изчерпило, тъй като през селото минава главният път София – Варна, а катастрофите са ежедневие. Поредният инцидент се случи минути преди протеста им. Хората казват, че шофьорите масово не спазват ограниченията и се движат с много над допустимата скорост. Въпреки, че нямаха разрешение да излизат на пътя и да блокират движението, протестиращите за кратко демонстративно пресичаха единствената пешеходна пътека в селото, заради което и от двете страни на пътя се образуваха километрични опашки от автомобили. „Трафикът е ужасен. Не може да се пресече. На пешеходна пътека не се спира. Няма светофар. Обещанието беше да има шумяща настилка и такова няма. Като тръгваме и една кола спира, зад нея минава друга“, споделят хората от Шереметя. От АПИ съобщиха, че предстои в Шереметя да бъде монтиран светофар до месец, а единствената пешеходна пътека в селото е с подновена маркировка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Жители на Шереметя протестират заради необезопасен път"}
{"url": "https://trud.bg/%d0%ba%d0%b0%d0%bc%d0%b5%d0%bd%d0%bd%d0%b8%d1%82%d0%b5-%d0%ba%d1%83%d0%ba%d0%bb%d0%b8-%d1%80%d0%b0%d0%b7%d0%ba%d0%b0%d0%b7%d0%b2%d0%b0t-%d1%82%d1%8a%d0%b6%d0%bd%d0%b0-%d0%bb%d0%b5%d0%b3%d0%b5%d0%bd/", "text": "Само на 40 км от Кюстендил, до град Кратово в Македония се намира скалния феномен Каменните кукли. За да видите образованието, което местните наличат „Веселата сватба“,  трябва да отбието до село Куклица, което се намира на 8 км северозападно от Кратово. Каменните кукли в този район са естествен феномен като последица от дълготрайната ерозия на вулканични скали с различна устойчивост: игнимбрити, андезити и туф. Част от фигурите са с свисочина до 10 метра. Местните обаче имат и предание, което разказва доста по-романтична история на образуване на феномена. Според легендата преди много години една млада девойка от Куклица се влюбила безкрайно в един от най-напетите левенти. За съжаление обаче любовта й била несподелена, а младежът подарил сърцето си на друга и вдигнал сватба с нея. Разочарованата мома прокълнала младото семейство. И се случила трагедия. Когато сватбеният ден дошъл, привидно всичко било наред: събрали се сватбарите, пристигнали всички гости и започнало веселието. В момента, когато младоженците се целунали обаче проклятието ги застигнало и влюбените, зедно с всички гости на сватбата се вкаменили.  Местните наричат мястото „Весела сватба“ защото всички гости останали усмихнати, а младоженците се вкаменили в нежна прегръдка. Именно от скалния феномен пък близкото село получило името си – Куклица.", "date": "2018.07.28", "title": " Каменните кукли разказват тъжна легенда за несподелената любов\t\t\t"}
{"url": "https://trud.bg/%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d1%82%d0%b5%d1%80%d0%bc%d0%b8%d0%bd%d0%b0%d0%bb-%d0%bd%d0%b0-%d0%bb%d0%b5%d1%82%d0%b8%d1%89%d0%b5%d1%82%d0%be-%d0%b2-%d0%bc%d1%8e%d0%bd%d1%85/", "text": "Федералната полиция на Германия е закрила един от терминалите на международното летище в Мюнхен заради проникнало неизвестно лице в зоната за сигурност, предава ТАСС. „В момента този човек се издирва“, отбелязва федералната полицейска служба. Обстоятелствата се изясняват, както и мотивите на неправомерно проникналото лице. Някои полети на летището са задържани. В Германия са започнали летните почивки, затова и летището на Мюнхен тези дни е препълнено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Затвориха терминал на летището в Мюнхен заради нахлул мъж в зоната за сигурност"}
{"url": "https://trud.bg/%d0%ba%d0%be%d0%bb%d0%b0-%d0%bf%d0%bb%d0%b0%d0%bc%d0%bd%d0%b0-%d0%bd%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%82%d1%80%d0%b0%d0%ba%d0%b8%d1%8f/", "text": "Кола се самозапали на магистрала „Тракия“. Инцидентът е станал на 333-я киломентър в посока Бургас. Автомобилът е загасен и няма пострадали, това съобщи  , позовавайки се на информация от МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Кола пламна на магистрала „Тракия“"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81-%d0%bd%d0%b0-%d1%8e%d0%bd%d0%b8%d0%be%d0%bd-%d0%b8%d0%b2%d0%ba%d0%be%d0%bd%d0%b8-%d0%b0%d0%b2%d0%b0%d1%80%d0%b8%d1%80%d0%b0-%d0%b2%d1%8a/", "text": "Българи, прибиращи се от Испания и Франция, се оказаха в сложна ситуация в ранните часове на тази сутрин, след като автобусът им аварира на френска територия. От превозвача посочиха, че отстраняват проблема и до няколко часа пътуването трябва да продължи, предаде  Аварията е станала на магистрала около 4:30 ч. местно време. В автобуса е имало двама шофьори и 29 пътници, сред които – и малки деца. „Намираме се в безизходица, няма реакция от транспортната фирма и никакъв начин за връзка”, оплака се една от пътуващите – Ирена Тодорова пред БТВ. По думите й след час чакане се наложило да се обаждат на 112 и да искат помощ от френските власти. По-късно управителят на „Юнион-Ивкони” Георги Атанасов каза, че хората са придвижени на безопасно място – в заведение заедно с част от екипажа. По думите му автобусът се ремонтира на място и по обед българско време би трябвало да тръгне към нашата страна заедно с пътниците. „Големият проблем, който се е получил, е, че пътната помощ е поискала парите да бъдат в брой. Затова са се забавили колегите, иначе досега е щял да бъде отстранен проблемът”, посочи той. Според Тодорова, обаче, цялата работа по извеждането на хората била свършена от френската страна след подадения сигнал. Така пътниците се оказали в база на пътната помощ. По думите й е имало предложение френски автобус да извози сънародниците ни до София, но от българската фирма отказали. Пътничката допълни, че возилото е било в лошо състояние и на задните седалки е имало течове от покрива. Тя посочи, че след прибирането си заедно с останалите хора ще си търси правата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Автобус на „Юнион-Ивкони” аварира във Франция"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%b7%d0%b0%d1%81%d1%82%d1%80%d0%b5%d0%bb%d1%8f%d0%bd%d0%b8-%d0%b2-%d1%82%d0%b5%d0%ba%d1%81%d0%b0%d1%81/", "text": "Трима души са открити застреляни вчера в дом за възрастни хора в Робстаун, в щата Тексас и още две тела са намерени в близка къща, предаде ДПА. Според полицията вероятно има връзка между убийствата. Сред убитите е и стрелецът. Полицията каза, че заплахата е „неутрализирана“. Домът за възрастни хора е затворен след престъплението. Обстоятелствата, свързани с него, още не са известни, добавя ДПА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Петима застреляни в Тексас"}
{"url": "https://trud.bg/%d1%81-%d0%ba%d0%bd%d0%b8%d0%b3%d0%b0-%d0%bd%d0%b0-%d0%bf%d0%bb%d0%b0%d0%b6%d0%b0-%d0%b2-%d0%b4%d1%8a%d0%b6%d0%b4%d0%be%d0%b2%d0%bd%d0%b8%d1%82%d0%b5-%d0%b4%d0%bd%d0%b8/", "text": "Изберете любовен роман или история за пътешествия През последните дни слънцето се оказва не особено благосклонно към плажуващите, решили да събират тен край морето. Ако все пак вече сте планували лятната си почивка винаги може да почетете хубава книга на плажа, без значение по бански или не. Лятото е време за романтика, леки четива и любовни или приказни истории, разиграващи се на красиви места. Едно от най-новите предложения, което изпълнява всички критерии дори носи заглавието “Книга за лятото”. Вдъхновен от суровата красота на природата, това е роман за бурите и силата да устоим. Авторката на бестселъра “Парижкият апартамент” преплита историите на три жени, за да нарисува свят, в който болката и надеждата вървят ръка за ръка. Защото лятото винаги идва. Ако сте любители не на красивите любовни истории, а на хорърите, то сред най-новите заглавия може да изберете “Лятото на ангелите”. Това е една завладяваща тъмна история за насилие и изкупление, разказана през очите на жертвите, която със сигурност ще разтърси скучните летни дни, в чакане на слънцето. Първокласен криминален трилър за любителите на серийни убийства. Авторката на хитът “ Градината на пеперудите” е уловила перфектния баланс между мрака на ужаса и светлината на надеждата. Ако още не сте планирали пътешествие за лятото, няма начин на не намерите добра идея в пътеводителя “Най-хубавите неща в живота са БЕЗПЛАТНИ: 884 интересни места в повече от 60 града по света”. В пътеводителя ще откриете съвети и препоръки, които ще ви улеснят най-изгодно да разгледате и почувствате живота в градовете, които сте решили да посетите най-икономично. Този справочник ще ви помогне да извлечете максимума от бюджета си с указания за безплатни паркове, музеи и природни забележителности, съчетани с евтина храна и приключения. Специално за мъжката част от скучаещите на плажа препоръчваме “Наръчникът на едно Brato” Заабавна книга за мъжката гледна точка и отношение към живота. Препоръчва се на хора с чувство за хумор и отговаря на някои от най-важните въпроси, не само за лятото – защо да не се връщаш при бившата, как да разпознаеш самотната жена и кои са колите, които всеки българин трябва да е карал. В книгата цензурата липсва, а почти всяко второ изречение е лаф. Често “наръчникът” се определя като “интелигентна простотия”, “мъжката Библия”, “хумор учебник”. Каквото и да е обаче, със сигурност ще оправи настроението ви и в най-облачния летен следобед. Поглед към класиката Вечните книги за горещите дни „Островът на течението“ е едновременно роман и рецептурник Ако искате да се обърнете към класиката, докато скучаете на плажа от “Островът на течението” на Ърнест Хемингуей със сигурност е добра идея. Роман, който е и нещо като рецептурник. От нея човек може да се научи да прави поне десет вида ястия и около десет пъти повече коктейли. Но преди всичко представлява практическо ръководство за това как да бъдеш мъж според разбиранията на един от най-значимите американски писатели. В романа великолепно са уловени най-въздействащите теми от творчеството на Хемингуей – война, свобода, вярност, любов и мъжество. Ако сте любители на романтиката и красотата на малките неща отскочете “Под небето на Тоскана”. Известната поетеса, ценителка на изисканата кухня и авторка на пътеписи Франсис Мейс ни въвежда в прекрасния свят на вълнуващата тосканска провинция, където купува и реставрира една изоставена вила. Емоционално и увлекателно, тя разкрива непринудената красота на живота в Италия. В книгата са включени и рецепти за вкусни сезонни ястия, които авторката най-често приготвя с продукти от собствената си градина. Още с излизането си “Под небето на Тоскана” става бестселър и остава в класациите на “Ню Йорк Таймс” в продължение на повече от 2 години. По книгата е направен и едноименният филм “Под небето на Тоскана”.  Добра идея е да сложите в плажната си чанта и “Пробуждане”. Роман, разкриващ бурите, които бушуват в женската душа, преведен на повече от 30 езика и любима книга на няколко поколения читатели. E`дна Понтелие е потърсила спасениe от летните жеги в идиличен курорт, заедно с други семейства от висшата класа на Ню Орлийнс. На пръв поглед тя има всичко – преуспяващ съпруг, благосъстояние и прекрасни деца. Но E`дна се чувства скована от задушаващите обществени правила и скучния си брак.  Кейт Шопен е сред най-дръзките и провокативни американски писателки от границата на 19 и 20 в., която изследва нови литературни територии и руши доминиращите стереотипи.", "date": "2018.07.28", "title": " С книга на плажа в дъждовните дни\t\t\t"}
{"url": "https://trud.bg/%d1%82%d0%be%d0%ba-%d1%83%d0%b1%d0%b8-%d0%bd%d0%b0-%d0%bc%d1%8f%d1%81%d1%82%d0%be-%d0%bc%d0%bb%d0%b0%d0%b4-%d0%bc%d1%8a%d0%b6-%d0%b2-%d1%85%d0%b0%d1%81%d0%ba%d0%be%d0%b2%d1%81%d0%ba%d0%be%d1%82%d0%be/", "text": "Ток уби на място млад мъж в хасковското село Подкрепа, предаде „ „. Инцидентът е станал към 10 часа тази сутрин. Заради паднал гръм вчера много къщи останали без телевизори. Хората извикали техници на поддържащата фирма. Работникът се качил на стълба, но се докоснал до жици с високо напрежение, обясни пред Дарик кметът на селото Ангел Благоев.   Мъжът паднал от високо и загинал на място, разказаха хора от селото. В момента се прави оглед от полицаи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Ток уби на място млад мъж в хасковското село Подкрепа"}
{"url": "https://trud.bg/%d0%b3%d0%bb%d0%b5%d0%b4%d0%b0%d0%b9%d1%82%d0%b5-%d0%bd%d0%b0-%d0%b6%d0%b8%d0%b2%d0%be-%d1%82%d1%80%d0%b0%d0%b4%d0%b8%d1%86%d0%b8%d0%be%d0%bd%d0%bd%d0%b8%d1%8f-%d1%81%d1%8a%d0%b1%d0%be%d1%80-%d0%bd/", "text": "Десетки хиляди социалисти се събраха на Историческата поляна под връх Бузлуджа. Там се провежда традиционният събор на БСП. Според организаторите на място са между 20 и 50 000 души от цялата страна, като само автобусите са над 350. Мотото на събора, с който се отбелязват 127 години социалистическо движение, е „За по-добър живот – нашата кауза е България“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Гледайте НА ЖИВО традиционния събор на БСП на Бузлуджа"}
{"url": "https://trud.bg/%d1%82%d0%be%d0%bc-%d1%85%d1%83%d0%bf%d1%8a%d1%80-%d0%bf%d1%80%d0%b0%d0%b2%d0%b8-%d1%84%d0%b8%d0%bb%d0%bc-%d0%bf%d0%be-%d0%ba%d0%be%d1%82%d0%ba%d0%b8%d1%82%d0%b5/", "text": "Класният Иън Макелън също ще участва След като постигна глобален успех с екранизацията със сценичната версия на „Клетниците“, режисьорът Том Хупър си е поставил нова цел да пренесе на кино друг иконичен мюзикъл. Този път това е „Котките“. Спектакълът „Котките” е една от емблемите на Уест Енд и Бродуей – поставен за първи път през 1981 в Лондон от легендарния режисьор Тревър Нън и уникалния хореограф Джилиън Лин, и пренесъл се с творческия си състав на следващата година на Бродуей, припомня operationkino.net. „Котките” в момента е на четвърто място в класацията за най-дълго игран мюзикъл (след „Фантомът на Операта”, „Чикаго” и „Цар Лъв”) с почти 7 500 представления. Любопитно е, че Андрю Лойд Уебър получава благосклонно съгласие лично от Валери Елиът, съпругата на Т. С. Елиът, по чиято поема „Old Possum’s Book of Practical Cats” Уебър създава песните на великолепните, свръхразлични и премъдри котки. Том Хупър сега ще прави първия пълнометражен филм по този мюзикъл, в ролята и на продуцент, и на режисьор, за Universal Pictures и Working Title (които получиха доста дивиденти от неговия филм „The Danish Girl”). В ролите ще видим поп звездата Тейлър Суифт и класния изпълнител сър Иън Ма-келън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Том Хупър прави филм по „Котките“"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%bd%d0%b8-%d1%81%d0%b5-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0-%d0%be%d1%82-%d1%88%d0%b0/", "text": "Днес сме се събрали на Бузлуджа различни хора по възрасти, занятие – учители, лекари, земеделци и хора с малки семейни фирми, млади и възрастни. Различни, но събрани от едно – ние сме смели хора, които сме тук, без страх да кажем: държавата ни се управлява от шайка, тази шайка пороби народа си, тя открадна България. Това заяви лидерът на БСП Корнелия Нинова на събора на социалистите на Бузлуджа, предаде „ „. Тази шайка си създаде правила и закони, които ги направиха безнаказани, но тази шайка посегна и на най скъпото ни – всеки, който не е съгласен, всеки, който критикува, е посочван за враг, провокатор, на всеки такъв му се затваря устата, уволнява се от работа, преследва му се бизнесът. Народе, посегнаха на най-святото ни – правото ни да мислим и говорим свободно, правото ни да бъдем с различно мнение и да бъдем хора с достойнство, подчерта Нинова. Но шайката си отива, народът остава и този народ трябва да избере своя път, каза още лидерът на БСП. Всички пенсии трябва да се преизчислят, не може да се живее с 200. Да въведем семейно подоходно облагане. Защо да не помогнем със закупуване на първо жилище младите. В Румъния младите вече се подпомагат за първа кола и жилище, заяви лидерката на левица.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Нинова: Държавата ни се управлява от шайка, която пороби народа си, тя открадна България"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%b9%d0%be%d0%bd%d1%87%d0%b5%d0%b2%d0%b0-%d0%be%d1%82-%d0%b1%d1%83%d0%b7%d0%bb%d1%83%d0%b4%d0%b6%d0%b0-%d0%bd%d0%b5-%d0%b8%d1%81%d0%ba%d0%b0%d0%bc%d0%b5-%d1%81/", "text": "„10 години в ЕС, 10 години управление на ГЕРБ. България е на дъното на всички класации. Днес сме между Кения и Чибути”. Тази констатация направи депутатът от БСП Елена Йончева от събора на левицата на Бузлуджа, предаде „ „. „Кумгейт не е само в Хасково, той е в всяка българска община. Дадохме документите Кумгейт на прокуратурата и сега аферата се разследва, подчерта социалистката. „Не искаме само да свалим правителството, искаме много повече”, заключи тя. Според данни на организаторите на поляната са се събрали над 70 хил. души.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Елена Йончева от Бузлуджа: Не искаме само да свалим правителството, искаме много повече"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%b8%d0%b7%d0%b3%d0%be%d0%bd%d0%b8-%d0%bb%d0%b5%d0%b3%d0%b5%d0%bd%d0%b4%d0%b0-%d0%b7%d0%b0%d1%80%d0%b0%d0%b4%d0%b8-%d0%bb%d0%be%d0%b2/", "text": "По правило спортните легенди се радват на популярност сред феновете дългоq след като подвизите им останат в миналото. Особено такива като Люк Алфан, които са ковали славата си на повече фронтове. Ски спускането и автомобилният спорт споделят страстта към скоростта, а големият французин е най-успелият от мнозината, опитали вкуса и на двете. Той спечели Големия кристален глобус през 1997-а, а 9 години по-късно триумфира в най-тежката офроуд надпревара – рали „Дакар“. По всички мерки той беше герой, напомняше на някои от забравените персонажи на Жюл Верн дори с опита си да счупи рекорда в обикалянето на света с платноходка.  Но ето, че на стари години Люк не може да се радва на дните в дома си във Франция. Причината е още една негова „старовремска“ страст – лова.  „Отнасят се с мен като с боклук – твърди 52-годишният Алфан. – 25 години кариера отиде на вятъра.“  Той е обект на истински „лов на вещици“ заради снимка, на която позира с ловни трофеи. Доскоро селото Сер-Шевалие във френските Алпи, бе известно като „Земята на Алфан“. Там легендата държеше ресторант и магазин, притежаваше и няколко имота. Но вече трудно може да се покаже пред хората. „Тази работа се разнесе много бързо – разказва Люк. – Всичко започна в социалните мрежи. Заплашваха ме с убийство, наричаха жена ми „пачавра“, оставяха обидни съобщения в хотела, в който работи, тормозиха децата ми в училище. А после към тях се присъедини и пресата. Нито един журналист не ми се обади да ме попита дали това изобщо е истина. Фалшивите новини и досега обикалят социалните мрежи.“  Три от спонсорите на Алфан прекратяват отношенията си с него. Местните власти махат табелката с името му от склона и сменят името на регионалното колоездачно състезание в негова чест.  „Дори не ме информираха за това! – разказва легендата. – Изведнъж се оказа, че аз не съм бил ловец, а убиец на животни. Нямаше смисъл да обяснявам каквото и да било – с фанатици е безполезно да се говори. Те искаха само да ми навредят.“  Но големият любител на приключенията твърди, че в заниманието му няма нищо нехуманно и дори е в помощ на екологичното равновесие. „Независимо дали ви харесва или не, в лова има смисъл – твърди Алфан. – Ние регулираме популациите на различните видове. Дали едно животно ще бъде застреляно или не, всъщност решава държавата. Да, елените са красиви, но Националното управление на горското стопанство изчисли, че са се утроили в последните пет години. Ако популацията им не се регулира, те започват да нанасят щети на околната среда и вредят на биоразнообразието. А на нас ловците ни става все по-трудно, защото оставаме все по-малко.“  Причина за „лова на вещици“, който екстремни природозащитници организираха срещу легендата обаче не е регулация на популацията на елени във Франция. Става въпрос за експедиция за лов на сибирски снежен овен в Камчатка. Но Люк твърди, че цялата история е извъртяна. Групата им се засякла с друга дружинка, която преследвала мечка и ловът им се увенчал с успех. „Помолиха ме да се снимам с тях и с мечката, а аз се съгласих – разказва Алфан. – Беше просто приятелска снимка, за спомен. Явно не е трябвало да го правя, но и през ум не ми мина до какво може да доведе това.“  Един от ловците пуска снимката в интернет и екоактивистите започват кампанията си. „А аз даже нямам профил във Фейсбук – казва Алфан. – В Инстраграм пък никога не пускам снимки от лов. Някакъв човек от Шамони, когото изобщо не познавам, разкрасил историята във Франция. После разбрах, че той бил свързан с ултра-зелените.“ Довчерашният любимец не издържа на атаките и се мести в съседна Андора. Ски федерацията на малката страна го кани на работа и той приема. „Въпросът не е в парите, а че във Франция вече не се чувствах у дома си – признава Люк. – Не можех повече да търпя това.“  Така животът за него продължава, а и старият ловец не смята, че трябва да се променя заради мнението на другите.  „Разбирам, че за много хора ловът се свързва с бракониерството, а някои го разглеждат като убийство на животни за удоволствие – казва той. – Но аз винаги съм спазвал ловната етика. Уважавам природата и не бих попречил на размножителния процес на видовете. Хората, които ме нападат, нямат никаква представа от всичко това. Мога да ви кажа, че след моя изстрел животните не усещат нищо. Далеч по-голям стрес изпитват в кланицата. Ловувам вече 35 години, правил съм го с баща ми и брат ми. Ловът за мен е и планинарство – аз съм алпинист, това е част от мен. Най-важното е, че никога не съм го крил, а и никога не съм смятал лова за недостойно занимание, разбира се, докато е в рамките на закона. Може и да не го харесвате, имате право да изразите мнението си. Това се нарича толерантност, а към мен нямаше такава.“  Освен легендата си, Франция загуби и една от големите си надежди в алпийските ски – дъщеря му Естел. 22-годишната специалистка в техничните дисциплини вече се състезава за Швеция, а скандинавските треньори й предричат голямо бъдеще. „Опитвам се да забравя тази история, животът продължава – казва Люк. – На критиците ми мога да кажа: „Оставете компютрите си, излезте сред природата, отворете си очите и приемете другите хора“.“", "date": "2018.07.28", "title": " Франция изгони легенда заради … лов"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b5%d0%ba%d0%b0-%d0%b1%d1%81%d0%bf-%d0%b4%d0%b0-%d1%81%d0%b8-%d1%85%d0%b0%d0%bf%d0%bd%d0%b0%d1%82-%d0%b4%d0%b0-%d1%81%d0%b8-%d0%bf%d0%b8/", "text": "Министър-председателят Бойко Борисов гостува в събота на град Нови пазар, Шуменско, където бяха открити обновените сгради на полицията, пожарната, кметството, както и още 12 жилищни блока, санирани по ОП „Региони в растеж“. Попитан от журналисти какво мисли за демонстрираната мощ от БСП на Бузлуджа, където са се събрали 50 000 души, Борисов коментира: „Не думай, те са толкова. В Нови пазар в цялата общината имат един кмет, в Шумен имат един, страшна мощност… Нека си хапнат, пийнат, те обичат. Не бива да се харчи енергия, това си е тяхна традиция. Много злини са направили на България за тея десетилетия управление, но да не им разваляме празника. Нашата работа е да показваме какво е било и се радвам, че кметовете вече започнаха – слагат снимки на това, което е било и показват това, което сме направили“. Самият той знаел какво е да си кмет по време на БСП. „В София направиха криза с боклука, щяха да уморят хората. Те ще ми говорят за кметове какво са правили, какво са мъчили, да не говорим, че са ги и трепали около 44-та година“, каза Борисов. После отсече: „Честит им празник, ние показваме!“ И не пропусна да припомни, че три пъти им е занасял властта. „Диктаторът отива, моля ви се вземете управлявайте, ето ви оставката. Три пъти го правих и те не могат. Нали го помните това? Пак избори и пак ги бием. Е какво на 6 месеца да правим избори? Това ли иска държавата и това ли се очаква?“, коментира Борисов и уточни, че една опозиция така говори. Неговото управление обаче, в никакъв случай няма да дели кметове на партиен принцип, подчерта той. И посъветва: „Нека се забавляваме с тях, не са лоши – колелета карат, коне карат. По-ведро трябва да се кара. Лято е, животът е хубав, а ние сме тука в костюми…“. По думите на премиера в последните няколко години в Нови пазар са влезли 20 млн. лв., които са променили града, а в момента още 3-4 проекта ще му дадат още тласък. Кметът на Нови пазар Ивайло Камаджиев е поиска от държавата 3 млн. лв. за речното корито през града, нужни са средства за ремонт и на спортната зала, но тези въпроси ще се решават от следващия бюджет. Същият възход важал и за всяко едно населено място в страната, каза Борисов и поиска журналистите да кажат произволен град. „Костинброд?“, попита репортерка и премиерът започна да изрежда какво се е случило – път, училища, санирани сгради, огромна индустриална част… „Божурище и Костинброд сега няма да ги познаете, такава индустрия се развива“, каза премиерът и уточни, че тези дни ще „започнем и пътя София-Белград да го вържем с магистралата“.  В средата на август ще бъде направена и първа копка на „Хемус“ за отсечката от пътен възел Белокопитово до Буховци, Търговищко. „Ако всяко правителство досега си е вършело работата, нямаше да се налага да правим по три сгради наведнъж“, каза Борисов, връщайки се към новопазарската си програма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Борисов за БСП: Честит им празник, ние показваме! (ВИДЕО и СНИМКИ)\t\t\t"}
{"url": "https://trud.bg/18-%d0%b3%d0%be%d0%b4%d0%b8%d1%88%d0%b5%d0%bd-%d0%ba%d0%b0%d0%bd%d0%b0%d0%b4%d0%b5%d1%86-%d0%b7%d0%b0%d0%b3%d0%b8%d0%bd%d0%b0-%d1%81%d0%bb%d0%b5%d0%b4-%d0%bf%d0%b0%d0%b4%d0%b0%d0%bd%d0%b5-%d0%be%d1%82/", "text": "18-годишен младеж с канадски паспорт е загинал при нещастен случай в Хасково, съобщиха от ОД на МВР в областния център. Сигнал за инцидента е подаден в 2 ч след полунощ. Младежът се качил върху висока 4 м метална конструкция на северния вход на града (откъм Димитровград )с надпис „Добре дошли!“. Най-вероятно по невнимание, момчето, което било на гости на роднини, паднало от билборда и издъхнало, допълниха от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " 18-годишен канадец загина след падане от 4-метров билборд в Хасково"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6-%d0%be%d1%82-%d0%bf%d0%b0%d0%b2%d0%bb%d0%b8%d0%ba%d0%b5%d0%bd%d0%b8-%d1%81%d0%b5-%d0%bd%d1%83%d0%b6%d0%b4%d0%b0%d0%b5-%d0%be%d1%82-200-000-%d0%b5%d0%b2%d1%80%d0%be/", "text": "Йордан Петров от Павликени, макар и много млад, вече води война за най-ценното – за живота си. Преди време младежът спечели първата битка, но коварната болест отново се активирала. Данчо страда от лимфон на Ходжкин, но след масирана кампания за набиране на средства, в Турция претърпява трансплантация на стволови клетки и цяла година нещата изглеждат повече от чудесно. Той е в ремисия до момента, в който болестта отново напомня за себе си. „Правихме планове, мечтаехме, бяхме щастливи, постигнахме спокойствие и хармония. Все такива нормални неща. Вярвах, бях убедена, че сме загърбили болестта. Но болестта се завърна и отново имаме нужда от помощ. Необходимо е Данчо да започне ново скъпоструващо лечение, което се състои от химиотерапии и имунотерапия в размер на 82 000 евро“, споделят близките на пациента. Лекуващият професор препоръчва лечението да бъде последвано от алогенна трансплантация, цената на която е 120 000 долара. „Каквото зависи от мен трябва и съм длъжна да направя, за да оздравее синът ми. Такава е мисията на всяка майка – да пази, да закриля и да се грижи за рожбата си.Животът продължава своя ритъм въпреки, че нашият се върти бясно по изкривена орбита. Водим биткa след биткa, за да спечелим войната, защото утрешният ден на никого не е обещан. Трънлив и много тежък път е това”, споделя изстрадалата майка на Йордан- Пепа Георгиева. Ако имате възможност да помогнете на един млад мъж и неговото семейство да изживеят една мечта, която е реалност за много от нас – да сме заедно и щастливи с децата си, може да го направите на следната банкова сметка: ДСК  клон 0408  гр. Павликени  пл. „Свобода“ 6  Титуляр на дарителската сметка: Йордан Огнянов Петров  BIC код – STSABGSF  IBAN:  BG48STSA93000023630269 – BGN  BG41STSA93000023630298 – EUR  BG09STSA93000023630292 – USD PayPal: pg71@abv.bg АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Младеж от Павликени се нуждае от 200 000 евро, за да живее"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "и така нататък за събота и неделя.  ", "date": "2018.07.28", "title": " Труд Уикенд – един вестник за два дни\t\t\t"}
{"url": "https://trud.bg/%d0%bc%d0%b8%d1%81%d1%82%d0%b5%d1%80%d0%b8%d0%b8%d1%82%d0%b5-%d0%bd%d0%b0-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b8%d1%82%d0%b5-%d1%81%d0%b0%d0%bc%d0%be%d0%bb%d0%b5%d1%82%d0%b8/", "text": "Издирване с шамани Различни спецслужби от десетки страни търсиха изчезналия в небето малоазийски лайнер. В това време властите решиха да използват и нетрадиционни методи – те се обърнаха за помощ към известен в страната шаман. Шаманът Ибрахим Мат Зин с група помощници проведе своя ритуал направо на международното летище в Куала Лумпур, откъдето излетя злополучният рейс МН370. Той използва плодовете на непознато дърво, както и кошница и бамбуков бастун. След края на ритуала шаманът каза, че вижда съдбата на самолета, но тя не е добра. Властите в Малайзия определят изчезването на „Боинг-777” като „мистично”. Технически изправният самолет с опитен екипаж в хубаво време просто изчезна в небето над Южнокитайско море с 239 души на борда. При това не е подаден сигнал за бедствие. Специалистите нямат никакви логични обяснения за инцидента, а търсенето се провежда от Китай до Андаманско море… Това не е първият случай на тайнствено изчезване от този род. Макар че рядко се случва, в историята на авиацията има няколко подобни примера. Ето някои наполовина разгадани или неразгадани тайни… Едно от най-известните произшествия в историята на авиацията е изчезването на американската жена-пилот Емили Ерхарт. Тя изчезва със своя двумоторен моноплан „Електра” край островите Хауленд над Тихия океан през 1937 г. в опит да направи околосветски полет. Ерхарт става известна като първата жена, прелетяла сама Атлантическия океан. Теориите относно съдбата й и досега вълнуват изследователите. Едни казват, че просто е паднала в океана, други – че е заловена, трети – че е променила името си и е жива, четвърти – че е отвлечена от извънземни. Следите от самолета й така и не са открити независимо от многобройните опити. Емили Ерхарт официално е обявена за мъртва през 1939 г. Бермудският триъгълник Много изчезвания са свързани с т.нар. Бермудски триъгълник – огромна област в океана между Флорида, Пуерто Рико и Бермудските острови. На 5 декември 1945 г. пет самолета изчезват безследно – това е началото на легендата за Бермудския триъгълник. Пет торпедоносеца-бомбардировачи, начело с опитен инструктор, излитат от Форт Лодърдейл, Флорида, САЩ. Час и половина след началото на мисията пилотите съобщават, че са изгубили посоката и не могат да се ориентират. По радиото инструкторът Тейлър съобщава, че и двата му компаса не работят. Времето се влошава, не могат да открият брега и се опитват да се приземят на вода. Още по-странно е това, че единият от самолетите, изпратени да търсят изгубената тренировъчна мисия, също изчезва. Още два пътнически самолета изчезват в тази област през 1948 и 1949 г., както повече от 51 души… Star Dust и загадъчният морзов код На 2 август 1947 г. самолетът BSAA Star Dust, излетял от Буенос Айрес (Аржентина) към Сантяго (Чили), оставя след себе си няколко въпроса без отговори. Той се насочва към Андите, но така и не стига до местоназначението си. Радиооператорът обаче успява да изпрати последно загадъчно съобщение с помощта на морзов код „STENDEC”, след което замлъква. Има няколко теории за това, какво се е случило със самолета и за значението на последното съобщение, включително нападение на извънземни, диверсия и умишлен взрив за унищожаване на дипломатически документи. Най-вероятно самолетът се е врязал в почти вертикалната снежна стена, което е предизвикало лавина, затрупала отломките. Самолетът Star Dust е открит едва 50 години по-късно, когато двама аржентински алпинисти попадат на фрагменти от двигателя и части от дрехи. Рейс 191 Тази мистерия се отнася не към едно, а към поредица от произшествия, случвали се в продължение на повече от 40 години със самолети с този номер. Една от най-страшните авиокатастрофи в историята на американската авиация станала със самолета от рейс 191 на American Airlines, който се разбил няколко минути след излитане в Чикаго, отнемайки живота на 258 пътници и 13-членен екипаж. Друга катастрофа на рейс 191 станала с експерименталния самолет X-15 от рейс 191, който се разбил през 1967 година, убивайки пилота. Подобен е и случаят със самолета JetBlue Airways от рейс 191 през 2012 година, когато командирът получава пристъп на паника и пътниците се опитват да го удържат. Някои суеверни авиокомпании дори решили да се откажат от рейс с номер 191. Чудо в Андите Чартърният самолет на уругвайските ВВС с 45 пътници и екипаж, включително отбора по ръгби от Монтевидео, се разбива в Андите на 13 октомври 1972 година. От 45 души на борда 12 загиват. Властите не знаят за оцелелите в течение на 72 дни. През това време още 6 пътници загиват в лавина, която покрива остатъците от самолета, където те се укриват. Останалите оцеляват, като се наложило да прибегнат до канибализъм. Намерили ги след повече от два месеца след изчезването на самолета. По тази история е заснет филмът „Живи” през 1993 година.", "date": "2018.07.28", "title": " Мистериите на изчезналите самолети"}
{"url": "https://trud.bg/%d0%be%d1%82%d0%b2%d0%be%d1%80%d0%b8%d1%85%d0%b0-%d1%82%d0%b5%d1%80%d0%bc%d0%b8%d0%bd%d0%b0%d0%bb-2-%d0%bd%d0%b0-%d0%bb%d0%b5%d1%82%d0%b8%d1%89%d0%b5%d1%82%d0%be-%d0%b2-%d0%bc%d1%8e%d0%bd%d1%85%d0%b5/", "text": "Терминал 2 на мюнхенското летище – второто най-натоварено в Германия, заработи отново, след като беше  , предаде ДПА. Рано тази сутрин полицията затвори терминала, след като жена се промъкна през контролно-пропускателен пункт. Органите на реда са били уведомени, че жената е минала през охраняваната зона, без да бъде проверена от персонала. Те продължават да я издирват към момента. Работата на Терминал 2 беше почти напълно спряна, а много от полетите бяха отменени или забавени. Пътници на летището съобщиха в социалните мрежи, че не им е било разрешено да напуснат самолетите и се оплакаха от липса на информация за полетите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Отвориха Терминал 2 на летището в Мюнхен"}
{"url": "https://trud.bg/%d0%b5%d0%bb%d0%b8%d0%b7%d0%b0%d0%b1%d0%b5%d1%82-%d0%b2%d1%82%d0%be%d1%80%d0%b0-%d0%b8%d0%b7%d0%bf%d1%80%d0%b0%d1%82%d0%b8-%d1%81%d1%8a%d0%b1%d0%be%d0%bb%d0%b5%d0%b7%d0%bd%d0%be%d0%b2%d0%b0%d0%bd/", "text": "Английската кралица Елизабет II e прекъснала лятната си ваканция, за да изпрати съболезнования на народа на Гърция след смъртоносните горски пожари край Атина, отнели повече от 80 души, предава Daily Express. Английската кралица напусна Лондон, за да прекара лятната си почивка в шотландската си резиденция Балморал. Но в рядко публично заявление тя обърна внимание на трагедията, която удари Гърция по-рано тази седмица. „Принц Филип (съпругът ѝ – бел. прев.) и аз предлагаме нашето най-дълбоко съчувствие към народа на Гърция след опустошителните пожари в Атика. Нашите мисли и молитви са със семействата на жертвите от тази ужасна трагедия и с всички, които са загубили своите домове“, пише в заявление, публикувано на интернет-страницата на Бъкингамския дворец. „Поздравяваме смелостта и ангажираността на гръцките спешни служби и на доброволците“, пише в посланието. Принц Филип Единбургски има корени в гръцкото кралско семейство.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Елизабет Втора изпрати съболезнования на жертвите от пожарите в Гърция"}
{"url": "https://trud.bg/%d0%b0%d0%b4%d0%bc%d0%b8%d0%bd%d0%b8%d1%81%d1%82%d1%80%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d0%b1%d0%b8%d0%b2%d1%88%d0%b8%d1%8f-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82/", "text": "САЩ са финансирали при управлението на президента Барак Обама организация, свързана с ликвидирания през 2011 г. международен терорист №1 Осама бин Ладен, твърдят американски медии, предаде  Предишната президентска администрация е одобрила безвъзмездна помощ от 200 хиляди долара за групировка, свързана с „Ал Каида“. Още през 2004 г. службата за контрол на чуждестранните активи към министерството на финансите на САЩ включва Ислямската агенция за взаимопомощ (ISRA)в Хартум – столицата на Судан, в списъка на организациите, финансиращи тероризма, и я уличава във връзки с Бин Ладен. Десет години по-късно – през март 2014 г., Американската агенция за международно развитие (USAID) отпуснала $723 000 на благотворителната организация „Уърлд вижън“, като $200 000 от тях са насочени към ISRA. Парите са разпределени за оказване на помощ на разселени лица, засегнати от продължаващия конфликт в Судан, се казва в официален документ, цитиран от информационните агенции. USAID обясни, че след това е направена ревизия на политиките за одобрение на бенефициентите. Освен това е актуализирано и обучението на служителите, които се занимават с договарянето, коментира случая официален представител на държавната агенция.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Администрацията на бившия президент на САЩ Барак Обама превела 200 хил. долара на организация, финансираща тероризма"}
{"url": "https://trud.bg/%d0%bc%d1%8a%d0%bb%d0%bd%d0%b8%d1%8f-%d0%b8%d0%b7%d0%bf%d0%b5%d0%bf%d0%b5%d0%bb%d0%b8-200-%d0%ba%d0%b2-%d0%bc-%d1%81%d0%b3%d1%80%d0%b0%d0%b4%d0%b0-500-%d0%b1%d0%b0%d0%bb%d0%b8-%d1%84%d1%83%d1%80/", "text": "Пожар е възникнал в петък в еленското село майско след паднала мълния при разразила се гръмотевична буря. Това съобщиха от Регионалната дирекция „Пожарна безопасност и защита на населението” във Велико Търново. Огънят лумнал минути след 15 ч. и за кратко време унищожил 200 кв.м сграда, 500 бали фураж и 350 кв.м покрив. Тримата огнеборци, гасили стихията, успели да спасят съседните три сгради. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Мълния изпепели 200 кв. м сграда, 500 бали фураж и 350 кв. м покрив в Еленско\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bf%d0%be/", "text": "За последните няколко години над 20 млн. лева са влезли в Нови пазар. Това каза министър-председателят Бойко Борисов, който участва в откриването на 23 санирани сгради в Нови пазар. Той подчерта, че знае проектите във всяко едно населено място, както и че правителството полага усилия за всеки един български град. Това съобщиха от правителствената информационна служба. Премиерът посочи, че бързото развитие на инфраструктурата дава възможности за разрастване на бизнеса и разкриването на нови работни места. „Инспектирахме строежа на АМ „Хемус“ – от Ябланица много са напреднали“, каза Борисов и допълни, че от средата на август се очаква и първа копка на строежа от Белокопитово. „Ако всяко правителство си е вършило работата, сега нямаше да има нужда да правим по 3 сгради наведнъж“, подчерта премиерът Борисов. Той акцентира върху резултатите от политиката в сферата на инфраструктурата. „Нашата работа е да показваме какво е било и се радвам, че вече кметовете слагат снимки на това, което е било и това, което сме направили. Така, че можете спокойно да им покажете – това беше по времето на управлението на БСП, това е сега. Аз знам какво е да си кмет, когато управлява БСП“ подчерта министър-председателят и даде пример с кризата с боклука в София. „Три пъти им поднасях властта и какво –  на шест месеца правим избори? Това ли иска държавата и това ли се очаква“, попита Борисов в контекста на исканията на БСП за предсрочни избори. В Нови пазар бяха санирани 20 многофамилни жилищни сгради и 3 обществени, сред които са полицията, пожарната и сградата на общината. Финансирането на проектите, което възлиза на обща стойност 15 450 885 лева, е отпуснато от Националната програма за енергийна ефективност на многофамилни жилищни сгради и Оперативна програма „Региони в растеж“. След изпълнението на проектите 30% от населението на Нови пазар вече живее в санирани жилища. Сградите на полицията и пожарната са с поставена топлоизолация, нова отоплителна система, осветление и дограма. Допълнително е извършено и конструктивно укрепване, подменени са ВиК и ел. системите. Пожарната служба в град Нови пазар обслужва територията на две общини – Нови пазар и Каспичан, като осигурява пожарната безопасност в 27 населени места. На територията, обслужвана от Районна служба „Пожарна безопасност и защита на населението“ – Нови пазар, са разположени близо 13 000 хектара гори, важни пътни артерии, както и националните археологически и исторически резервати Плиска и Мадара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Премиерът Борисов: Правителството полага усилия за всеки един български град (СНИМКИ)"}
{"url": "https://trud.bg/%d0%bf%d0%be%d0%b6%d0%b0%d1%80%d0%b8%d1%82%d0%b5-%d0%be%d0%ba%d0%be%d0%bb%d0%be-%d0%b0%d1%82%d0%b8%d0%bd%d0%b0-%d0%b5%d0%b4%d0%bd%d0%b0-%d0%bf%d1%80%d0%b5%d0%b4%d0%b8%d0%b7%d0%b2%d0%b5%d1%81%d1%82/", "text": "Пострадали никога не си представяли, че огънят би могъл да достигне до техните селища Къщи, построени хаотично сред борове, липса на план за евакуация, зле организирани и съсипани от мерките за икономии държавни служби: мащабите на човешките жертви и материални щети от пожарите около Атина наистина не изненадаха експертите. Според инженера по водите и горите Никос Бокарис, Мати – селището на източното крайбрежие на Атика, опустошено от пожарите, е криело всички рискове със смесицата на борове, жители и курортисти на площ от няколко километра, гъсто населени и урбанизирани, без контрол, в подножието на гори.  Късметът на тези жители, които досега са били пощадени от пожарите – често явление в Гърция през лятото, се е обърнал срещу тях, казва той. “Боровете бяха стари, много високи и големи: цялото необходимо гориво за това пламъците да се увеличават и разпространяват, отделяйки огромен топлинен заряд”, който е стопил колите до каросериите.  “Това се вижда добре например в Калифорния: дори в страни, разполагащи с огромни средства за борба срещу огъня, предизвикателството, поставено от съжителството на градска структура и горска среда е много голямо”, подчертава също Костис Каламбокидис, географ и експерт в областта на природните бедствия. Огънят е бил разпален от изключително силни и непостоянни ветрове с пориви над 100 км/ч.  “Вярно е, че явлението беше асиметрично”, както каза премиерът Алексис Ципрас, отбелязва Каламбокидис.  Но той отхвърля всякаква фаталност: “Ние много добре знаем, климатичните промени създават все повече екстремни метеорологични условия”, което е допълнителна причина за това да се научим да управляваме риска. Това, което липсваше, това, което можеше да спаси животи? “Превенцията. Ние се уморихме да го казваме, повтаряме и да не виждаме никога нещо да помръдне”, отбелязва Кристина Теохари, доктор по екология.  Като се започне от най-простото – един план за евакуация, който е още по-необходим, като се има предвид, че пътищата в района са тесни и зле поддържани. Много от жертвите са били блокирани в задръствания, когато паниката е взела връх, други са починали, бягайки към скали над морето, вместо към плажа. Такъв е очевидно случаят с 26 души, намерени овъглени и прегърнати на малки групи във вторник сутринта в Мати. Неработещи пожарни кранове, според свидетели; градини и дворове, потънали в треви; дървета с неподрязани клони или стигащи до покривите: не са липсвали и други прояви на небрежност, за които отчасти може да се обвинят строгите мерки за икономии, наложени на страната от осем години насам.  Както го доказаха големите пожари от 2007 г., които отнеха живота на 77 души в Пелопонес и на остров Евбея, “огънят не е чакал кризата, за да се разгори, но е сигурно, че финансовото пресушаване на държавните служби, не оправя нищо”, казва Бокарис. Според официалните данни бюджетът на пожарните служби е намалял от 452 милиона евро през 2009 г. до 354 миналата година. Липсата на привличане на вниманието и подготовка на жителите за риска също е изиграло роля, според Теохари. Един от пострадалите от Мати – Андеас Мациос, признава, че “никога не си е представял”, че огънят би могъл да достигне до неговото селище. Според университетския преподавател Костас Синолаки, специалист в областта на природните бедствия, “тревога е трябвало да бъде обявена още при насочването на огъня” към Мати, за да бъдат изпратени възможно най-много пожарникари за борба с огнената стихия и да се нареди навреме евакуация.  Той критикува едно оперативно планиране, което изглежда игнорира “всичко, което позволява модерната технология”, по-специално компютърни програми, които представят модел на разпространението на огъня, за да може по-добре да се координира и организира намесата. “Когато горските служби отговаряха за борбата срещу огъня, ние имахме екипи, разпръснати навсякъде, които бяха в състояние да се намесят преди огънят да се разгори; непременно трябва да се въведе отново тази система”, казва Бокарис. След 2007 г. страната започна повишаване на равнището на своята система за борба срещу пожарите, преценявана като твърде съсредоточена върху въздушни операции за сметка на борба на терена.  “Накрая не знам кой какво е направил или не е направил, но това, което е сигурно, имайки предвид резултата, е че това не е проработило”, казва инженерът. Превод БТА", "date": "2018.07.28", "title": " Пожарите около Атина – една предизвестена катастрофа\t\t\t"}
{"url": "https://trud.bg/%d0%b1%d0%b5%d0%bb%d0%b3%d1%80%d0%b0%d0%b4%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%be%d1%82%d0%ba%d1%80%d0%b8-%d0%b5%d0%ba%d1%81%d0%bf%d0%bb%d0%be%d0%b7%d0%b8/", "text": "В центъра на сръбската столица Белград бяха открити експлозивни устройства и муниции, съобщи сръбската информационна агенция „Танюг“. Граждани забелязали зад църквата „Св. Марко“ подозрителна чанта и веднага информирали полицията. В чантата били намерени две димни бомби, сълзотворен газ, бавногорящи фитили за динамит, 20 патрона и пет детонатора, уточняват от агенцията. Извършва се оглед на мястото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Белградската полиция откри експлозивни устройства и муниции в центъра на града"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b0-%d1%87%d0%b5%d1%82%d0%b5-%d0%b3%d0%be%d0%bb%d0%b0/", "text": "Според фенове е прекалила с фотошопа Фолк певицата Андреа за пореден път провокира последователите си в социалните мрежи с горещи кадри, на които почти нищо не остава скрито. За да запази приличие този път блондинката реши да прикрие гърдите си с книга, по примера на Николета Лозанова и Моника Валериева, които скоро се щракнаха в същата поза. На един от фотосите блондинката показа познания по английски език и провокира с мъдри мисли за смисъла на живота, а на другата е с гръб към обектива, като акцентът пада върху сочното й дупе и огромен бюст, дело на пластичните хирурзи. Някои от последователите на Андреа я обвиниха, че е прекалила с фотошопа и е изваяла прекалено иначе по-закръглените си форми.", "date": "2018.07.28", "title": " Андреа чете гола"}
{"url": "https://trud.bg/%d0%bb%d0%b8%d0%bc%d1%83%d0%b7%d0%b8%d0%bd%d0%b0-%d0%b2-%d0%ba%d0%be%d0%bc%d0%bf%d0%b0%d0%ba%d1%82%d0%b5%d0%bd-%d1%84%d0%be%d1%80%d0%bc%d0%b0%d1%82/", "text": "Голяма част от славата си Mercedes дължи на една компактна лимузина – модела 190 с фабрично означение W201. Това е онзи добър, стар и неразрушим Benz от 80-те години на миналия век, който още служи вярно на някои от своите собственици или изживява третата  си възраст по шосетата в държавите от Северна Африка. Легендарният Mercedes 190 излиза през 1982 г. и се произвежда в повече от 1,8 милиона екземпляра, като се нарежда сред най-успешните автомобили на марката. С дължина 4,48 м той е първият Benz в средния клас и през 1993 г. е наследен от първата С-класа. Сега Mercedes пуска отново компактна лимузина с приблизително същата дължина – 4,55 м. Това е седанът на новата А-класа, който излиза на пазара със световен рекорд във визитката си. С коефициент на челно съпротивление CW=0,22 и челна площ 2,19 квадратни метра лимузината паркира на първо място по аеродинамичност сред серийните коли. За това спомагат инженерни решения като плътното затваряне на дъното на автомобила, включително на двигателния отсек, на части от задния мост и дифузьора. Калниците, джантите и броните са с дизайн, който подобрява обтекаемостта. Решетката има избирателна пропускливост на въздушния поток, тъй като се затваря и отваря с активни жалузи. Отличната аеродинамика подчертава спортния характер на модела, към който се очаква да има най-голям интерес от китайските потребители. Неслучайно премиерата на автомобила се състоя на изложението в Пекин, а специално за азиатския пазар дължината на каросерията е увеличена, тъй като потребителите там имат много сериозни претенции към пространството на задната седалка. За Европа и за САЩ седанът на А-класата е дълъг 4,55 метра, като превъзхожда хечбека с 12 см. Междуосието на двата варианта е еднакво – 2,73 м. Удобството на лимузината е в големия багажник с обем 420 л, който е отделен от пътническата кабина. При пазарния старт на европейския пазар най-малката лимузина на Mercedes ще се предлага с две четирицилиндрови моторизации, стандартно оборудвани със 7-степенна автоматична трансмисия с двоен съединител. Бензиновата версия A200 разполага с мощност от 163 конски сили и въртящ момент 250 Нм. Тя изминава 100 км с малко над 5 л гориво, по данни на производителя. Дизеловото изпълнение А180d има мощност 116 конски сили и въртящ момент 260 Нм, като разходът на гориво е свален до 4 л. Предаването на А-класата е на предните колела за разлика от по-големите модели на Mercedes, но ще се предлага и двойно задвижване 4MATIC. На пътя автомобила стои спортно и атлетично, тъй като има къси надвеси, тесни фарове и ярка решетка с диамантен ефект. Пътническата кабина е изтеглена назад, а задната част е широка и спортно оформена. В изпъкналите калници се въртят красиви джанти с диаметър от 16 до 19 инча в зависимост от изпълнението и желанието на купувачите. Кокпитът също е спортно-елегантен с големи цветни екрани и ефектно амбиентно осветление, което свети в 64 цвята. Предните фарове опционално работят с технологията Multibeam LED. Всеки фар се състои от 18 светодиода, които се управляват електронно в зависимост от условията на пътя за най-добра осветеност. Водачът получава оптимална видимост, без да напряга очите си, тъй като светлината наподобява дневната и не уморява сетивата. Новата А-класа е първият Mercedes, оборудван с изцяло новата мултимедийна система MBUX. Тя е част от стандартното оборудване. Характерното за тази технология е нейната адаптивност да се настройва според изискванията на водача и да го улеснява непрекъснато в управлението на автомобила. Системата обединява работата със сензорен екран, тъчпад на централната конзола и сензорни бутони на волана, предлага се и Head-up дисплей. Красивите триизмерни графични изображения на екраните се създават на базата на изчисления в реално време. Гласовите команди са интуитивни и непрекъснато се обогатяват. Подобрените услуги за свързаност улесняват намирането на паркирания автомобил, а също така изпращат съобщения при удар или опит за изтегляне на колата. Върху екрана могат да се създават удобни икони за приложенията Mercedes me, които може да се организират и подреждат по желания начин върху началната страница. Най-малката лимузина на Mercedes е оборудвана с технологиите на най-голямата. За първи път А-класата може да се движи полуавтономно в определени ситуации като S-класата – поддържа избраната лента и дистанцията до превозното средство отпред. На магистрала престрояването от лента в лента може да се извърши автоматично и безопасно само с подаване на мигач. Колата адаптира скоростта си към ограниченията и автоматично намалява преди кръстовища и завои.  За тази цел сензорите следят внимателно ситуацията на пътя. Усъвършенстваните видеокамери и радарни системи позволяват да се следи пространството на 500 метра напред. Използват се също пътни карти и навигационни данни за подпомагане на шофирането, например за регулиране на скоростта преди завои и кръстовища. Оборудването включва и други функции като активен асистент за аварийно спиране. А-класата е стандартно оборудвана с активен спирачен асистент с разширени функции. В зависимост от ситуацията, той може да помогне да се намалят ефективно последствията или да се избегнат удари с движещи се отпред превозни средства, дори когато те се движат бавно или спират, както и при опасност от инциденти с пресичащи пешеходци и велосипедисти. Активният асистент за лентата за движение предупреждава шофьора с пулсиращи вибрации на волана при неволно отклоняване на автомобила при скорости между 60 и 200 км/час. При пресичане на непрекъсната линия, системата може автоматично да върне колата в правилната лента чрез задействане на спирачките от съответната страна. Ако линията е прекъсната, системата се намесва по този начин, само ако има опасност от удар с автомобил в съседната лента, включително и насрещно движещи се превозни средства.", "date": "2018.07.28", "title": " Лимузина в компактен формат\t\t\t"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d1%87%d0%b5%d0%bb%d0%b5%d0%bd-%d1%81%d0%b1%d0%bb%d1%8a%d1%81%d1%8a%d0%ba-%d0%ba%d1%80%d0%b0%d0%b9-%d1%81/", "text": "Шофьор загина при челен сблъсък на Подбалканския път, съобщиха от пресцентъра на ОД на МВР-Пловдив. Сигналът за катастрофата край разклона за село Розино е подаден около 13.20 ч. на тел. 112. Два автомобила – „Пежо“ и „Опел“, са се ударили челно. На място е загинал 38-годишният водач на втората кола. В болница са транспортирани две деца на 7 и 3 години, пътували с него. Другият водач е на 27 години е ранен. До приключване на огледа движението е спряно. Полицейски екипи насочват автомобилите по обходен маршрут. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Шофьор загина при челен сблъсък край село Розино\t\t\t"}
{"url": "https://trud.bg/%d0%bc%d0%be%d0%bd%d0%b3%d0%be%d0%bb%d1%81%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d0%be%d1%81%d1%83%d0%b5%d1%82%d0%b8%d1%85%d0%b0-%d0%be%d1%82%d0%b2%d0%bb%d0%b8%d1%87%d0%b0/", "text": "Турски учител, станал мишена на предполагаемо отвличане, което бе осуетено от властите на Монголия, благодари днес на привържениците си, след като напусна болница, където бе прегледан след премеждието, предаде АФП. Запитан кой се е опитал да го отвлече, Вейсел Акчай каза: „Не знам“. Драмата се разви в петък, когато монголските власти не разрешиха излитане на самолет, за който се смята, че е на турските ВВС. Това станало след получен сигнал, че нападатели похитили турски гражданин, свързан с религиозна група, определена от Анкара за терористична организация. В последните седмици турското разузнаване извършва операции в чужбина за връщане на лица, свързани с базирания в САЩ ислямски проповедник Фетхуллах Гюлен. Анкара го обвинява за организирането на неуспешния опит за преврат срещу президента Реджеп Ердоган през лятото на 2016 г. Най-малко 5-има мъже сграбчили Акчай (50 г.) пред дома му в монголската столица Улан Батор в петък сутринта и го тикнали в микробус, твърдят очевидци и негови приятели. Той е директор на училище в Монголия, за което се твърди, че е свързано с Гюлен, въпреки че учителите в него отричат, посочва АФП. Когато не се явил на работа, членове на семейството му и приятели се обадили в полицията. Междувременно похитителите отвели Акчай на международното летище „Чингис хан“, където около 13 ч местно време кацнал малък пътнически самолет. Той имал опознавателни знаци TT4010, според които е на турските ВВС, сочат данните на сайта за следене на полетите flightradar24.com. И започват 8 часа на напрежение между похитителите и монголските власти, които не позволяват на самолета да напусне стоянката. Междувременно са привикани представители на турското посолство, а депутати и стотици демонстранти се събират на летището, носейки плакати с искане за освобождаване на Акчай. Тъй като развръзката на случая се проточва монголският зам.-министър на външните работи предупреждава турските дипломати, че всеки опит за отвличане от територията на страната му ще бъде приет като „сериозно нарушение на независимостта и суверенитета на Монголия“. Турският външен министър Мвлют Чавушоглу отрича обвиненията в телефонен разговор с монголския си колега Дамдин Цогтбаатар, съобщи монголското външно министерство. Но в Улан Батор не били убедени. Самолетът излита в 21 ч и 25 минути в петък без Акчай, който е отведен за разпит в полицията и след това изпратен за преглед в болница. „Благодаря на всички“, заяви той към привържениците си при напускането на болницата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Монголските власти осуетиха отвличането на турски учител"}
{"url": "https://trud.bg/%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d0%b1%d0%be%d1%81%d1%84%d0%be%d1%80%d0%b0-%d0%b2-%d0%b4%d0%b2%d0%b5%d1%82%d0%b5-%d0%bf%d0%be%d1%81%d0%be%d0%ba%d0%b8-%d1%81%d0%bb%d0%b5%d0%b4/", "text": "Товарен кораб-цистерна, плаващ под гръцки флаг, е претърпял авария при преминаването през пролива Босфора край Истанбул, съобщиха турски медии. Аварията причини хаос в движението по Босфора. Турските власти затвориха пролива за движение на корабите в двете посоки. Гръцкият кораб е с дължина 252 м. Екипи на турската брегова охрана са изпратени в помощ на авариралия кораб. Те се опитват да изтеглят авариралия съд, за да се освободи движението по Босфора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Затвориха Босфора в двете посоки след авария на гръцки кораб-цистерна"}
{"url": "https://trud.bg/%d1%81%d0%bf%d0%be%d1%80%d0%b5%d0%b4-%d1%81%d0%b5%d1%80%d0%b3%d0%b5%d0%b9-%d1%81%d1%82%d0%b0%d0%bd%d0%b8%d1%88%d0%b5%d0%b2-%d1%81-%d0%be%d1%82%d1%85%d0%b2%d1%8a%d1%80%d0%bb%d1%8f%d0%bd%d0%b5%d1%82/", "text": "Според Сергей Станишев с решението си да обяви Истанбулската конвенция за противоконституционна, Конституционният съд /КС/ е спасил управляващата коалиция. Така президентът на ПЕС коментира пред журналисти на Историческата поляна на Бузлуджа решението на КС по повод на Конвенцията на Съвета на Европа за превенция и борба с насилието над жени и домашното насилие, съобщиха от пресофиса на Станишев. Той е участвал в традиционния събор на левицата на Бузлуджа. „Истанбулската конвенция беше непреодолимо, фундаментално различие между ГЕРБ и Патриотите. Всяко друго решение щеше да предизвика дълбок разрив между политическите субекти в управлението, което и бездруго се тресе от постоянни скандали и противоречия“, е казал Станишев. Според него обявяването на Истанбулската конвенция за конституционосъобразна би означавало падане на правителството на ГЕРБ и Патриотите. В този смисъл прозира ясна и очевидна политическа конюнктура в решението на КС, чиито мотиви са слаби и неубедителни, е допълнил лидерът на ПЕС. Станишев смята, че решението на КС е тъжна новина за България, защото ясно показва, че Законът отстъпва пред политическия натиск. Според него това е лоша новина и за БСП, защото колкото по-бързо се разпадне управляващата коалиция, толкова по-бързо левицата в България ще дойде на власт и ще предложи нужното на страната ляво управление. „Единствената добра новина след решението на КС е изявлението на БСП, че ще внесе предложените от широк кръг граждански организации законодателни промени срещу насилието над жени и деца – ангажимент, който българските социалисти поеха вследствие на наскоро приключилата мисия на ПЕС в София. Колкото по-бързо тази законодателна защита бъде внесена и приета в парламента, толкова по-скоро България ще даде ясен знак пред Европа и света, че не толерира домашното насилие“, е допълнил Станишев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Според Сергей Станишев с отхвърлянето на Истанбулската конвенция КС е спасил управляващата коалиция"}
{"url": "https://trud.bg/%d0%bd%d0%b8%d0%ba%d0%b8-%d0%b8%d0%bb%d0%b8%d0%b5%d0%b2-%d0%b8-%d1%81%d0%b0%d0%bd%d1%8f-%d1%81%d0%b5-%d1%81%d1%8a%d0%b1%d1%80%d0%b0%d1%85%d0%b0/", "text": "Представиха филма си на фестивала в Иския Ники Илиев и Саня Борисов демонстрираха близки отношения скоро след като режисьорът призна, че с тяхната дългогодишна връзка е свършено. Изглежда доскорошните влюбени се разбират, въпреки драматичната им раздяла преди няколко месеца. Двамата отново се събраха в името на общата работа и представиха филма си “Нокаут” на фестивала в Иския, Италия. Двойката непрекъснато позираше пред фотографите, тъй като Илиев е режисьор на лентата, а Саня изпълнява главната роля Актрисата сподели два кадъра, на които е в компанията на Ники и колегата им Гари Дърдан. Ники и Саня обаче не коментираха дали отношенията им са приятелски или са загърбили различията и отново са заедно.", "date": "2018.07.28", "title": " Ники Илиев и Саня се събраха"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%b5%d0%b4%d0%b8%d0%bd%d0%b0%d0%b9%d1%81%d0%b5%d1%82-%d0%ba%d0%b8%d0%bb%d0%be%d0%bc%d0%b5%d1%82%d1%80%d0%b0/", "text": "Единайсет километра от оградата, която се поставя по сухопътната граница с Румъния, за да се възпрепятства движението на диви свине и разпространението на африканска чума, вече са готови. Това съобщи министърът на земеделието, храните и горите Румен Порожанов пред журналисти в Шабла. Порожанов участва в оперативно заседание, на което ръководители на ветеринарни и горски служби от Североизточна България са докладвали за предприетите мерки за ограничаване на риска от заразата. На още осем километра коловете за оградата са забити, а на други шестнайсет километра са разнесени, отбеляза Порожанов. Оградата по цялото протежение на границата достига 133 километра. По думите на министъра близо 500 служители на държавните горски стопанства са ангажирани в работата по оградата и в контрола на границата, като патрули следят и през нощта за движение на диви свине. Той коментира, че досега патрулите не са забелязали движение на диви прасета, чиито набези се очаква да започнат след прибирането на реколтата. Цялата ограда ще бъде подсилена със спираловидна режеща тел, което ще оскъпи съоръжението, а финансовият ресурс ще бъде за сметка на държавните горски стопанства, добави министърът. Участъкът от предпазната ограда от ГКПП – Дуранкулак, до морската зона е завършен. Цялото 40-километрово съоръжение между граничните пунктове Дуранкулак и Кардам в Добричка област ще бъде поставено до края на идващата седмица, съобщи директорът на Североизточното държавно предприятие Веселин Нинов. Горските служители информираха на пресконференцията, че в близките дни по граничното трасе през всеки 50 метра започва и разпръскването на репеленти – отблъскващи дивите свине вещества. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Румен Порожанов: Единайсет километра от оградата по границата с Румъния срещу африканската чума вече са изградени"}
{"url": "https://trud.bg/%d0%b3%d1%80%d1%8a%d0%bc%d0%be%d1%82%d0%b5%d0%b2%d0%b8%d1%87%d0%bd%d0%b8-%d0%b1%d1%83%d1%80%d0%b8-%d0%bd%d0%b0%d1%80%d1%83%d1%88%d0%b8%d1%85%d0%b0-%d1%80%d0%b0%d0%b1%d0%be%d1%82%d0%b0%d1%82%d0%b0/", "text": "Проблеми и на лондонското летище „Станстед“, съобщи БНТ. От управата му обясниха, че огромното струпване на хора се е получило заради вчерашните гръмотевични бури и отменените полети. Бяха засегнати летищата в Единбург, Бирмингам и Станстед. Мнозина са избрали да нощуват на „Станстед“ и да хващат следващи полети. „Това, в комбинация с новоприиждащите, създава неудобство както за нашите служители, така и за пътуващите“, казват от аерогарата. Очакванията са до полунощ трафикът да се нормализира. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Гръмотевични бури нарушиха работата на лондонското летище „Станстед“"}
{"url": "https://trud.bg/%d0%b3%d0%b5%d1%80%d0%b8-%d0%bd%d0%b8%d0%ba%d0%be%d0%bb-%d0%bd%d0%b8%d0%ba%d0%be%d0%bb%d0%b0%d0%b5%d0%b2%d0%b0-%d0%b3%d0%b5%d0%be%d1%80%d0%b3%d0%b8%d0%b5%d0%b2%d0%b0-%d0%ba%d0%b0%d0%bb%d0%bf%d0%b0/", "text": "  Гери-Никол Николаева Георгиева, както е цялото име на хитовата изпълнителка, е родена през 1998 г. във Варна. За себе си споделя, че от малка ходи на уроци танци и балет. Проявява интерес и към актьорското майсторство, като това желание да играе пред камера реализира тази година, влизайки в главната роля във филма “Революция X”, където си партнира с Александър Сано и други. Завършва първа в паралелката “Поп и джаз пеене” в Националното училище по изкуства “Добри Христов” във Варна. В свое скорошно интервю Гери-Никол сподели, че е била неразбрана и тормозена в музикалното училище, заради което записва в ЕГ “Дж. Байрон” – Варна. Първите големи стъпки на варненката в музикалната й кариера са през 2014 година, когато участва в музикалното риалити X Factor. Още с появата си на кастинга лолитката се откроява като един от запомнящите се участници в сезона със своята увереност и поведение на сцената. Става част от групата “Sweet 16”, заедно с Христина Христова, позната днес като изпълнителката Тита, и Мишел Страмински.  През 2015 година Гери-Никол официално стартира соловата си кариера. По покана на рапъра и продуцент Криско двамата създават един от най-големите български хитове за последното десетилетие – “Ела и си вземи”. Още с появата си парчето оглави класациите за БГ музика у нас. За дълъг период от време видеото към парчето беше най-гледаният клип от роден (не попфолк) изпълнител в ютюб. В момента този рекорд се държи от друга нейна песен – петият й хит “Направо ги убивам”, с участието на рапъра 100 Кила (38 милиона гледания). Следващото парче на Гери-Никол я утвърждава като новата поп звезда у нас, благодарение основно на провокативното видео. Кадрите, в които тогава непълнолетната красавица танцува разголено, се смятаха за толкова скандални от мнозина, че дори поискаха от Съвета за електронни медии (СЕМ) да не бъдат показвани по телевизията. Тогавашният шеф на съвета Гого Лозанов отхвърли тези искания. “Момиче като мен” постави рекорди и стана първото парче от български изпълнител, което да достигне 1 млн. гледания за по-малко от седмица. Успехът на Гери я следва и в останалите й проекти. От третата й песен I’m The Queen (”Аз съм кралицата” – б.а.) тя започва своя музикална компания и сама финансира проектите си. В парчето тя се изявява и като автор, и с него започва да придобива популярност извън страната. Десетки чуждестранни влогъри се снимат как слушат песента и остават впечатлени. Младата изпълнителка отново се “среща” със СЕМ с четвъртия си сингъл “Готина и луда”, от където произлиза известния й прякор “яката дупара”. И въпреки че песента следва успеха на предишните й проекти, този път Гери-Никол си позволява по-разкрепостено поведение във видеото, с което си навлича още по-голяма критика от “интелектуалците” и потребителите на социалните мрежи у нас. С нарастването на популярността на певицата се увеличават както нейните фенове, така и нейните “хейъти”. За хитовата изпълнителка почти ежедневно се пишат или говорят разнообразни “информации” с негативен характер, които почти винаги се оказват неверни. Част от темите, с които обичат да се “заиграват” недоброжелателите на лолитката са личният й живот и външният й вид.  За първото Гери избягва да говори и на въпросите “имаш ли си приятел?”, досега не е давал конкретен положителен отговор. По втората тема също няма директно признание от нея, но силиконовите импланти в гърдите са твърде явни, за да бъдат отричани. По повод новините за участието й на събития, свързани с БСП, Гери-Никол публикува вчера във фейсбук своя официална позиция, в която опровергава твърдения, че е трябвало да пее за социалистическата партия на Бузлуджа, както и че кметът на Варна Иван Портних я е търсил и заплашвал. “Бих искала да уточня, че не познавам лично г-н Портних, нито някога съм общувала с него. Надявам се името ми повече да не бъде замесвано в манипулативни материали”, казва още в позицията си певицата. Сама се продуцира ЗА нея Гери е необикновен феномен за България Още с появата си Гери-Никол доказа, че в музикалния бизнес не е важно дали те харесват или не, а дали те слушат или не. Всички познават лицето и гласа й. Гери ме спечели по време на едно наше интервю. В отговор на заядлив въпрос относно провокативния й текст, тя ми каза: “Възмущавай се. Ако майките очакват аз да възпитавам децата, значи има нещо сбъркано”. Гери е необикновен феномен за България. Петя Дикова,  журналист, водещ на предаването “COOL…T” Изключително възпитана и амбициозна Гери-Никол е едно много приятно и амбициозно момиче. Образът, който тя има в обществото не е точният според мен. Тя е изключително възпитана и фина млада дама. Има желание да учи музика и да се развива напред, което й го пожелавам от сърце. Маргарита Хранова,певица  Много ни изненада С Гери ни тръгна приятелство и извън снимките на “Революция X”. Тя много ме изненада, защото очаквах, че като човек, който не е от актьорската гилдия и е звезда от малка, ще има по-друг тип поведение, но тя се държа изключително професионално. Още след първите 24 часа целият екип започна много да й симпатизира. Имаше една сцена, в която тя трябваше в пет часа сутринта да падне в студената вода, но тя издържа, без да се оплаква. Александър Сано, актьор и колега на Гери-Никол във филма “Революция X”", "date": "2018.07.28", "title": " Гери-Никол Николаева Георгиева – Калпазанката"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d1%81%d0%bf%d0%b0%d1%81%d0%b8%d1%82%d0%b5%d0%bb%d1%8f%d1%82-%d0%bd%d0%b0-fiat/", "text": "Доскорошният шеф на автомобилната група Fiat Chrysler – Серджо Маркионе, е починал в болница в Цюрих в следствие на тежки здравословни проблеми на 66-годишна възраст. По неофициална информация причината за смъртта му са рак на белия дроб и усложнения след извършена операция. На негово място начело на концерна застава Майк Менли, който идва от ръководния пост на марката Jeep. Маркионе има огромна заслуга за възраждането на Fiat в последните 15 години. Той оглави компанията в много тежък момент през 2004 г., като бързо успя да я спаси от разруха и банкрут. Спечели слава на „оздравител“, който действа с твърда ръка и преструктурира със замах. Многократно е признавал, че не разбира много от коли, но разбира от финанси. През 2009 г. по негова инициатива Fiat придоби групата на Chrysler с марките Chrysler, Jeep и Dodge. Маркионе ще бъде запомнен с това, че въведе нов стил на управление – с риза и пуловер, никога не слагаше вратовръзка, дори при най-официални случаи. Известен е като работохолик и заклет пушач, на когото не са стигали дори 3-4 кутии цигари на ден.", "date": "2018.07.28", "title": " Почина спасителят на Fiat"}
{"url": "https://trud.bg/%d0%bf%d0%be%d1%80%d0%be%d0%b5%d0%bd-%d0%b4%d1%8a%d0%b6%d0%b4-%d0%bd%d0%b0%d0%b2%d0%be%d0%b4%d0%bd%d0%b8-%d1%83%d0%bb%d0%b8%d1%86%d0%b8-%d0%b2-%d1%81%d0%bb%d1%8a%d0%bd%d1%87%d0%b5%d0%b2/", "text": "Пороен дъжд тази сутрин превърна улици на курорта „Слънчев бряг” в гребни канали, предаде  . За половин час интензивен дъжд крайбрежната алея стана езеро. На кадрите се вижда как някои от летовниците се забавляват с надуваеми лодки. От ръководството на курорта обясниха, че „Слънчев бряг” няма дъждовна канализация, и това се случва при всеки по-силен дъжд. Така карането на лодка по улиците на курорта е сред топ атракциите, признават туристи с чувство за хумор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Пороен дъжд наводни улици в „Слънчев бряг”"}
{"url": "https://trud.bg/%d0%b6%d0%b8%d1%80%d0%be%d0%bd%d0%b0-%d0%b3%d1%80%d0%b0%d0%b4%d1%8a%d1%82-%d0%bd%d0%b0-%d1%86%d0%b2%d0%b5%d1%82%d1%8f%d1%82%d0%b0/", "text": "Започваме опознаването на града, пресичайки река Оняр. Не може да не се възхитим на живописните къщи по единия й бряг, боядисани в живи цветове, с надвиснали над реката балкони, синьо небе и преливащо отражение в бистрите води. Реката, която пресича града, фасадите и стърчащата катедрала в дъното са пощенската картичка на Жирона, емблема и любим пейзаж. Няколко моста пресичат реката, а един от тях – железният – е дело на Айфел. Само няколко крачки и сме пред миниатюрно площадче. Пред нас е градската порта на добре запазените средновековни стени, впрочем използвани от местните за дострояване на домовете им, често срещана практика, и скулптура на един от символите на Жирона – лъвът. Доста смехотворен, ама какво да се прави, в онези времена никой не бил виждал царя на животните и се наложило по преразказ на очевидци да се изработи. Та тази карикатура, с извинение, копие на оригинала от 12-и век, запазен в Музея на изкуствата, представлява лъв, покатерен на стълб Традицията повелява, ако си добър жиронец или ако се връщаш отдалеч и не си враг, да знаеш паролата, по която ще те разпознаят, а тя е ни повече, ни по-малко да се покатериш по стълба и да целунеш задницата на лъва. О, времена, о, нрави… Туристите, навикнали да се снимат пред всякакви чудатости, не изпускат случай да помилват дупето на лъва. Сигурно някои и го целуват… Минаваме покрай Базиликата Сан Фелиу, дано да съм уцелила името, без да си причиняваме в тая жега катеренето по стълбите, и поемаме по полегати, извисяващи се нагоре средновековни улички. Забелязваме знамената с жълти и сини триъгълници, някои каталунци все още продължават да мечтаят за отделяне, и неусетно се оказваме в стария Еврейски квартал на града. Оказва се, че е един от най-добре запазените в Европа. В момента тук има музей, посветен на евреите и тяхното наследство в града от времето преди да бъдат изгонени от Испания в 1492 година. Между 13-и и 14-и век тук се издигат синагоги, ритуални бани, училища и болници, а общността наброявала 800 души. Пред нас е вече внушителната катедрала – сърцето на стария град. Построена за четири века, тя съчетава в себе си различни стилове, от романски до неокласически. Най-характерният й елемент е големият неф, който със своите 23 метра е най-обширното еднокорабно пространство в архитектурния свят. Не повярвали местните на твореца, че е възможно да се построи и чак 100 години по-късно по плановете го осъществили! За да се гордеят и до днес. А на архитекта построили паметник като храма, еднокорабен. Снимам и катедралата, и паметника, но стълбите ми се струват безкрайни. Ако ги изкараш четни, ще си праведен, твърди легенда. Научаваме, че са 90 и отказваме да ги катерим. Още повече, че има полегата уличка, водеща към същата дестинация. Поемаме, пъшкайки и пръхтейки, търсейки сенките. Преди да стигнем до площада пред катедралата със старинния кладенец, забелязваме от едната страна внушителен дом. Оказва се на местния първенец – съдията, държащ ключа за кладенеца и отговорен да разпредели справедливо дажбите в период на обсада. А времената често са били размирни. Не случайно Жирона е известна с прозвището Градът на хилядите нападения. Пред нас се разкрива прекрасна панорама към средновековния град. Дори заобикаляме катедралата и се изкачваме още нагоре в търсене на перфектната гледка. Попадаме във френска градина, малко занемарена, на фона на всичко останало. Испанците започват маниакалното чистене сутрин с метли, камиончета, боклучари, а вечер стопанките завършват финалните щрихи като мият с кофи и парцали уличните плочки пред домовете си. Нищо общо с изхвърлянето на буклука през прозорците, така характерно за балканския ни манталитет. Но да се върнем в Жирона. Улук на катедралата под формата на жена пази легендата за онази зла, невярваща жителка на града, която все хвърляла камъни по градежа на божия храм и богохулствала, докато един ден не се превърнала тя самата в каменна статуя.  Достатъчно мотане из стария град. Време е да се потопим в малко съвременна обстановка Поемаме пътя надолу покрай шарени витрини на магазини, барове, отнякъде се носи лека, неангажираща музика. След кратка пауза в детски магазин и при сувенирите се озоваваме на Площада на независимостта. Оживено място, много посещавано заради множеството барове и ресторанти. Напомня ми на едно друго любимо място, в Барселона, което едва ли е случайно. В средата на 15-и век Жирона със своите 12 хиляди жители е вторият град след Барселона. В центъра на площада е паметникът на основателя на града, дело на Парера. Разходката ни е към края си. Прекосихме 2 хиляди години история, усетихме корените на този жив съвременен и модерен град, минавайки през барокови пространства и уникални постройки. А реката, около която се е зародило селището, все така продължава да разделя и свързва града. Ние пак сме край брега й и отново щракаме шарените къщи, този път от друг ъгъл, а те са все така весели и забавни.", "date": "2018.07.28", "title": " Жирона – градът на цветята"}
{"url": "https://trud.bg/%d0%ba%d1%80%d0%b0%d0%bd-%d0%bf%d0%b0%d0%b4%d0%bd%d0%b0-%d0%b2%d1%8a%d1%80%d1%85%d1%83-%d0%b4%d0%b2%d0%b5-%d1%8f%d1%85%d1%82%d0%b8-%d0%b2-%d1%81%d0%be%d0%b7%d0%be%d0%bf%d0%be%d0%bb/", "text": "Кран е се е срутил тази сутрин на яхтеното пристанище на Созопол. Инцидентът е станал около 10:30. Няма пострадали или ранени, нанесени са сериозни материални щети на две яхти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Кран падна върху две яхти в Созопол\t\t\t"}
{"url": "https://trud.bg/%d0%bf%d1%80%d0%b8-%d0%b0%d1%82%d0%b5%d0%bd%d1%82%d0%b0%d1%82-%d0%b2-%d0%b4%d0%b6%d0%b0%d0%bb%d0%b0%d0%bb%d0%b0%d0%b1%d0%b0%d0%b4-%d1%81%d0%b0-%d1%80%d0%b0%d0%bd%d0%b5%d0%bd%d0%b8-%d0%bf%d0%b5%d1%82/", "text": "Седем часа продължи атаката срещу училището за акушерки в афганистанския град Джалалабад, предаде Франс прес. Двамата нападатели са ликвидирани от силите за сигурност. Убити са още двама души – охранител и шофьор на учебното заведение. Ранени са петима души. Жители на града разказват за няколко експлозии и за последвала стрелба. Очевидци разказват, че нападателите са поставили в района на училището взривни устройства, които специализирани екипи обезвреждат. В училището, което е на неправителствена организация е имало 67 ученички и персонал. Те са освободени и за здрави. Никой не е поел отговорност за атаката, но говорителят на талибаните Забиула Муджахид каза пред Франс прес, че нямат нищо общо с нападението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " При атентат в Джалалабад са ранени петима души, убити са двамата нападатели и двама служители"}
{"url": "https://trud.bg/%d0%ba%d0%bb%d0%be%d0%bd-%d0%be%d1%82-%d0%b8%d0%b7%d1%81%d1%8a%d1%85%d0%bd%d0%b0%d0%bb%d0%be-%d0%b4%d1%8a%d1%80%d0%b2%d0%be-%d1%81%d0%b5-%d1%81%d1%82%d0%be%d0%b2%d0%b0%d1%80%d0%b8-%d0%b2%d1%8a%d1%80/", "text": "Клон от изсъхнало дърво се стовари върху майки с детски колички в Бургас, предаде Канал 3. При удара едната количка била обърната и бебето паднало на земята. За щастие то е добре. Майката се отървала само с лека травма на ръката. Клонът паднал върху преминаващите млади жени по обед при тихо и слънчево време,съобщи Нова тв. От общината заявиха, че отдавна има издадена заповед за премахване на дърветата по тази улица, тъй като са стари и опасни, но екологични организации обжалвали заповедта в съда. Въпреки това пострадалата майка смята да търси обезщетение от общината. Работещи в района разказват, че това не е първият случай на паднали клони по тази част от пешеходната зона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Клон от изсъхнало дърво се стовари върху майки с детски колички в Бургас\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b3%d0%b0%d0%b1%d1%80%d0%be%d0%b2%d0%be-%d0%bf%d0%be%d0%b4%d0%bf%d0%be%d0%bc%d0%be%d0%b3%d0%bd%d0%b0-89-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%b0/", "text": "Община Габрово подпомага лица и семейства при раждане и осиновяване на дете с еднократната финансова помощ в размер на 200 лева от 15.05.2018 г. Помощта се отпуска при условие, че родителите и осиновителите отговарят на условията и изискванията, посочени в Правилата за реда и условията за отпускане на финансова помощ за новородено или осиновено дете на територията на община Габрово, приети от Общински съвет – Габрово през месец април 2018 г. От подкрепата могат да се възползват всички деца, които са родени или осиновени в рамките на тази календарна година. За целта Община Габрово заложи 50 000 лева в бюджета си за 2018 г.  До 20.07.2018 г. в деловодството на Община Габрово постъпиха общо 114 заявления за отпускане на финансовата помощ. Ежемесечно те се разглеждат от комисия, сформирана със Заповед на Кмета на Община Габрово. На 89 от заявителите е отпусната еднократната финансова помощ, а останалите 25 са получили отказ, тъй като не отговарят на изискванията в Правилата.  Неодобрените лица писмено се уведомяват за резултата, като се посочват конкретните причини за отказ за отпускане на финансовата помощ. Сред условията за получаване на помощта е родителите/осиновителите да са навършили 18-годишна възраст към дата на раждане на детето/осиновяване на детето; да имат настоящ адрес на територията на община Габрово, като поне единият от тях да е с постоянен адрес на територията на общината през последните 3 години към момента на раждане/осиновяване на детето/децата. Кандидатите за помощта трябва да имат завършено не по-ниско от средно образование и непрекъснати здравно-осигурителна права към датата на подаването на заявлението и не трябва да имат парични задължения към Община Габрово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Община Габрово подпомогна 89 семейства на новородени и осиновени деца\t\t\t"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-49-%d0%b6%d0%b5%d1%80%d1%82%d0%b2%d0%b8-%d0%bd%d0%b0-%d0%bc%d1%83%d1%81%d0%be%d0%bd%d0%bd%d0%b8-%d0%b4%d1%8a%d0%b6%d0%b4%d0%be%d0%b2%d0%b5-%d0%b2/", "text": "Най-малко 49 души са загинали от четвъртък до днес при наводнения и срутвания на къщи, предизвикани от мусонните дъждове в северна Индия, предаде Франс Прес. Метеоролозите прогнозират още валежи през следващите пет денонощия в най-населения щат Утар Прадеш, където живеят 220 милиона души. Мусоните са взели най-много жертви в Агра – северния град, където е прочутият бял мраморен храм Тадж Махал. Срутванията на сгради не са рядко явление в Индия в периода на мусонните дъждове от от юни до септември, отбелязва Франс Прес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Най-малко 49 жертви на мусонни дъждове в северна Индия"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%be%d1%82%d0%ba%d1%80%d0%b8%d0%b2%d0%b0-%d0%be%d0%b1%d0%bd%d0%be%d0%b2%d0%b5%d0%bd%d0%b8-%d0%bf%d0%be%d0%bb%d0%b8%d1%86%d0%b8%d1%8f-%d0%b8-%d0%bf%d0%be/", "text": "Министър-председателят Бойко Борисов ще бъде гост в събота по обяд на символичното откриване на ремонтираните сгради на РУ-Нови пазар и Службата по пожарна безопасност в града, очаква се да посети и кметството. Трите обществени сгради бяха обновени за 3,7 млн. лв. по ОП „Региони в растеж“. Особено належащо бе укрепването и ремонта на дома на пожарникарите, построен преди 66 г. Сградата вече е конструктивно укрепена, топлоизолирана, санирана и с подменени инсталации. Превърната е в удобно и уютно място за работа на огнеборците. Няма и следа от олющените стени и ронещите се тавани. Същото важи и за сградата на РУ-Шумен. Освен санирането, ремонта на покрива и вътрешните помещения, е изградена и рампа за инвалиди. Вижте сградите на полицаи и пожарникари преди ремонтите и след тях – разликата е осезателна: АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Борисов открива обновени полиция и пожарна в Нови пазар"}
{"url": "https://trud.bg/%d1%82%d1%80%d1%83%d0%b4%d0%be%d0%b2%d0%b8-%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b8-%d0%b7%d0%b0%d1%81%d1%8f%d0%ba%d0%be%d1%85%d0%b0-755-%d0%bd%d0%b0%d1%80%d1%83%d1%88%d0%b5%d0%bd/", "text": "Общо 249 проверки са извършили служителите на Дирекция „Инспекция по труда”  във Велико Търново през май и юни. Това съобщи директорът на водимството в старата столица инж. Невена Стефанова. Тя допълни, че 46 от тях са след постъпили сигнали на граждани и по инициатива на други институции. 755 са констатираните нарушения, 513 от които са свързани с трудовите правоотношения на работниците и служителите. Най-честите нарушения, установени от инспекторите, са свързани с работното време и почивките по време на работа, както и със заплащането на трудовите възнаграждения. Седем са случаите на работещи без трудови договори. Неизплатените навреме трудови възнаграждения през отчетения период са в размер на 22 892,33 лева, за което са дадени и предписания с определен от Инспекцията по труда срок. Продължава засиленият контрол в отрасъла „Растениевъдство и животновъдство” и законосъобразното наемане на работници за краткотрайна сезонна селскостопанска работа. Трудовият договор може да се сключва между работник и регистриран земеделски стопанин за работа за един ден за не повече от 90 дни в една календарна година. Инж. Невена Стефанова припомни за извършената през месец май законодателна промяна, с която се дава възможност трудовият договор за един ден да се сключва и за 4-часова продължителност на работния ден. 514 са предоставените образци за еднодневни трудови договори през първите 6 месеца на годината.  Контрол върху наемането на работа на лица, ненавършили 18 години, е  бил акцент в работата на инспекторите през периода. До момента не са установени случаи на незаконосъобразно наемане на такива работници. 25 са постъпилите във ведомството искания за издаване на разрешение за работа на лица под 18 години, а през първото полугодие на годината те са били 39. „Тази година се наблюдава бум на разрешенията за наемане на работа на лица, ненавършили 18 години, основно в сектора на услугите. Спрямо миналата година интересът е много голям, но в летния период се наблюдава спад заради заетостта по морето”, допълни инж. Невена Стефанова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Трудови инспектори засякоха 755 нарушения за два месеца в Търново\t\t\t"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-24-%d1%81%d0%b5%d0%bb%d0%b0-%d0%b2-%d1%82%d1%8a%d1%80%d0%bd%d0%be%d0%b2%d1%81%d0%ba%d0%be-%d0%bf%d0%b8%d1%8f%d1%82-%d0%bd%d0%b5%d0%ba/", "text": "Общо 24 от 98 изследвани проби питейна вода от централни водоизточници във Великотърновска област са дали отклонения от нормите през второто тримесечие на годината. Това сочи отчетът на РЗИ в старата столица. Отклоненията са в село Големаните – превишено съдържание на коли форми и показател с безусловно здравно значение Ешерихия коли и в Никюп и Ялово, по показател коли форми. Взетите контролни проби от Големани и Никюп са стандартни. След изпълнение на предписаните мероприятия предстои пробонабиране и от Ялово.  Отклоненията по химични показатели са установени в Равново – мътност, и в Българско Сливово – превишение на желязо. Вода с повишено съдържание на нитрати експертите са установили в  Никюп, Иванча, Полски Сеновец, Алеково, Александрово, Горна Студена, Деляновци, Козловец, Овча могила, Ореш, Совата, Хаджи Димитрово, Червена, Виноград, Камен, Лозен и Каранци. Осъществен е контрол над 6 от 9-те ведомствени водоснабдителни системи за питейни нужди. От изследваните 7 проби, 2 са нестандартни по микробиологични показатели – колиформи са установени в ПГСС „Боруш”, Крушето и „Биляна“ ООД, Б. Сливово. 2 проби са нестандартни (28,75%) по химични показатели – мътност и калций – в „Биляна” ООД, Б. Сливово и „БДЖ ПП“ ЕООД, Г. Оряховица. През тримесечието са изследвани 4 проби води от минералните водоизточници в с. Овча могила, гр. Полски Тръмбеш, с. Обединение и с. Вонеща вода по микробиологични показатели, от които 1-на проба от Вонеща вода не отговаря на изискванията по показатели общ брой мезофилни аеробни микроорганизми при 22°С и 37°С, и колиформи. През второто тримесечие, съвместно с водоснабдителните дружества, общини и ведомствени предприятия бяха извършени съвместни проверки на всички водоснабдителни обекти относно качеството на обеззаразяване на питейната вода и поддържането на водоснабдителните съоръжения. През отчетния период специалистите от Регионалната здравна инспекция са дали 25 предписания, от които 23 до управителя на „ВиК Йовковци“ ООД за извършване на ремонтни дейности на водоснабдителните съоръжения в селата Козловец, Българско Сливово, Деляновци, Алеково, Въглевци, Бяла река и Горско Калугерово; както и за осигуряване на качествена питейна вода в селата Никюп, Големани и Ялово. ВиК трябва да направят проучване за причините, довели до наднормени стойности на желязото в питейната вода на село Българско Сливово, както и провеждане на мероприятия за отстраняването им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.28", "title": " Жителите на 24 села в Търновско пият некачествена вода \t\t\t"}
