{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%82%d0%b8%d1%80%d0%b0%d0%b4%d0%b6%d0%b8%d1%8f-%d0%be%d1%86%d0%b5%d0%bb%d1%8f%d0%bb-%d0%bf%d0%be-%d1%87%d1%83%d0%b4%d0%be-%d0%b2-%d0%b3%d0%b5/", "text": "Български шофьор на ТИР е оцелял по чудо при срутването на моста в Генуа. Камионът му е паднал в отворилата се бездна след срутването на виадукта на магистрала А-10, но останал жив. Същото се е случило и с още един тираджия – хърватин. Веднага след инцидента двамата шофьори оставили превозните си средства и започнали да помагат на спасителите, съобщава Genova Today . Според изданието жертвите на срутването вече са 35. Има и тежко ранени. Както вече е известно днес голям мост, част от магистралата, която свързва Италия с Франция се срути в Генуа. Според Genova Today  под отломките са затрупани около 35 автомобила, като все още има хора в тях, включително и малко момиче, което още не е извадено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Български тираджия оцелял по чудо в Генуа\t\t\t"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d1%81%d0%b5-%d0%ba%d0%b0%d1%87%d0%b2%d0%b0-%d0%bd%d0%b0-%d0%b1%d0%b5%d0%bb%d0%bc%d0%b5%d0%ba%d0%b5%d0%bd/", "text": "Кубрат   Пулев   отново   ще   използва   високопланинската   база   на   Белмекен   за   подготовката   си   за   мача   с   британеца   Хюи   Фюри .  Боят   на  27  октомври   в   Арена  „ Армеец “  ще   определи   претендента   за   световната   титла   на   Международната   боксова   федерация   След   двуседмичния   лагер   в   Рила   Кобрата   ще   започне   спаринги а   основен   партньор   ще   му   е   Филип   Хъргович който   му   помагаше   и   преди   пропадналия   мач   за   титлата   с   Антъни   Джошуа   миналата   есен Хърватинът   е   европейски   шампион   от   Самоков и   бронзов   медалист   от   Рио а   определящ   при   изборът   му   е   бил   ръстът см колкото   са   Джошуа   и   Фюри", "date": "2018.08.14", "title": " Кобрата се качва на Белмекен"}
{"url": "https://trud.bg/%d0%bd%d0%b8%d0%bd%d0%b0-%d0%b4%d0%be%d0%b1%d1%80%d0%b5%d0%b2-%d0%be%d0%b1%d1%8f%d1%81%d0%bd%d1%8f%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f-%d0%b6%d0%b0%d1%80%d0%b3/", "text": "Родената в София американска актриса Нина Добрев се върна към корените си във видео за „Ванити Феър”, в което обяснява значението на изрази…от българския жаргон. Клипът е част от поредица, в която известни лица дават примери за сленга по родните си места. Добрев, която от 2-годишна е в САЩ, обяснява значението на универсалните обръщения „Choveche” и „Brat”, изпитва известно затруднение да претвори на езика на Шекспир изобразеното на таблета „Dreme mi na shapkata”, дава контекст на задължителното при посещение у нас „Nazdrave” и с огромно удоволствие произнася „Kifla”. Вижте и останалата част от краткия урок. Трябва да отбележим, че макар българският далеч да не е със статут на работен език в Холивуд, произношението на Нина Добрев е по-добро от това на доста нашенци, престояли само година-две в Страната на неограничените възможности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Нина Добрев обяснява българския жаргон (ВИДЕО)"}
{"url": "https://trud.bg/%d0%b2%d0%b8%d1%80%d1%83%d1%81-%d0%bf%d0%be%d0%ba%d0%be%d1%81%d0%b8-%d0%b4%d0%b5%d1%86%d0%b0-%d0%b2-%d1%81%d1%82%d0%b0%d0%bd%d1%86%d0%b8%d1%8f%d1%82%d0%b0-%d0%bd%d0%b0-%d0%bc%d1%81-%d0%b2-%d1%81%d0%bb/", "text": "Родителите на деца, летуващи в Станцията на МС в Слънчев бряг са се оплакали, че малчуганите лепнали вирус и не могат да се оправят. Някои дори били на системи по стаите, други веднага си заминали, за да потърсят лекарска помощ. Медицинският персонал,от който родителите са много доволни, денонощно се грижел за болните, но бил наказан, защото не подал сигнала навреме. От РЗИ обясниха, че най- вероятно не става дума за вирус, причинен от замърсяване на морето. Взети са обаче проби и от морската вода и храната, които ще се изследват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Вирус покоси деца в Станцията на МС в Слънчев бряг"}
{"url": "https://trud.bg/%d0%bf%d0%b0%d0%bc%d0%b5%d1%82%d0%b5%d0%bd-%d0%b7%d0%bd%d0%b0%d0%ba-%d0%ba%d1%80%d0%b0%d0%b9-%d0%b1%d0%be%d0%b6%d0%b5%d0%b2%d1%86%d0%b8-%d1%89%d0%b5-%d0%bd%d0%b0%d0%bf%d0%be%d0%bc%d0%bd%d1%8f-%d0%b7/", "text": "Каменна чешма с паметна плоча откриха във вторник край близкото до Елена сливенско село Божевци. Паметният знак е направен по повод 150 години от героичния подвиг на четата на Хаджи Димитър и Стефан Караджа. На 13 август 1868 г. в местността Кървавата нива край Божевци се сражават последните четници на двамата войводи. В знак на преклонение пред саможертвата им признателни потомци изградиха паметния знак с подкрепата на общините Сливен и Елена. Родолюбивото дело е сторено с дарения и доброволен труд на хора и организации от двата града и от Божевци, на които кметът на селото Христо Стефанов благодари при откриването. Събитието уважиха зам.-кметът на Сливен Пепа Чиликова и общинското ръководство на Елена, чийто кмет инж. Дилян Млъзев също поздрави присъстващите. Той подчерта, че тази патриотична инициатива е резултат от добрите взаимоотношения и връзките между хора от Елена и Божевци, което навремето административно и било в Еленска околия, а до днес си остана в Еленска духовна околия. Архиерейският й наместник Валентин Георгиев отслужи заупокойна молитва в памет на загиналите и освети паметния знак, открит от зам.-кметът на Сливен и кметът на Божевци. Директорът на Регионалния исторически музей Николай Сираков разказа за подвига и пътя на четниците. Групата от 14 души от четата начело с Димитър Заралията, на път за връх „Бузлуджа“, се загубват от основното й ядро. След неуспешни опити да се съединят с нея, поемат към старото хайдушко сборище „Агликина поляна“ в Сливенския балкан, където съгласно плана за действие е трябвало да се създаде Привременно правителство за освобождението на България. Групата е озадачена, че не намира никого на определеното място, без да подозира за истинската съдба на Хаджи Димитър и неговите другари. Изчакват 4-5 дни като постоянно водят битки с преследващия ги враг. След като пада убит и водачът им, оцелелите решават да тръгнат по билото на Балкана за Сърбия, но се объркват през нощта и осъмват в местността край Божевци. Скриват се от дъжда във воденицата, но скоро са открити от многобройната потеря, която претърсва околностите. В кратката схватка падат убити двама четника, останалите се предават. Четирима от тях са обесени, другите са заточени, сред тях и синът на баба Тонка Ангел Обретенов.  За да напомня за тези събития, назад във времето е поставена паметна плоча, но вандали я разбиват. Идеята за новия паметен знак с форма на морена е на кмета на Божевци и еленчанина Стоян Стоянов, който е основният дарител. Делото има и сантиментална стойност за семейството му. Прадядото на неговата съпруга Пепа – Петко Хараламов купува след Освобождението голям чифлик в това землище, където до национализацията развива голяма стопанска дейност и създава поминък за местните хора. Другият му внук – проф. Панайот Панайотов пък е инициатор и дарител за изграждането на параклис в Божевци, където дотогава не е имало православен храм.  Новата паметна плоча с имената на четниците също е направена безвъзмездно – от еленския каменоделец Зафир Зафиров, а старата е поставена на мястото на воденицата, където са заловени народните поборници. Водата за чешмата е докарана от близо половин километър разстояние, с помощ се включиха и от фирмата на Петко Лазаров от Елена, която извърши строителните работи. Беседката край паметния знак е дарение от община Сливен, а указателните табели по новата туристическа пътека – от община Елена. Пътеката, която носи името „По стъпките на последните четници на Хаджи Димитър“ е маркирана доброволно от Туристическото дружество в Елена. Началото й води от старо хайдушко сборище до хижа „Буковец“ в Еленския балкан. Минава през хижа „Чумерна“, резервата „Бяла крава“ и стига до местността Козни дол, където е издигнат паметният знак. Идеята е маршрутът да продължи през Сайганица, Кипиловската крепост до град Котел. Красивата природа, съчетана с богатата история по тези места, тепърва ще привличат за отдих и туризъм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Паметен знак край Божевци ще напомня за подвига на последните четници на Хаджи Димитър"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b6%d0%b5%d0%b3%d0%b0%d1%82%d0%b0-%d0%bf%d0%be%d0%bc%d0%b0%d0%b3%d0%b0-%d0%bd%d0%b0-%d0%b8%d0%b3%d1%80%d0%b0%d1%82%d0%b0-%d0%bc%d0%b8/", "text": "Григор   Димитров   се   надява ,  че   условията   в   Синсинати   САЩ   ще   му   помогнат   да   се   представи   по – добре   от   неубедителни   игри   в   последните   седмици .  Днес   българинът   започва   участието   си   в   турнира   от   сериите  „ Мастърс “,  в   който   спечели   титлата   миналата   година .  Късно   снощи   босненецът   Дамир   Джумхур   и   Миша   Зверев   Германия определиха   съперника   му   във   втория   кръг Димитров   има   да   защитава  1000  точки   за   ранглистата   и   ако   не   успее ,  ще   отстъпи   в   ранглистата . „ Не   мисля ,  че   има   изявен   фаворит   в   турнира  –  призна   Григор . –  Бих   искал   аз   да   съм   в   тази   позиция ,  но   всички   са   много   опасни .  Има   топ   играчи ,  които   не   са   поставени   в   схемата   и   можеш   да   се   изправиш   срещу   тях   още   в   първите   кръгове .  Много   момчета   се   представят   силно ,  но   аз   ще   се   съсредоточа   върху   своята   игра .  Точно   така   направих   миналия   сезон .  Освен   това   условията   тук   ми   харесват .  Топло   е ,  а   аз   смятам ,  че   това   помага   на   играта   ми .“ Успешен   старт   в   турнира   направи   Новак   Джокович който   ще   е   съперник   на   Димитров   в   третия   кръг ако   двамата   спечелят   следващите   си   мачове Сърбинът който   започна   още   в   първия   кръг надигра   с Стив   Джонсън САЩ Късно   снощи   започна   участието   си   и   Роджър   Федерер   Швейцария а   негов   съперник   бе   Петер   Гойовчик Германия „  Пропуснах   Торонто за   да   се   предпазя   от   излишно   натоварване призна   Маестрото Първото   място   в   ранглистата   вече   не   е   цел   за   мен мисля че   тази   година   е   ясно   кой   ще   е   лидер", "date": "2018.08.14", "title": " Григор: Жегата помага на играта ми"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b0%d0%ba%d0%be-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5/", "text": "Президентът на БСП Румен Радев вече показа, че се заиграва като политически опонент, а не като държавен глава, който трябва да бъде обединител на нацията. Това е човек, който с неговия военен манталитет иска да покаже, че не зачита правовия ред в държавата. Това заяви във вторник в Горна Оряховица председателят на Парламентарната група на ГЕРБ Цветан Цветанов по повод коментара на президента Румен Радев, който заяви, че тече кампания, която нагло се опитва да пришие Димитър Желязков – Митьо Очите на служебното правителство. Държавният глава каза още, че „тези, които са сключили договорите с Желязков, са назначените от ГЕРБ чиновници в митницата, които служебното правителство остави непокътнати“. „Когато има Закон за държавния служител, след като през последните 15 г са били назначавани тези хора, то те са трупали опит, покривали са съответните законови изисквания и не трябва да бъдат в зависимост от политическите пристрастия на политическите партии, които идват на власт. Важно е да има политическа воля, да се даде възможност на тези професионалисти да си вършат работата, а не да живеят под страх, че ги грози уволнение. Искам да кажа на Господин Радев, че ако смята да въвежда някакво военно положение в България, той е в в правото си и сигурно може да го направи. Но в България има демократичен и правов ред и всяко едно уволнение, минава през съответните процедури“, каза Цветанов. Той посочи като пример назначения от него като министър на вътрешните работи директор на Областната дирекция на МВР в Бургас Милен Димитров. „Това беше човекът, който направи оперативната реализация и оперативното дело по задържането и осъждането на Митьо Очите. Но какво се случи, след като дойдоха на власт тези, които днес искат да бъдат алтернатива . Кабинетът „Орешарски” още в първия месец уволниха точно Милен Димитров, човекът, който реално се бореше срещу организираната престъпност. По негово време цялата организирана престъпност беше преведена в известност, Митьо Очите излежаваше своята присъда, а разработката беше на Милен Димитров. А сега президентът Радев да излиза и да говори по този начин, за хора, които под една или друга форма са финансираха кампанията му, или поне това излезе в публичното пространство и представители на БСП”, коментира Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.08.14", "title": " Цветан Цветанов: Ако президентът Радев иска да въвежда военно положение, сигурно може да го направи, но в България има правов ред"}
{"url": "https://trud.bg/%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%bf%d1%80%d0%b8-%d1%81%d1%80%d1%83%d1%82%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b2%d0%b8%d0%b0%d0%b4%d1%83%d0%ba%d1%82/", "text": "Министърът на вътрешните работи на Италия Матео Салвини заяви, че „около 30 души“ са загинали след срутването на мост в северозападния италиански град Генуа, предава AFP. „За съжаление има около 30 загинали и много пострадали в тежко състояние“, заяви Салвини пред журналистите в сицилианския град Катания. Цитирайки очевидци, телевизия „Ла7“ съобщи, че преди рухването мостът е бил ударен от мълния. Според спасителните служби в момента на рухването на моста е имало около 20 автомобила. „Картината е апокалиптична“, каза журналист от мястото на злополуката. Салвини съобщи, че на мястото на инцидента работят около 200 пожарникари. Телевизия „Скай Ти Джи 24“ поясни, че е паднал 200-метров участък от моста Моранди на автомагистрала А10, която стига до Франция и популярни места за почивка в други райони на Италия. Инцидентът става в навечерието на големия италиански празник „Ферагосто“ и движението вероятно е било по-натоварено от обикновено, тъй като много италианци са поели към плажовете или планините. Властите предполагат, че рухването на моста е резултат от неустойчивост на конструкцията, отбеляза италианската осведомителна агенция АНСА. Съоръжението е било ремонтирано през 2016 г. Генералното консулство на Република България в Милано, в чийто консулски окръг спада Генуа, е в постоянен контакт с местните власти във връзка със срутването на моста „Моранди“ в града. За момента няма официална информация за самоличността, броя или националността на жертвите и пострадалите. При получаване на актуални данни българските дипломати ще уведомят своевременно. Във връзка с трагедията Гражданска защита на област Лигурия откри следната гореща телефонна линия – 800 640 771. Български граждани могат да потърсят информация по случая или да подадат сигнали на телефоните на Генералното консулство в Милано: +39 028 49 42 941 и +39 933 37 82 60 43 (в извънработно време). След трагичния инцидент съболезнования изказаха френският президент Еманюел Макрон, австрийският канцлер Себастиан Курц, германският канцлер Ангела Меркел и чешкият премиер Андрей Бабиш. Макрон заяви, че Франция е готова да окаже на Италия всякаква помощ. Спасителната операция продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Загиналите при срутването на виадукт на автомагистрала в Италия са около 30"}
{"url": "https://trud.bg/%d0%b1%d0%b0%d0%bd%d0%ba%d0%b8%d1%82%d0%b5-%d1%81%d0%bf%d0%b5%d1%87%d0%b5%d0%bb%d0%b8%d1%85%d0%b0-517-%d0%bc%d0%bb%d0%bd-%d0%bb%d0%b2-%d0%be%d1%82-%d1%82%d0%b0%d0%ba%d1%81%d0%b8/", "text": "Депозитите носят 46,88 млн. лв. по-малко Банките спечелиха 517,8 млн. лв. само от такси и комисионни през първата половина на 2018 г. Приходите от такси на трезорите нарастват със 7,9% до 601 млн. лв., а разходите за такси се повишават с 21% на годишна база и достигат 83,3 млн. лв. В резултат нетният доход от такси и комисиони на банките нараства с 6,1%, пише в анализ на Асоциацията на банките в България. Доходът от такси формира 25,9% от нетния общ оперативен доход на банките, при 28,3% средно за трезорите в ЕС, според данните на Европейския банков орган за първото тримесечие. Оказва се, че структурата на приходите на банките в България не се различава от тази в останалите страни от ЕС. Към 30 юни приходите на банките от лихви намаляват с 2,6% на годишна база до 1,497 млрд. лв. Разходите за лихви обаче намаляват с много по-бързи темпове. До юни разходите за лихви са 150,1 млн. лв., или с 23,8% по-малко на годишна база. В резултат нетният доход на банките от лихви до края на юни нарастват с 0,6% и достига 1,347 млрд. лв. Оказва се, че печалбата на банките нараства от продължаващото понижение на лихвите по депозитите и кредитите. А доходът, който носят влоговете на гражданите и бизнеса, е с 46,88 млн. лв. по-малък от лихвите по спестяванията в банките за първата половина на 2017 г. В края на юни 2018 г. административните разходи на банките, към които влизат и разходите за заплати, са с 5,1% по-високи спрямо същия период на 2017 г., като достигат 827 млн. лв. Обемът на лошите кредити обаче намалява до 5,56 млрд. лв., или до 9,44% от общия обем на отпуснатите заеми. Намалението на лошите кредити води до това, че банките правят по-малки разходи за обезценка. За полугодието те са 207 млн. лв., което е спад с 20%. Всичко това води до ръст на печалбата на банките с 21,3% до 801 млн. лв. за периода от януари до юни.", "date": "2018.08.14", "title": " Банките спечелиха 517 млн. лв. от такси\t\t\t"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0%d1%82-%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f-%d0%b1%d0%b0%d1%81%d0%b5%d0%b9%d0%bd-%d0%bc%d0%b0%d1%80/", "text": "Собствениците на къпалнята „Мария Луиза“ в столичната Борисова градина са внесли инвестиционно намерение за нейната реконструкция, съобщи общинският съветник Николай Стойнев. Това е стъпка към „раздвижването на водата“ към това басейнът, който вече 15 години е затворен, да отвори врати. Все още няма конкретен проект, обаче, уточниха пред „Труд“ от Направление архитектура и градоустройство. Частният собственик „Парк Мария Луиза“ се контролира от фирми, свързани с Румен Гайтански- Вълка, участва и общинското дружество „Софийски имоти“. Контролния пакет е на частния собственик и той е еднолично в правото да управлява това дружество. От Столичната община искат къпалнята да бъде реконструирана и да функционира и не може да бъде допуснато никакво друго допълнително строителство. В момента се разработва и подробния устройствен план на Борисовата градина, и там са поставени изисквания да няма ново строителство. Вероятно освен басейните там ще може да има съблекални и заведение, уточни Стойнев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Възстановяват столичния басейн „Мария Луиза“\t\t\t"}
{"url": "https://trud.bg/%d0%bc%d0%be%d1%82%d0%be%d1%80-%d1%81-%d1%84%d0%b0%d0%bb%d0%be%d1%81-%d1%81%d0%b5-%d0%b7%d0%b0%d0%b1%d0%b8-%d0%b2-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb/", "text": "Мотоциклетист, с нарисуван фалос на регистрационния номер, се забил в автомобил след гонка с полицията. Вчера този мотоциклет, управляван от младок от Харманли, цял ден нарочно изпреварвал полицаите от „Сигма“, правел каскади и фучал с бясна скорост в Слънчев бряг. Бил с момиче и очевидно се правел на мъжкар, коментираха очевидци. Във вторник джигитът бил сам, но отново започнал да провокира униформените, които го подгонили. След кратка гонка мотористът се блъснал челно в сив ван, чийто шофьор кротко и по правилата си шофирал по улица в комплекса. Мотористът за щастие бил с каска и не е пострадал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.14", "title": " Мотор с фалос се заби в автомобил"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-33/", "text": "Редовното правителствено заседание ще се проведе в сряда, 15 август, от 8,30 чaса, при следния предварителен дневен ред: 1. ПРОЕКТ НА РЕШЕНИЕ ЗА ОДОБРЯВАНЕ НА ДОКЛАД С НОВИ И АКТУАЛИЗИРАНИ МЕРКИ В ОТГОВОР НА ПРЕПОРЪКАТА НА СЪВЕТА ОТ 2018 Г. ОТНОСНО НАЦИОНАЛНАТА ПРОГРАМА ЗА РЕФОРМИ НА БЪЛГАРИЯ ЗА 2018 Г. И СЪДЪРЖАЩА СТАНОВИЩЕ НА СЪВЕТА ОТНОСНО КОНВЕРГЕНТНАТА ПРОГРАМА НА БЪЛГАРИЯ (2018-2021 Г.) И НА ОТЧЕТНА ТАБЛИЦА – ПРИЛОЖЕНИЕ № 1, КЪМ АКТУАЛИЗИРАНАТА НАЦИОНАЛНА ПРОГРАМА ЗА РЕФОРМИ ЗА 2018 Г.  Внася: министърът на финансите 2. ПРОЕКТ НА РЕШЕНИЕ ЗА ОДОБРЯВАНЕ НА ДОКЛАД НА МЕЖДУВЕДОМСТВЕНАТА КОМИСИЯ ЗА ЕКСПОРТЕН КОНТРОЛ И НЕРАЗПРОСТРАНЕНИЕ НА ОРЪЖИЯТА ЗА МАСОВО УНИЩОЖЕНИЕ КЪМ МИНИСТЪРА НА ИКОНОМИКАТА ЗА 2017 Г.  Внася: министърът на икономиката 3. ПРОЕКТ НА РЕШЕНИЕ ЗА ОДОБРЯВАНЕ НА НАЦИОНАЛНИ НАУЧНИ ПРОГРАМИ.  Внася: министърът на образованието и науката 4. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПОСТАНОВЛЕНИЕ № 220 НА МИНИСТЕРСКИЯ СЪВЕТ ОТ 2003 Г. ЗА ОПРЕДЕЛЯНЕ НА СЪСТАВА И ДЕЙНОСТТА НА ДЪРЖАВНО-ОБЩЕСТВЕНАТА КОНСУЛТАТИВНА КОМИСИЯ ПО ПРОБЛЕМИТЕ НА БЕЗОПАСНОСТТА НА ДВИЖЕНИЕТО ПО ПЪТИЩАТА.  Внася: министърът на вътрешните работи 5. ПРОЕКТ НА ПОСТАНОВЛЕНИЕ ЗА ОПРЕДЕЛЯНЕ РАЗМЕРА НА ЛИНИЯТА НА БЕДНОСТ ЗА СТРАНАТА ЗА 2019 Г.  Внася: министърът на труда и социалната политика 6. ДОКЛАД ЗА ИНФОРМАЦИЯ ЗА КАСОВОТО ИЗПЪЛНЕНИЕ НА ДЪРЖАВНИЯ БЮДЖЕТ И НА ОСНОВНИТЕ ПОКАЗАТЕЛИ НА КОНСОЛИДИРАНАТА ФИСКАЛНА ПРОГРАМА ЗА ПЪРВОТО ПОЛУГОДИЕ НА 2018 Г.  Внася: министърът на финансите 7. ПРОЕКТ НА РЕШЕНИЕ ЗА УСЛОВИЯТА И РЕДА ЗА РАЗПЛАЩАНИЯТА НА РАЗПОРЕДИТЕЛИ С БЮДЖЕТ ПО ДОГОВОРИ.  Внася: министърът на финансите 8. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ТРАНСФЕРИ ЗА ДЪРЖАВНИТЕ ВИСШИ УЧИЛИЩА И ЗА БЪЛГАРСКАТА АКАДЕМИЯ НА НАУКИТЕ ЗА 2018 Г.  Внася: министърът на образованието и науката 9. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА УЧРЕДЯВАНЕ НА БЕЗВЪЗМЕЗДНО ПРАВО НА ПОЛЗВАНЕ ВЪРХУ ИМОТ – ЧАСТНА ДЪРЖАВНА СОБСТВЕНОСТ, НА СДРУЖЕНИЕ С НЕСТОПАНСКА ЦЕЛ ЗА ОСЪЩЕСТВЯВАНЕ НА ОБЩЕСТВЕНОПОЛЕЗНА ДЕЙНОСТ „СЪЮЗ НА ВОЕННОИНВАЛИДИТЕ И ВОЕННОПОСТРАДАЛИТЕ”.  Внася: министърът на регионалното развитие и благоустройството 10. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕХВЪРЛЯНЕ ПРАВОТО НА СОБСТВЕНОСТ ВЪРХУ ИМОТИ – ЧАСТНА ДЪРЖАВНА СОБСТВЕНОСТ, НА ОБЩИНА ВЕЛИНГРАД, ОБЛАСТ ПАЗАРДЖИК.  Внася: министърът на регионалното развитие и благоустройството 11. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА КУБРАТ, ОБЛАСТ РАЗГРАД.  Внася: министърът на регионалното развитие и благоустройството 12. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО ИМ ПРЕХВЪРЛЯНЕ В СОБСТВЕНОСТ НА ОБЩИНА ПЕРНИК, ОБЛАСТ ПЕРНИК.  Внася: министърът на регионалното развитие и благоустройството 13. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ПРОГРАМА ЗА СЪТРУДНИЧЕСТВО В ОБЛАСТТА НА КУЛТУРАТА МЕЖДУ МИНИСТЕРСТВОТО НА КУЛТУРАТА НА РЕПУБЛИКА БЪЛГАРИЯ И МИНИСТЕРСТВОТО НА КУЛТУРАТА НА РЕПУБЛИКА МАКЕДОНИЯ ЗА ПЕРИОДА 2018-2021 Г.  Внася: министърът на културата 14. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ПРЕДОСТАВЯНЕ НА КОНЦЕСИЯ ЗА УСЛУГА ЗА МОРСКИ ПЛАЖ „БАЛЧИК – ЦЕНТРАЛЕН”, ОБЩИНА БАЛЧИК, ОБЛАСТ ДОБРИЧ.  Внася: министърът на туризма 15. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ПРЕДОСТАВЯНЕ НА КОНЦЕСИЯ ЗА УСЛУГА ЗА МОРСКИ ПЛАЖ „БУРГАС – ЦЕНТРАЛЕН”, ОБЩИНА БУРГАС, ОБЛАСТ БУРГАС.  Внася: министърът на туризма 16. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ПРЕДОСТАВЯНЕ НА КОНЦЕСИЯ ЗА УСЛУГА ЗА МОРСКИ ПЛАЖ „СОЗОПОЛ – ХАРМАНИТЕ”, ОБЩИНА СОЗОПОЛ, ОБЛАСТ БУРГАС.  Внася: министърът на туризма 17. ПРОЕКТ НА РЕШЕНИЕ ЗА ОТКРИВАНЕ НА ПРОЦЕДУРА ЗА ПРЕДОСТАВЯНЕ НА КОНЦЕСИЯ ЗА УСЛУГА ЗА МОРСКИ ПЛАЖ „ПОМОРИЕ – ИЗТОК”, ОБЩИНА ПОМОРИЕ, ОБЛАСТ БУРГАС.  Внася: министърът на туризма 18. ПРОЕКТ НА РЕШЕНИЕ ЗА ПРИЕМАНЕ НА ОТПРАВЕНО ОТ КОНЦЕСИОНЕРА ПРЕДЛОЖЕНИЕ ЗА ИЗМЕНЕНИЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА – СТРОИТЕЛНИ МАТЕРИАЛИ – МРАМОРИ, ОТ НАХОДИЩЕ „ОГНЯНОВО-77”, ОБЛАСТ ПАЗАРДЖИК, СКЛЮЧЕН НА 25 АПРИЛ 2001 Г. МЕЖДУ МИНИСТЕРСКИЯ СЪВЕТ НА РЕПУБЛИКА БЪЛГАРИЯ, ПРЕДСТАВЛЯВАН ОТ МИНИСТЪРА НА РЕГИОНАЛНОТО РАЗВИТИЕ И БЛАГОУСТРОЙСТВОТО, И „ОГНЯНОВО-К“ АД – ПАЗАРДЖИК.  Внася: министърът на енергетиката 19. ПРОЕКТ НА РЕШЕНИЕ ЗА ДАВАНЕ НА РАЗРЕШЕНИЕ ЗА ПРЕХВЪРЛЯНЕ ИЗЦЯЛО НА ПРАВАТА И ЗАДЪЛЖЕНИЯТА ПО ПРЕДОСТАВЕНА КОНЦЕСИЯ ЗА ДОБИВ НА ПОДЗЕМНИ БОГАТСТВА – СТРОИТЕЛНИ МАТЕРИАЛИ – ГЛИНИ, ОТ НАХОДИЩЕ „БЛАТОТО”, ОБЩИНА СТРАЛДЖА, ОБЛАСТ ЯМБОЛ.  Внася: министърът на енергетиката 20. ПРОЕКТ НА РЕШЕНИЕ ЗА ДАВАНЕ НА РАЗРЕШЕНИЕ ЗА ПРЕХВЪРЛЯНЕ ИЗЦЯЛО НА ПРАВАТА И ЗАДЪЛЖЕНИЯТА ПО ПРЕДОСТАВЕНА КОНЦЕСИЯ ЗА ДОБИВ НА ПОДЗЕМНИ БОГАТСТВА – СТРОИТЕЛНИ МАТЕРИАЛИ – ГЛИНИ, ОТ НАХОДИЩЕ „КОНАК TAPЛА“, ОБЩИНА СТРАЛДЖА, ОБЛАСТ ЯМБОЛ.  Внася: министърът на енергетиката АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Вижте какво ще решава Министерският съвет утре, 15 август 2018"}
{"url": "https://trud.bg/%d1%83%d0%bd%d0%b8%d0%ba%d0%b0%d0%bb%d0%bd%d0%b0-%d0%be%d0%bf%d0%b5%d1%80%d0%b0%d1%86%d0%b8%d1%8f-%d0%bd%d0%b0%d0%bf%d1%80%d0%b0%d0%b2%d0%b8%d1%85%d0%b0-%d0%ba%d0%b0%d1%80%d0%b4%d0%b8%d0%be%d0%bb/", "text": "Мъжът се възстановява успешно  Екип от кардиолози извърши уникална операция, за да спаси живота на 53-годишен критичен пациент. Със съдействието на проф. Юлия Джоргова голям мултидисциплинарен екип от Сърдечно-съдовия център на Аджибадем Сити Клиник, воден от проф. Иво Петров, е оперирал изключително увеличено сърце с ниска помпена функция. В интервенцията по имплантиране на перкутанна аортна клапа са участвали анестезиолози, кардиолози, кардиохирурзи и съдови хирурзи. Мъжът е постъпил в болницата в критична клинична ситуация, на границата между живота и смъртта.  Операцията е била изключително рискова. “За наше щастие след като много точно беше имплантирана катетърната клапа и благодарение на усилията на екипа – външен сърдечен масаж, медикаменти, които подкрепят сърдечната функция, и в резултат на коригираната вече аортна стеноза, сърцето постепенно започна да възстановява своята функция”, посочи проф. Петров. След изкуствена вентилация и циркулация с медикаменти, пациентът е започнал да се възстановява. 18 часа след процедурата му е била спряна изкуствената вентилация, а 48 часа по-късно той вече е бил в отлична кондиция и без никакви медикаменти, които да подкрепят сърдечната функция, с напълно самостоятелна бъбречна функция, без необходимостта от хемофилтрация. Оттук нататък му престои само клинично наблюдение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.14", "title": " Уникална операция направиха кардиолози\t\t\t"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-2-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%bd%d0%b0-%d0%b1%d0%b5%d0%bd%d1%87%d0%be-%d0%b1%d0%b5%d0%bd%d1%87%d0%b5%d0%b2/", "text": "Не съм извършил престъпление, каза общинарят До 15 дни зърненият бос Бенчо Бенчев трябва да внесе 50 000 лева гаранция, за да остане на свобода. Това съобщи окръжният прокурор на Бургас Георги Чинев, след като на Бенчев бе предявено обвинение във вторник, че спомогнал Митьо Очите да избегне наказателно преследване и за това, че държал 57 патрона без разрешение. В 9 часа сутринта зам.-шефът на бургаския общински съвет Бенчев се яви с двама адвокати в Бургаското следствие. “Не приемам обвиненията и не съм извършил престъпление”, коментира той лаконично преди да влезе в сградата. Той не пожела да коментира как се е озовал в една хотелска стая с Димитър Желязков-Очите в Истанбул. “По наше мнение има достатъчно събрани доказателства за виновността на Бенчо Бенчев”, каза пред “Труд” окръжният прокурор Георги Чинев. Бизнесменът ще отговаря за това, че е помогнал на Очите да избегне и да бъде осуетено спрямо него наказателно преследване. На 2 август Бенчев е транспортирал от Солун до Истанбул Очите, часове след като стартира акцията на МВР в Бургаско срещу бандата на Димитър Желязков. Бенчев резервирал и стая на свое име в хотел “Рамада”, където Очите бил от 2 август до ареста му. Освен паричната гаранция, зърненият бос няма право да напуска и страната. Прокурор Чинев каза, че паричната гаранция е съобразена с финансовото състояние на Бенчев. Адвокатът на бизнесмена Иво Найденов коментира, че много хора се упражнявали на гърба на подзащитния му, но той бил убеден в неговата невинност и в това, че обвиненията ще паднат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.08.14", "title": " Повдигнаха 2 обвинения на Бенчо Бенчев (обзор)\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%b8%d0%b2%d0%b0%d0%bd-%d0%bf%d0%be%d1%80%d1%82%d0%bd%d0%b8%d1%85-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b2%d0%b0%d1%80%d0%bd/", "text": "– С какво се промени Варна за тазгодишния си празник?  – Варна се променя всеки ден, а промяната означава развитие. Посрещаме празника – 15-ти август, Свето Успение Богородично, с доста ремонти, тъй като сме разгърнали мащабна инфраструктурна програма за обновяване на улици, училища, детски градини. Графикът е натоварен, голяма част от проектите се изпълняват и през лятото, тъй като сме длъжни да спазваме указаните срокове по оперативните програми. Разбирам неудобствата за хората, но вярвам, че резултатите ще бъдат полезни, защото сме мотивирани да създаваме по-добра градска среда, да облекчим трафика и задръстванията. – Какви ремонти се изпълняват в момента?  – Продължаваме поетапно с ремонтите на уличната инфраструктура, след като за четири години обновихме булевардите „Христо Ботев“, „Мария Луиза“, „Трети март“, „Княз Борис I“, „Цар Освободител“, „Осми приморски полк“, пешеходната зона в центъра, охранителните канали в Аспарухово. Скоро приключихме работа по бул. „Приморски“ – в обхвата от ул. „Стефан Стамболов“ до бул. „Цар Освободител“, на бул. „Цар. Освободител“- от бул. „Приморски“ до бул. „Княз Борис I“, на бул. „Първи май“ – от ул. „Мара Тасева“ до кръстовището за кв. „Галата“. В момента работим по бул. „Народни будители“ в Аспарухово – от Аспаруховия мост до ул. „Мара Тасева“, и разбира се, по най-големият инфраструктурен проект – бул. „Левски“. Знаете, че правителството ни помогна много за реализацията му, като отпусна 80,5 млн. лв. за изграждането на най-тежкия участък – от ул. „Подвис“ до ул. „Девня. Ремонтът на останалата част на булеварда е по Оперативна програма „Региони в растеж“. – Как върви изпълнението на този мащабен проект?  – Ако трябва да обобщя накратко в цифри работата в най-трудния участък – поставени са над 1820 пилота за подпорните стени, изградени са над 2200 м канализация и 2000 м водопроводи, 500 м от ново трасе на дерето, продължават дейностите по конструкцията му. Монтирани са 100 стълба за улично осветление, изкопните маси са над 58 000 куб.м. Преместени са трасетата на част от телекомуникационни мрежи. От района на Максуда бяха изнесени над 34 000 тона отпадъци при почистване на терена. Работим успоредно в отделните участъци, над 135 обекта по трасето са отчуждени или в процес на отчуждаване. За хората, за които имотът е основно жилище, законът допуска да ползват дома си до 3 месеца, след като сумата за обезщетението им е изплатена. Това е причина за промяна на работните графици, тъй като строително-монтажните дейности могат да бъдат извършвани само в участъците с разрешение за строеж. След завършване на булевард „Левски“, ефектът ще бъде облекчаване на движението в града, намаляване на задръстванията, извеждане на трафика извън централната градска зона, бърза връзка от летището към курортите. Факт е, че Варна се развива динамично, а колкото повече расте градът, толкова нараства необходимостта от нова инфраструктура. Затова смятам , че този проект ще реши много проблеми. – Проблем обаче се оказва и смесената канализация в центъра – дъждовна и битова, заради която улиците се наводняват при силен дъжд. Какво е решението?  – Общо над 100 млн. лв. са необходими на Варна, за да не се наводнява градът при интензивни валежи. Този проблем е от десетилетия, тъй като в централната градска част битовата и дъждовната канализация трябва да се разделят. Градът расте, а тя не е подменяна от много години. Имаме готов проект за центъра, който е с индикативна стойност от около 60 млн. лв. Необходим е и нов колектор Битоля-Пирин, който би поел дъждовните води, които в момента се стичат от горната част на Варна към морето, чието изграждане ще струва около 40 млн. лв. Търсим възможности за финансиране на двете инфраструктурни съоръжения. – Една от каузите на Варна бе да се превърне в Град на знанието. Какво се прави в тази посока?  – Да, това е кауза, с която искаме да утвърдим Варна не само като притегателен център за образование, но и като търсено място за реализация на младите хора. За целта ежегодно отделяме сериозни средства във функция „Образование“ в общинския бюджет. Тази година около 30% от макрорамката е предвидена за образование. Освен това разработихме и защитихме проекти по Оперативна програма „Региони в растеж“ за обновяване на сградния фонд. В момента се работи по реновирането на 7 училища и 3 детски градини на обща стойност 16,3 млн. лв., както и на две професионални гимназии. Друг важен проект е изграждането на нова сграда на Математическата гимназия, в района на техникумите. Идеята е зоната да бъде превърната в модерен образователен кампус, в център за развитие на математика, информатика, технологии и техника. Разбира се, част от голямата цел е и изграждането на новата библиотека – една обща кауза с екипа на Регионалната библиотека „Пенчо Славейков“. Подкрепят ни всички варненци, които искат да има ново културно пространство в града – не само като дом за книжното богатство, но и с галерии, изложбени и концертни зали. Организирахме международен конкурс, в който се включиха над 300 архитектурни бюра от цял свят. Сградата ще бъде с 17 500 км. м. РЗП и подземен паркинг с 330 паркоместа. Вече има разрешение за строеж на обекта, имаме и предложения от побратимени с Варна градове за работа по съвместни проекти в сферите на библиотекознанието и дигитализацията на книжния фонд. – Варна е избрана за Европейски град на спорта 2019. Какви са очакванията и предимствата на тази титла?  – Преди 2019 г., когато наистина ще бъдем носители на титлата Европейски град на спорта, Варна ще бъде Световна столица на волейбола. И това е огромна чест за нашия град, защото ще приемем най-много мачове от Световното първенство по волейбол за мъже на българска територия. Страната ни ще започне участие на 9-ти септември в зала „Конгресна“ в Двореца на културата и спорта, когато националите ни ще открият надпреварата срещу Финландия. Момчетата на Пламен Константинов могат да разчитат на огромната подкрепа от варненската публика, която създава уникално настроение в залата. Тази публика е 13-тия играч на терена, която подкрепя по един невероятен начин българския национален отбор. Атмосферата е невероятна, затова каня всички фенове на волейбола през септември във Варна! Иначе, спортните прояви догодина ще бъдат много, със сигурност градът ни ще бъде част от поредното издание на Международната ветроходна регата, когато най-красивите ветроходи ще акостират на Морска гара. – А как върви работата по строителството на двата стадиона?  – Тази година единият от варненските отбори – ФК „Спартак“, ще чества един век. През годините този клуб е имал много проблеми. С много усилия, спорове и разговори, с личната подкрепа на премиера, поетапно ги решаваме. Така занемареният от десетилетия стадион „Спартак“ ще бъде обновен. Министерският съвет вече отпусна 1 398 000 лв. на Община Варна за ремонт на съществуващите трибуни и съоръжения . Със средствата, отпуснати от държавата, ще бъде подменено тревното покритие, ще бъдат изградени нова трибуна, съблекални, поливна и противопожарна системи, ВиК и ел. инсталации, които са компрометирани. От общинския бюджет пък планираме да изградим нова трибуна. Ще бъдат взети всички необходими мерки за гарантиране безопасността на спортното съоръжение. Що се отнася до стадион „Варна“, в дружеството „Спортен комплекс Варна” Община Варна притежава 35% от капитала, а представител в общото събрание на дружеството се избира от Общинския съвет. Информацията, която ми е предоставена, е, че строителството продължава. Междувременно проектираме изграждането на нов спортен комплекс във Владиславово, изграждаме спортни площадки на открито за развитие на масовия спорт. – Какво ще пожелаете на варненци за празника?  – Да бъдат здрави, да работят и създават, да обичат Варна!", "date": "2018.08.14", "title": " Кметът Иван Портних пред „Труд”: Варна се обновява всеки ден\t\t\t"}
{"url": "https://trud.bg/%d0%bf%d1%80%d0%be%d1%84-%d0%bc%d0%b8%d1%85%d0%b0%d0%b8%d0%bb-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-3/", "text": "Обичайно август е месец на отпуските. Няма големи политически събития и новини. Тази година обаче гърмят скандал след скандал, а политиците се замерят с обвинения. Проф. Михаил Константинов отговаря на въпросите на „Труд“ за причините за политическите скандали, корупцията в България и кога най-сетне ще въведем машинно и интернет гласуване. – Проф. Константинов, по традиция лятото е бедно на политически събития, но сегашното пък се оказа богато на политически скандали. Как си обяснявате това? – Нещата започнаха по доста гротесков начин, с едно недоразумение. Поискахме от Турция с червена бюлетина на Интерпол да ни предадат г-н Димитър Желязков, известен с прякора Митьо Очите, и турците, като отидоха да го хващат, уловиха и две други големи риби – един общински съветник от групата на БСП и един бивш депутат на ДПС, хванаха и някакви девойки и разни сътрудници на Митьо Очите. И всички тези хора, с изключение на Митьо Очите, ни бяха върнати на границата, в присъствието на журналисти, и това вече нямаше как да бъде скрито. Самият г-н Желязков остана, защото неговото експулсиране трябва да мине през турски съд. Предполагам, че това скоро ще се случи. Арестът се оказа репутационен удар върху БСП и ДПС, защото техни хора бяха там. И оттук нататък започна комедията от грешки. – Защо определяте случващото се като комедия от грешки? – Един пъргав ръководител от ръководството на БСП заяви, че охранителната фирма „Аркус“, в която Митьо Очите е консултант, имала поръчка да охранява митниците. Внушението беше, че ГЕРБ са дали тази поръчка и следователно и те са маскари. След което нещата се разръчкаха и се оказа, че договорът е сключен от служебния кабинет, назначен от президента г-н Румен Радев. Г-н Радев се възмути, защото договорът е одобрен дни след назначаването на кабинета и се предполага, че няма как да се е знаело, за какво става въпрос. А и не г-н Желязков подписва договора, а един друг много интересен човек. Г-н президентът заяви, че ГЕРБ са виновни, защото те са подготвили нещата около документа. Ръчкането на стари документи продължи и се оказа, че не точно ГЕРБ, а сестрата на един висш политик от БСП подготвила договора. Така чиновник, близък до БСП, работещ в правителството на ГЕРБ, разработва договор с фирмата, свързана с Митьо Очите, която е собственост на общински съветник от БСП, който договор се подписва от служебния кабинет на г-н Радев, подкрепен от БСП, в резултат на което станало не знам си какво. Това е комедия и абсурд! В нея май не са замесени само Патриотите, по някаква линия, но може и това да го видим. – Имате ли обяснение за липсата на реакция на премиера Бойко Борисов? – Той реагира. Каза: Няма да атакувам г-жа Нинова, подавам й ръка. Г-н Борисов най-добре знае за какво става дума. То имаше и един стар виц, дето мъж казва на жена си: дай да не се търсим, щото може и да се намерим… – А за какво всъщност става дума? – Ако започнете да ровите случая с Митьо Очите, там невинни няма. Този човек действа от началото на 21 век – правиха му атентати, убиха жена му… Той е в мръсния бизнес от самото начало. Оттогава се изредиха няколко кабинета – НДСВ, тройна коалиция, г-н Орешарски, г-н Борисов с три правителства. – Не става ли въпрос за нещо по-различно? Такива като Митьо Очите дават пари за кампании на партиите, а след това имат защитата им, както и силно лоби в местната власт. – Ще ви припомня историята на община Несебър, тя е много интересна. Слънчев бряг е към Несебър, а в Слънчев бряг по време на сезона има 400 000 души. В общинския съвет на Несебър в един момент нямаше нито една традиционна партия – нямаше БСП, нямаше СДС, нямаше ДПС, а имаше партия „Море“, партия „Граждани за Несебър“ и т.н. Тези партии се оглавяваха от местни бизнесмени, от общинари със силни връзки. Виждате, че в една такава община, където са град Несебър и Слънчев бряг, където се върти търговия с наркотици и други работи, традиционните партии ги няма. Те и да изкарат свои хора, няма кой да гласува за тях. И тази практика в някаква форма продължава да съществува. Впрочем, когато говорим за корупция, нека не надценяваме българската. Ще припомня, че един човек, който седем пъти бе премиер на Италия, няколко пъти бе и външен министър и сенатор и 50 г. участваше в управлението, се оказа свързан с италианската мафия. И то по времето, когато мафията избиваше магистрати, и изби десетки журналисти също. По това време г-н Андреоти се целуваше с мафиотските босове и беше премиер. Така, че нека не прекаляваме с говоренето за корупция в България, то не че няма, пълно е с корупция, но аз искам да ми се посочи една държава, в която корупция няма. Аз ли откраднах 70 млрд. долара? Открадна ги Бърнард Мадоф от САЩ. А пък испанският премиер само преди два месеца падна от власт, защото се оказа, че цялото му правителство е съставено от корумпета. И дойде на власт един социалист без избори. Може би, единствено в скандинавските държави не е имало скоро голям корупционен скандал. – Като експерт по изборите няма как да не ви задам и няколко въпроса, свързани с машинното гласуване. Съдът задължи ЦИК да въведе машинно гласуване. Възможно ли е това да стане още за евроизборите? – Знам какво е постановил съдът, знам и какво пише в закона. Освен това и българските политици са информирани, какво ги чака. Ще отговоря с въпрос: Къде в Европа има машинно гласуване? Отговорът, който получавам обикновено, е: Ама пише го в закона. Нали разбирате какъв е въпросът и какъв е отговорът? Някои даже твърдят, че машинно гласуване има в Холандия. Те там го изхвърлиха преди две години и вече нямат такова гласуване. В Европа няма такова гласуване. Трябва ли ние да се хвърляме с главата напред и да го правим? А то има смисъл, само ако е 100 процента. У нас по закон не е толкова. – Колко машини трябва да купим? – По закон навсякъде трябва да има машини, т.е. за 12 000 секции в България и 400 секции в чужбина. Сложете и 15% резерв поне. Представете си сега, че нещо се случи и в чужбина някои машини не стигнат до секциите. Или в село Долно Нанагорнище, където има 5 баби и няма свестен път, катърът вземе, че изпусне машината. Значи, машината се катурне от катъра и петте баби не могат да гласуват машинно! Какво правим тогава? Ще се касират ли изборите, защото има съществено нарушение на Изборния кодекс – някои баби не са могли да гласуват машинно? И затова моето и на група професионалисти предложение е, това нещо да бъде отложено. Първо, докато се създадат условия то да бъде успешно проведено и второ, докато видим един убедителен западен пример в това отношение. Нали всичко вземаме от Западна Европа, нали там са по-умни, по-малко крадат, по-добре живеят и изповядват европейски ценности? Има и още една причина да не се бърза с електронното гласуване. При него, дори когато всичко е ОК, някой може да каже: ми те хакнаха изборите! И доверието се срива. Вижте истерията в САЩ по този въпрос докъде стигна. Станаха за резил. – В момента могат ли да бъдат хакнати изборните резултати в страната ни? – Изборите в България след 1991 г. не могат да бъдат хакнати, защото ние не използваме електронни мрежи за пренос на окончателната информация. Накрая, грубо казано, си носим флашките в джоба. Теоретически е невъзможно българските избори да бъдат хакнати. Компютрите, които обработват изборните резултати, са изключени от мрежата. Изобщо, ако има държава, в която изборите не могат да бъдат хакнати, това е България. В цяла Европа могат, но у нас не. Да не говорим за САЩ, чиито избори според тях са хакнати от руснаци, севернокорейци, китайци… Нашите никой не може да ги хакне. Ако, обаче, въведем някакъв вид електронно гласуване, идва един и вика: „Изборите са хакнати!“. И дори и да не са хакнати, какво правим с доверието в изборния процес? Впрочем, когато някои западни страни махнаха електронното гласуване и в двете му форми – машинно и по интернет – изтъкнаха като съображение именно това, че не искат да се наруши доверието в изборния процес. Българските политици трябва да оправят Изборния кодекс, ако не искат да произведат следващите избори в нарушение на закона и те да бъдат атакувани пред съда. Не говоря за отпадане на този вид гласуване, а за отлагането му, докато условията станат подходящи. – След като е толкова лошо машинното гласуване, защо парламентът го записа в Изборния кодекс? – То не е лошо – например Индия гласува по този начин и до голяма степен това е заради неграмотността на населението. Ако изборните опции са изобразени на екран, неграмотният човек може лесно да избере картинката на любимия си кандидат, затова в Индия се гласува с машини. По същата причина, а именно слабата грамотност, гласуват така в Бразилия и Мексико. Холандците, които бяха светъл пример за машинно гласуване, си изхвърлиха машините преди 2 години, точно когато ние приехме да ги въведем. Почти 100 процента гласуваха в Холандия с машини, сега процентът е 0. Затова аз питам: „Къде има машинно гласуване в Европа?“. А отговорът, който получавам, е: ми то в Закона пише. Машинното гласуване не е лошо, но за момента няма условия за неговото произвеждане. – А кога най-рано можем да очакваме въвеждането на електронно гласуване? – Има два вида електронно гласуване – чрез интернет и машинно. Когато става въпрос за интернет гласуване, аз отново задавам същия въпрос: Къде в Европа има такова? – В Германия? – В Германия е тотално забранено и машинното и интернет гласуването, германският Конституционен съд го е забранил завинаги. В Германия има тотален бан на електронното гласуване, това е единствената държава, където не може да го има не само сега, но и в бъдеще. Причината е, че избирателят не знаел какво става с гласа му! Е, няма как да знае. В Естония имат право да гласуват по интернет със смарт карти. Но по-миналата година едни американци разбиха естонската система и тя в момента е обявена за несигурна. А и още не са си сменили смарт-картите, защото и те се оказаха пробити. Още един пример са няколко кантона в Швейцария, където имат право да гласуват по интернет. Примерите свършват до тук, затова нека България да не е първата. Занимавам се отдавна с този въпрос, тъй като бях представител на България в Съвета на Европа по електронно гласуване цели 10 години. Трябва да се запази доверието на обществото в изборния процес. Основната опасност тук е, че след време някой ще съобщи, че системата е хакната. И без това българинът смята, че властта го лъже и остава само да заподозре, че и гласуването е манипулирано. – Защо трябва да има доверие в изборите? – Ако няма доверие в изборите, по-добре е те да не бъдат произвеждани. Давам кратък съвет: нека една голяма и технологично развита държава в Европа да въведе електронното гласуване. И във Франция имаше гласуване по интернет за отвъдморските територии, но също го махнаха. Освен това бяха хакнати процесорите на големите производители и днес те са с тежки пробиви в сигурността. Т.е. всяко устройство, което има Intel на борда – това са много от настолните компютри, смартфони и лаптопи, се води хакното от миналата година насам. На Windows системите за защита също са пробити. Математическите алгоритми са дискредитирани, въпреки, че дълго време се смяташе, че те са трудни за пробив. Всяко нещо рано или късно се пробива – такава е историята на техническия прогрес. Но да се заложи доверието в изборите в нещо, което е пробито, не е разумно. Не е съвсем коректно сравнението, че има електронно банкиране (самият аз съм давал този пример), защото не е същото. На мен например по-миналата година електронно ми откраднаха едни пари от някакво място по света. Пуснах молба, банката провери и се оказа, че аз съм бил в България и че това е техен пробив и ми върнаха парите. Ако обаче ми бяха откраднали гласа електронно, каква файда, че щеше да се разбере след една година? А и властта тогава може да няма голям интерес да разследва. – Защо тогава е толкова голям натискът за електронно гласуване от страна на десните партии и политици? – По принцип изборите и съответните технологии навсякъде по света са бизнес. Няма лошо, но това не трябва да е в ущърб на националната сигурност. Затова нека бързаме бавно в тази област. Нашият гост  Проф. Михаил Константинов е роден на 5 март 1948 г. в София.  През 1986 г. става доктор по математика в Института по математика и механика към БАН.  Заместник-ректор на УАСГ от 1999 до 2003 г.  Член на Централните избирателни комисии за парламентарни, европейски, президентски и местни избори от 1991 до 2011 г. Почетен гост и лектор в университети в Англия, Германия и Франция. Съветник на Организацията за сигурност и сътрудничество в Европа; сътрудник на Международната фондация за избирателни системи; координатор на ЕС за България по електронно гласуване. Преподавател в Университета по архитектура, строителство и геодезия. Автор на 600 научни труда и 40 книги по математика и теория на управлението.  Председател на Съвета на директорите на “Информационно обслужване” АД.   ", "date": "2018.08.14", "title": " Проф. Михаил Константинов пред „Труд“: Няма невинни в казуса “Митьо Очите”\t\t\t"}
{"url": "https://trud.bg/%d0%b0%d1%80%d0%bc%d0%b8%d1%8f%d1%82%d0%b0-%d0%bd%d0%b8-%d0%b5%d0%b2%d1%82%d0%b8%d0%bd%d0%b0-%d0%bd%d0%be-%d0%b5%d1%84%d0%b8%d0%ba%d0%b0%d1%81%d0%bd%d0%b0/", "text": "След като преди дни наблюдава многонационалното учение “PLATINUM LION -2018” на полигон “Ново село”, министър-председателят Бойко Борисов си каза какви самолети, кораби и бойни машини иска. Те да са евтини, ефикасни и оперативно съвместими с армиите от нашия регион. И за цивилния гражданин е горе-долу ясно какви изтребители, например, имат или предстои да си купят комшиите от север, юг и запад, които са членове на НАТО. Хърватия и Румъния, например се въоръжават с F-16. Чест прави на премиера, че няколко пъти подчерта важността на становището на военната експертиза по избора на фирмите, от които бихме могли да закупим определена бойна техника. По-нататък той беше достатъчно откровен, за да каже какъв ще е пътят, след като офицерите, по неговите думи, са си казали мнението и комисиите са направили класирането: “Тогава на политическо ниво ще седнем дали с президента Тръмп или с друг производител и ние, съответно, ще търсим стратегическото партньорство.” И помоли аташето по отбрана към Посолството на САЩ в България полковник Шанън Джонсън също да помага. Така че долу-горе нещата се изясняват. Откритостта и прозрачността са налице. Дано и занапред да продължава така. Ако по аналогия на казаното за трите проекта приемем, че Българската армия трябва да бъде евтина, ефикасна и оперативно съвместима, променяме мотото на всички досегашни реформи без, разбира се, да виждаме кой знае каква разлика. От години се борим да имаме малка, модерна и добре въоръжена армия. Първото отдавна го постигнахме и както вървят нещата ще става все по-малка. С новото мото също сме добре. Първата цел е постигната. Армията ни е евтина и ще продължава да е такава. За другите две цели ще почакаме. По думите на началника на отбраната генерал Андрей Боцев, казани пак на това учение, до края на годината може да имаме договори за един или два от трите проекта, гласувани в Народното събрание. Това може да означава и друго – два от трите да останат за следващата година, което пак, според спомената военна експертиза, изобщо не е добре. Това, че армията ни е евтина се вижда и от приетия Национален план за повишаване разходите за отбрана на 2 процента от БВП до 2024 г. Ще ни трябват още седем години, за да постигнем оптималното съотношение 60:20:20 между разходите за личен състав, текуща издръжка и капиталовите разходи. Нещо повече, този документ предвижда увеличаване на дела на средствата за текуща издръжка едва през 2023 г. А това са пари, както се посочва също в този план, за осигуряване подготовката на въоръжените сили, съгласно стандартите на НАТО, както и участието на формирования от въоръжените сили в операции и мисии на НАТО и ЕС зад граница. Т.е. пак става дума за оперативна съвместимост или по-простичко казано, за повече учения, но без нужните пари. Приемайки плана в началото на годината правителството обяснява тази ситуация, с признанието, че “фокусът на усилията е насочен към реализация на мащабните приоритетни инвестиционни проекти”. Лошото е, че останалите проблеми попадат в тяхната сянка. В потвърждение на твърдението, че армията ни е евтина е и анализът на правителството в Доклада за състоянието на отбраната и Въоръжените сили през 2017 г., който бе приет и от парламента. Там се признава достатъчно ясно, че ограниченията в бюджета на МО не са позволили на видовете Въоръжени сили да достигнат стандартите на НАТО за подготовка. Несъответствието между необходимите и разполагаемите финансови средства е довело за поредна година до препланиране придобиването на способности и до компромиси в качеството на окомплектоване на декларираните формирования, изпълнението на поетите съюзни ангажименти и увеличаване на дефицита от необходимите отбранителни способности. Изводът съвсем не е празничен. От него става ясно, че наличното финансиране не осигурява пълноценно изпълнението на мисиите на въоръжените сили. За поредна година не са изцяло осигурени необходимите финансови средства за горива и отново се разчита на икономии в бюджета. Средствата за издръжка не са осигурили в пълен обем поддръжката и ремонта на инфраструктурата, въоръжението, автомобилната и специална техника, оборудването, машините и съоръженията. Поддържането на изградените способности е било силно затруднено и се характеризирало с постоянно препланиране на предоставените ресурси по приоритети. Т.е. армията ни харчи много по-малко от необходимото, за да бъде ефикасна и оперативно съвместима. И едно учение, което постига целите си, благодарение най-вече на професионализма и лоялността на командирския състав, не бива да ни заблуждава, че даваме много на армията. Премиерът може и да е прав, но много често евтиното излиза скъпо. Особено, когато го обосновем със стратегически политически решения. Да купиш евтина бойна техника, означава да продължаваш да вървиш на крачки, след тези, които са я ползвали. И никога да не ги стигнеш. Освен, ако не разчиташ други да ти свършат работата. Тогава тезата за евтиното е оправдана донякъде, но само до някога.   Албания е преди нас Най-евтино, по данни от преди две години, на глава от населението излиза армията на Албания, следвана от тези на България, Унгария и Румъния. Ние харчим по 89 долара за отбрана на глава от населението. Във Великобритания стигат до 1000, гонят я Германия, Гърция, Франция и Холандия. Достa по-напред е Норвегия, за САЩ не говорим. Така че каквото и да говорят някои политици, особено в парламента, армията ни си е евтина. Остава да мислим за ефикасността и съвместимостта.    ", "date": "2018.08.14", "title": " Армията ни – евтина, но ефикасна?\t\t\t"}
{"url": "https://trud.bg/%d1%82%d1%80%d0%b8%d1%82%d0%b5-%d1%85%d0%b0%d1%88-%d0%b2-%d1%80%d0%b5%d0%b3%d0%b8%d1%81%d1%82%d1%8a%d1%80%d0%b0/", "text": "Леле, стана ново чудо. Срина се търговският регистър. И регистърът за юридическите лица. Цецка Цачева сезира ДАНС. Подозира саботаж. То се знае – саботаж! „Тука действа вража шайка!“, както гениалният поет би казал. Криповирус! Хакерска атака! Пратили 4 диска по дяволите! И затрили информация! „Вашта майка, нашта гайка!“ Ако пишем репортаж, той ще е за „Трите Хаш“ -по Валери Петров, то се знае-„Някой Некадърник Наш, скрит под кадров камуфлаш.“ Или някой IT- всезнайко, спечелил конкурс за поддържка на базата данни на най-ниска цена. Или някой магистър от Агенцията по вписванията, завършил право в НБУ, ВУ, НБУ, ПУ, ВСУ, БСУ, РУ, ЮЗУ и прочие институти с факултети за тройкаджии. Да беше жив, по този случай Валери би написал, може би: „Трите хаш, ще рече – Неграмотност, Непукизъм, Неказауемост.“  ", "date": "2018.08.14", "title": " Трите хаш в регистъра"}
{"url": "https://trud.bg/%d0%bc%d0%b2%d0%bd%d1%80-%d0%bd%d1%8f%d0%bc%d0%b0-%d0%b4%d0%b0%d0%bd%d0%bd%d0%b8-%d0%b7%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%b1%d1%8a%d0%bb%d0%b3%d0%b0%d1%80%d0%b8-12/", "text": "По информация на българското посолство в Лондон няма данни за пострадали български граждани  , при който тази сутрин в 7,37 ч. местно време кола се блъсна в загражденията пред сградата на британския парламент. Това съобщиха от пресслужбата на МВнР. Полицията е съобщила, че шофьорът е задържан на мястото на инцидента. Станцията на метрото Уестминстър е временно затворена, защото разследването продължава. Дипломатическото представителство на България във Великобритания следи ситуацията. Всички български граждани, които желаят да получат актуална информация или да подадат сигнал за техни близки и познати, могат да го направят на дежурните телефони на посолството в Лондон: +44 20 7581 3144; +44 0 20 7584 9400 АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " МВнР: Няма данни за пострадали българи при инцидента, в който кола се вряза в ограждения край британския парламент"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b0%d0%ba%d1%81%d0%b0%d0%ba%d0%be%d0%b2%d0%be-%d0%b8%d0%bd%d0%b2%d0%b5%d1%81%d1%82%d0%b8%d1%80%d0%b0-%d1%83%d0%b4%d0%b0%d1%80%d0%bd%d0%be-%d0%b2-%d0%bc%d0%b0/", "text": "Амбициозна инвестиционна програма, насочена изцяло към развитието на малките населени места, прие Общинският съвет в Аксаково. Средствата са насочени към подобряване и модернизиране на инфраструктурата към и в част от селата на територията на общината. Приоритетно финансиране е предвидено за ВиК мрежата на гр. Игнатиево. Основни пътни ремонти са планирани за селата Климентово, Яребична, Орешак и Въглен. Вече са в ход процедури за проектиране, авторски надзор и изпълнение на строително-монтажните дейности на заложените пътни отсечки. Подобряване на водоснабдяването е включено в инвестиционните бюджетни разчети, приети от Общинския съвет, за селата Любен Каравелово, Слънчево и Зорница. Модернизация и основни ремонти на централните зони са планирани за Кичево, Игнатиево, Въглен и Изворско. Сред най-важните цели на общинската администрация и ОбС в Аксаково е финализиране изграждането на новото крило на детската градина в Аксаково и стартирането на спортния комплекс, коментира кметът на общината инж. Атанас Стоилов.", "date": "2018.08.14", "title": " Община Аксаково инвестира ударно в малките населени места"}
{"url": "https://trud.bg/%d0%b1%d0%b0%d0%b1%d1%85-%d0%b8%d0%b7%d0%b7%d0%b5-%d0%bd%d0%b0%d0%b4-280-%d0%ba%d0%b3-%d1%85%d1%80%d0%b0%d0%bd%d0%b8-%d0%be%d1%82-%d0%b6%d0%b8%d0%b2%d0%be%d1%82%d0%b8%d0%bd%d1%81%d0%ba%d0%b8-%d0%bf/", "text": "И през юли Българската агенция по безопасност на храните (БАБХ) продължи засиления контрол по българското Черноморие. Инспекциите се провеждат в обекти за търговия на дребно с храни, подвижни, временни и сезонни обекти, обекти с дейност кетъринг, заведения за обществено хранене, включително и такива намиращи се на територията на хотелски комплекси, туристически обекти предлагащи услугата „all inclusive“ и др. на територията на ОДБХ Варна, ОДБХ Бургас и ОДБХ Добрич. За установените несъответствия са издадени 157 предписания и са връчени 43 актове за установяване на административни нарушения. Най-често констатираните несъответствия са по сградния фонд и оборудването; липса на регистрация по чл. 12 от ЗХ; търговия с храни без идентификационна маркировка за произход и годност. Нередности са открити и по поддържане на Системите за управление на безопасността на храните (неактулизирани по отношение на нормативната уредба, нередовно водене на записи за входящ контрол, неизпълнение на мониторингови програми за контрол на хигиена и готов продукт); неправилно етикетиране. За периода са насочени за унищожаване 284 кг храни от животински произход. Поради лошо хигиенно състояние са затворени обекти на територията на област Варна.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " БАБХ иззе над 280 кг храни от животински произход при проверки по Черноморието през юли\t\t\t"}
{"url": "https://trud.bg/%d1%86%d0%b8%d0%ba-%d0%b2%d0%bd%d0%b0%d1%81%d1%8f-%d0%b6%d0%b0%d0%bb%d0%b1%d0%b0-%d1%81%d1%80%d0%b5%d1%89%d1%83-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%81%d0%be%d1%84/", "text": "Централната избирателна комисия ще внесе още днес жалба срещу решението на Административния съд в София, с което комисията е задължена до половин година да осигури машинно гласуване във всички секции, както е записано в Избирателния кодекс, предаде  . Комисията обсъди мотивите на жалбата си като един от тях ще бъде по недопустимост на решението на съда. Припомняме, че делото за въвеждането на машинно гласуване бе образувано по жалба на бившите депутати Мартин Димитров и Петър Славов.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " ЦИК внася жалба срещу решението на Софийския административен съд за машинното гласуване"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b7%d0%b0%d1%8f%d0%b2%d0%b8-%d1%87%d0%b5-%d1%82%d1%83%d1%80%d1%86%d0%b8%d1%8f-%d1%89%d0%b5-%d0%b1%d0%be%d0%b9%d0%ba%d0%be%d1%82%d0%b8%d1%80%d0%b0-%d0%b5/", "text": "Държавният глава на Турция Реджеп Тайип Ердоган обяви, че страната ще „бойкотира“ електронните продукти, произведени в САЩ в отговор на решението на САЩ да наложат санкции на Анкара заради отказа й да освободени задържания по обвинения в тероризъм пастор Андрю Брънсън, предава  „Америка напада икономически не само нас, но и Китай, Русия, Иран и Европа. Дори и Канада. Но срещу нас е предприета кампания. Ще бойкотираме американската електроника. Те имат „Айфон“, но има съществува и „Самсунг“. Имаме нашите Venus и Vestel“, подчерта Ердоган в рамките на реч в Анкара. Същевременно турският президент се обърна към представителите на бизнеса, като ги увери, че най-добрият отговор, който страната може да даде на САЩ, е „да запретнем ръкавите и да работим“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                  ", "date": "2018.08.14", "title": " Ердоган заяви, че Турция ще бойкотира електронните продукти, произведени в САЩ"}
{"url": "https://trud.bg/110-%d0%b3%d0%be%d0%b4%d0%b8%d0%bd%d0%b8-%d0%ba%d1%83%d1%80%d0%be%d1%80%d1%82-%d1%81%d0%b2-%d1%81%d0%b2-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd-%d0%b8-%d0%b5%d0%bb%d0%b5%d0%bd/", "text": "Басейни с минерална вода, водни атракции, терапии със злато, масажи с мед, процедури с шоколад, билкова инфраред сауна, перлена вана, тангентори, лечебни методи от източната медицина…Звучи като приказна мечта! А всъщност е реалност и е само малка част от това, на което можете да се насладите в курорта Св. Св. Константин и Елена – първият морски курорт на България. Вече 110 години най-ценните богатства на това място – морето и лечебните минерални води – служат на хората за тяхното здраве. В наши дни Св. Св. Константин и Елена е утвърден и предпочитан курорт с опит и традиции в морелечението, балнеологията и СПА туризма, а вече и търсена кулинарна дестинация. В градината на удоволствията  Стил, комфорт и релакс – това е новият 5-звезден Хотел Астор Гардън! Знаково е неговото откриване през празничната за курорта 2018 година. Реализирането му е един от ключовите проекти на „Св. Св. Константин и Елена холдинг“ АД за развитие на курорта като морска, СПА и кулинарна дестинация. Разположен сред уютна зеленина, с красивата си градина и невероятна крайбрежна панорама, Хотел Астор Гардън е оазис за пълноценна почивка, мечтана ваканция и успешно делово пътуване. С изисканите си зали – балната „Романтика“ и конферентната „Варна“, двата си луксозни ресторанта и четирите уютни бара, Астор Гардън е новото пространство за приятни срещи край морето. Освен с елегантността и класните блюда в ресторант „Азаро“, гурме ценителите са изкушени от кулинарния свят на шеф Андре Токев и авторската му кухня в изящния ресторант Монти. Така търсените в днешно време хармония и релакс се предлагат в СПА центъра на хотела.  Повече възможности за спорт, рехабилитация, грижи за здравето и красотата предлага Аквахаус Термал & Бийч, който се намира непосредствено до Хотел Астор Гардън. Комплексът е на самия морски бряг, има 14 открити и закрити басейна и водни съоръжения с различна дълбочина и температура, но всички са с животворната минерална вода на курорта. Аквахаус Термал & Бийч създава усещане за безметежност и спокойствие, комфорт и лукс за тялото и ума с 4-те си зони – водна, детска, термална и уелнес.   Здраве от морето, минералната вода и морския климат  В разположения на самия морски бряг 4-звезден Хотел Азалия има уникален медикъл СПА център, в който освен релаксиращи, козметични, разкрасяващи и анти-ейдж процедури, са разработени специални лечебни програми. Те се провеждат след медицински преглед и под наблюдението на специалист. Целебните минерална вода, кал и водорасли, както и професионалнoто оборудване водят до ефективни резултати в лечението и профилактиката на болести на опорно-двигателния апарат, периферната нервна система, кожни и гинекологични заболявания. Удобство за гостите на курорт Св. Св. Константин и Елена е, че Хотел Астор Гардън, Хотел Азалия и Аквахаус Термал & Бийч работят целогодишно.", "date": "2018.08.14", "title": " 110 години курорт Св. Св. Константин и Елена — морска и СПА дестинация"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-20-%d0%b3%d0%be%d0%b4%d0%b8%d1%88%d0%b5%d0%bd-%d1%81-%d0%bc%d0%b5%d1%82%d0%b0%d0%bc%d1%84%d0%b5%d1%82%d0%b0%d0%bc%d0%b8%d0%bd%d0%b8-%d0%b8/", "text": "Метамфетамин и канабис са иззети при полицейска операция на криминалисти на РУ-Исперих. Това съобщиха от пресслужбата на МВР. Вчера към 23.00 часа на улица в града полицейски екип засякъл 20-годишен младеж. При предприетия обиск у него униформените открили 50 хапчета с тегло 19.2 г, реагирали при полевия наркотест на метамфетамин, и 2.1 г канабис. В хода на последвалите процесуално – следствени действия в апартамент, обитаван от младежа, криминалистите намерили и иззели още 74,7 г канабис. Той е задържан в рамките на 24 часа. По случая е образувано досъдебно производство по чл.354 „а“, ал.3 от НК. Уведомена е Районната прокуратура и работата по документирането на случая продължава под наблюдението й.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Арестуваха 20-годишен с метамфетамини и канабис в Исперих"}
{"url": "https://trud.bg/%d0%bc%d1%8a%d0%b6-%d1%81%d0%b5-%d1%83%d0%b4%d0%b0%d0%b2%d0%b8-%d0%b2-%d1%81%d0%b8%d0%bd%d0%b5%d0%bc%d0%be%d1%80%d0%b5%d1%86/", "text": "  67-годишен мъж се е удавил в Синеморец, съобщиха от полицията. Той влязъл да се къпе в бурното море и повече не се появил. Трагедията се е разиграла в неохраняемата зона на плажа „Силистар“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.14", "title": " Мъж се удави в Синеморец"}
{"url": "https://trud.bg/51-%d0%b3%d0%be%d0%b4%d0%b8%d1%88%d0%bd%d0%b0%d1%82%d0%b0-%d1%81%d0%b0%d0%bb%d0%bc%d0%b0-%d1%85%d0%b0%d0%b9%d0%b5%d0%ba-%d1%81%d0%b5-%d0%bf%d0%be%d0%ba%d0%b0%d0%b7%d0%b0-%d0%b1%d0%b5%d0%b7-%d1%84/", "text": "Холивудската актриса от мексикански произход Салма Хайек и съпругът й – френският милиардер Франсоа-Анри Пино, заминаха на екзотична ваканция. Красавицата не разкри мястото, на което се намират, но сподели много снимки и клипчета от почивката. „Толкова съм благословена, обградена от любов, красота и природа“, написа Салма. 51-годишната актриса публикува само снимки, на които е без грим и уточни: „Без филтри и без ретуш.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.14", "title": " 51-годишната Салма Хайек се показа без филтри и ретуш на морето (СНИМКИ)"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d1%80%d0%b0%d0%b7%d0%b3%d0%bb%d0%b5%d0%b6%d0%b4%d0%b0-%d0%b8%d0%bd%d1%86%d0%b8%d0%b4/", "text": "Британската полиция разглежда инцидента пред парламента тази сутрин като терористичен. Шофьорът, мъж на двадесет и няколко години, е арестуван по обвинения в тероризъм, предадоха световните агенции. Антитерористичният отдел на лондонската полиция пое разследването на  , съобщи по-рано Скотланд ярд в Туитър. Тогава лондонската полиция направи уговорката, че се въздържа от окончателни оценки, преди да бъдат изяснени всички обстоятелства. Мъжът ударил със своя лек автомобил, сив „Форд Фиеста“, колоездачи и пешеходци, преди да се забие с колата в огражденията около сградата на британския парламент в центъра на столицата Лондон. Той е бил сам в колата. При претърсването на автомобила засега не са открити оръжия. Колата се вряза в 7.37 ч. (9.37 ч. българско време) тази сутрин в огражденията около британския парламент. Според очевидци шофьорът е направил това умишлено. От спешна помощ съобщиха, че при инцидента са били ранени и откарани в болница двама души, предаде „Ройтерс“. Смята се, че състоянието им не е сериозно. Британският премиер Тереза Мей каза, че в мислите си е с пострадалите при инцидента, предаде ‘“Ройтерс, като се позова на нейно изявление.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.14", "title": " Британската полиция разглежда инцидента пред парламента като терористичен акт"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bc%d1%8a%d0%b6%d0%b5-%d0%bd%d0%b0%d1%80%d1%8f%d0%b7%d0%b0%d1%85%d0%b0-120-%d0%bc-%d0%b6%d0%bf-%d1%80%d0%b5%d0%bb%d1%81%d0%b8-%d0%bd%d0%b0-%d1%81%d1%82%d0%be%d1%87/", "text": "Служители на Пето районно управление на МВР в София разкриха извършители на кражба. Действията по разследването започнали в началото на юли, когато било съобщено, че е извършена кражба на почти 120 м железопътни релси, складирани в района на товарна Сточна гара. Това съобщиха от пресслужбата на МВР. В резултат на проведените оперативно-издирвателни действия било установено, че двама мъже, на 34 и 64 години, предварително са подготвили за кражба релсите като за целта ги нарязали на парчета. В последствие, подпомагани от още няколко мъже, натоварили нарязаните елементи на товарен автомобил, оборудван с автокран и ги укрили. След доклад на събраните материали в Софийска районна прокуратура, на 64-годишния мъж е повдигнато обвинение по чл. 195 от НК и му е наложена мярка за неотклонение „подписка“. На 34-годишния му съучастник е повдигнато обвинение за престъпление в условията опасен рецидив по чл. 196 от НК. Наложена му е мярка за неотклонение „задържане под стража“ за срок до 72 часа. Към момента мъжът се укрива от органите на реда и е обявен за общодържавно издирване. Работа по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.14", "title": " Двама мъже нарязаха 120 м жп релси на Сточна гара в София, единият се издирва"}
{"url": "https://trud.bg/%d1%84%d0%be%d1%80%d0%b4-%d0%bc%d0%b0%d0%b7%d0%b5-%d0%b1%d0%bb%d0%be%d0%ba%d0%b8%d1%80%d0%b0-%d1%80%d0%b0%d0%bc%d0%bf%d0%b0-%d0%bd%d0%b0-%d0%bf%d0%be%d0%bb%d0%b8%d0%ba%d0%bb%d0%b8%d0%bd%d0%b8%d0%ba/", "text": "Шофьор на грохнал „Форд“, натъпкан с вехтории, като мазе, го паркира пред рампата за инвалидни колички на Новата поликлиника в центъра на Шумен. Колата запушила достъпа за пациенти за около час, разказа буден гражданин. Ядосан той извикал полиция на помощ към 12 часа във вторник. Пристигналите униформени започнаха да търсят водача, но той се оказа неоткриваем. По номера на возилото стана ясно, че няма застраховка Гражданска отговорност. Нелепата случка приключи щастливо – очуканата кола с липсващи брави се оказа отключена, установиха униформените. Така успяха да я избутат сами и да отпушат рампата за пациентите. Шумен все още няма паяк за вдигане на коли-нарушители, а паркиращите край рампи са все по-честа гледка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Форд, натъпкан с вехтории, блокира рампа на поликлиника\t\t\t"}
{"url": "https://trud.bg/%d1%81%d1%80%d1%83%d1%82%d0%b8-%d1%81%d0%b5-%d0%b2%d0%b8%d0%b0%d0%b4%d1%83%d0%ba%d1%82-%d0%bd%d0%b0-%d0%b0%d0%b2%d1%82%d0%be%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d0%b2/", "text": "Рухна виадукт на италианска автомагистрала край Генуа. Първоначалните информации от здравните власти, цитирани от „Ройтерс“, обаче са за голямо количество загинали. Според властите под руините има 8 или 9 автомобила, в които вероятно има и хора. Инцидентът е станал около 11:30 часа местно време при проливен дъжд. Паднали са и двете платна на виадукта „Моранди”, като се предполага, че до тежкия инцидент се е стигнало заради конструктивен проблем. Съоръжението е построено през 60-те години, а през 2016 г. му е бил правен ремонт. През него платената магистрала А10 минава над река и над части от града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Срути се виадукт на автомагистрала в Италия (ВИДЕО и СНИМКИ)\t\t\t"}
{"url": "https://trud.bg/30-000-%d0%b5%d0%b2%d0%b0%d0%ba%d1%83%d0%b8%d1%80%d0%b0%d0%bd%d0%b8-%d0%b7%d0%b0%d1%80%d0%b0%d0%b4%d0%b8-%d0%bf%d0%be%d1%82%d0%be%d0%bf-%d0%b2-%d0%b8%d0%bd%d0%b4%d0%b8%d1%8f/", "text": "Тежките наводнения парализираха в Индия. Над 30 000 души са евакуирани южния индийски щат Керала, предаде БТВ. Хиляди къщи са напълно разрушени. Нанесените щети надхвърлят един милиард долара. А в Китай мощно торнадо помете цели села. Стихията разруши къщи, изкорени дървета и унищожи посеви. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " 30 000 евакуирани заради потоп в Индия"}
{"url": "https://trud.bg/%d0%b7%d0%b0%d0%ba%d0%be%d0%bf%d1%87%d0%b0%d1%85%d0%b0-%d1%88%d0%b5%d1%81%d1%82%d0%b8%d0%bc%d0%b0-%d0%b7%d0%b0-%d0%bd%d0%b0%d1%80%d0%ba%d0%be%d1%80%d0%b0%d0%b7%d0%bf%d1%80%d0%be%d1%81%d1%82%d1%80/", "text": "При спецакция на територията на Пловдив са задържани шестима за притежание на наркотици. Това съобщиха от пресслужбата на МВР. Специализираната операция за пресичане на незаконното разпространение и употреба на наркотични вещества на територията на квартал „Столипиново“ е проведена в четвъртък и петък от служители на Шесто РУ в Пловдив. Акцията е реализирана под ръководството на Окръжната прокуратура. На адрес в квартала със 166 разфасовки хероин били заловени 21-годишен младеж и двама 16-годишни тийнейджъри. Експертна справка показала, че общото количество на иззетото от тях високорисково наркотично вещество е близо 12 грама. В къща в квартала били установени 28-годишна жена и мъже на 52 и 38 години. И тримата са с регистрации в полицията и присъди за престъпления, свързани с наркотици. При последвалите лични обиски и претърсване в жилището общо са иззети 100 пакетчета психотропно вещество от рода на синтетичните канабиноиди с тегло близо 7 грама и пликче с 0,149 грама хероин. Шестимата били отведени за срок до 24 часа в районното управление. По случаите са образувани бързи производства. На четирима от задържаните са повдигнати обвинения за престъпления по чл. 354 а, ал. 1 от НК. С постановления на наблюдаващите прокурори 52-годишният, 21-годишният и един от тийнейджърите са задържани за срок от 72 часа. На обвиняемата жена е наложена мярка за неотклонение „гаранция“. Работата по случая продължава.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Закопчаха шестима за наркоразпространение в пловдивския квартал „Столипиново“ (СНИМКИ)"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d1%85%d0%be%d1%82%d0%b5%d0%bb-%d0%b2-%d0%b1%d1%8f%d0%bb%d0%b0-%d1%80%d0%b0%d0%b1%d0%be%d1%82%d0%b8%d0%bb-%d0%b1%d0%b5%d0%b7-%d0%ba%d0%b0%d1%82%d0%b5/", "text": "Апартхотел в Бяла ще бъде затворен заради липса на категоризация, съобщи след проверка в обекта министърът на туризма Николина Ангелкова. При нея се установи, че хотелът е имал категория 2 звезди, но тя изтекла през 2015 г. Година по-късно собствениците поискали повече звезди, но обектът не отговарял на изискванията. Така продължил да работи незаконно. За нарушението ще настояваме да бъде наложена максималната санкция от 10 000 лв., както и Комисията за защита на потребителите да запечата комплекса до привеждането му в съответствие със закона, каза Ангелкова. Тя уточни, че от началото на сезона по цялото Черноморие са открити 19 подобни нарушения. Редно е общински чиновници да търпят санкции, ако бавят премахването на незаконни обекти от плажовете, добави министърът. Като пример тя посочи станалите скандали 6 заведения на ивицата в Шкорпиловци, за които МТ преди месец сезира кмета на община Долни чифлик с искане да ги премахне. „По моя информация такава заповед още няма. Междувременно част от плажа вече има наемател, но той не може да пристъпи към работа, тъй като сме длъжни да му предадем ивицата чиста. Затова отново ще сигнализираме местната власт да си свърши работата“, поясни Ангелкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Затварят хотел в Бяла, работил без категоризация"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%bf%d1%80%d0%b5%d0%b7-%d0%bc%d0%be%d1%8f-%d0%bf%d0%be%d0%b3%d0%bb%d0%b5%d0%b4-%d1%84%d0%be%d1%82%d0%be%d0%ba%d0%be%d0%bd%d0%ba%d1%83%d1%80/", "text": "„Варна през моя поглед“ – това е темата на първото издание на фотоконкурса CamON, който „Айкарт“ АД (iCard AD) организира за своите служители. Поводът е Денят на Варна, 15 август, а целта на формата е да се покажат уникалните, красиви и емблематични за Варна места, както и моменти от живота в града, уловени от любителския обектив на участниците. Снимките ще бъдат изложени в сборна фотоизложба в централата на „Айкарт“ АД във Варна, Бизнес парк Варна, сграда В1. Тя ще бъде отворена за широката публика в периода 18 – 19.10.2018 г., така че всички варненци и гости на града ще могат да се насладят на живописните кадри от Варна и индивидуалния поглед на екипа на „Айкарт“ АД. Научете повече за „Айкарт“ АД на: ", "date": "2018.08.14", "title": " „Варна през моя поглед“ – фотоконкурс на „Айкарт“ АД"}
{"url": "https://trud.bg/%d1%82%d1%80%d0%b8%d0%b1%d0%b0%d0%b3%d1%80%d0%b5%d0%bd%d0%b8%d0%ba-%d0%bd%d0%b0-20-%d0%bc%d0%b5%d1%82%d1%80%d0%be%d0%b2-%d0%bf%d0%b8%d0%bb%d0%be%d0%bd-%d0%bf%d0%be%d1%81%d1%80%d0%b5%d1%89%d0%b0-%d0%b2/", "text": "Националният флаг с внушителни размери 6,50 на 4,50 метра, поставен на 20-метров пилон, от ден посреща на входа на Шумен. Инициативата на общината български знамена да се веят във всички краища на града и на историческите обекти е от началото на годината. Входното знаме откъм Пети километър е на най-голяма височина, уточняват от кметството. Общо седем трибагреника ще бъдат поставени на различни места в града. Част от средствата за тях са осигурени от дарители-родолюбци. Нови знамена се веят от кулата на Шуменска крепост, пред сградата на Община Шумен, на паркинга пред Информационния център към Паметник „Създатели на българската държава“. Флагове ще има и на останалите входове към града – предстои да бъде издигнат нов пилон откъм бул.“Ришки проход“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Трибагреник на 20-метров пилон посреща в Шумен"}
{"url": "https://trud.bg/%d0%b4%d0%bd%d0%b8%d1%82%d0%b5-%d0%bd%d0%b0-%d0%b4%d0%be%d0%bb%d0%b0%d1%80%d0%b0-%d1%81%d0%b0-%d0%bf%d1%80%d0%b5%d0%b1%d1%80%d0%be%d0%b5%d0%bd%d0%b8-%d0%b7%d0%b0%d1%8f%d0%b2%d0%b8-%d0%bb%d0%b0%d0%b2/", "text": "Дните на долара като стандартна валута в международната търговия са преброени. Това заяви руският външен министър Сергей Лавров, след среща с турския си колега Мевлют Чавушоглу в Анкара, информира  Лавров потвърди, че Русия обсъжда възможността за използване на национални валути при двустранната търговия с Турция, Китай и Иран. Първият дипломат на Кремъл също заяви, че наложените от Вашингтон повишени вносни мита и икономически санкции спрямо Анкара и Москва са нечестно средство в глобалната търговия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com              ", "date": "2018.08.14", "title": " Дните на долара са преброени, заяви Лавров"}
{"url": "https://trud.bg/%d0%b2%d1%81%d1%83-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%b8%d0%bd%d0%be%d0%b2%d0%b0%d1%82%d0%b8%d0%b2%d0%bd%d0%b8%d1%8f-%d0%bf%d1%80%d0%be%d0%b5%d0%ba%d1%82-%d0%b4%d0%b8%d0%b3/", "text": "Проектът „Дигитално образование за икономически растеж и социално приобщаване“ на Варненския свободен университет обхваща серия от иновативни програми в областта на предприемачеството, кръговата икономика, цифровите технологии, дигиталния маркетинг и киберсигурността. Проектът е фокусиран върху разширяването на партньорската мрежа на Варненския свободен университет и привличането на бизнеса в образователния процес. Сред  основните цели  са създаването на споделено пространство за цифрово образование, изследвания и технологичен трансфер; изграждане на работещи отношения между университетите, бизнеса, НПО и държавните структури за реализация на плана за цифрово образование; създаване на добавена стойност и на човешки капитал за реализация на цифровата трансформация; мултипликация на ефекта от използването на ресурси за цифрова трансформация. Приоритетни области  на образователните, научни и консултантски дейности са предприемачеството; изкуственият интелект; киберсигурността; блокчейн; Big Data; цифровото образование за индустрията, управлението и социалната сфера, както и сигурността и защитата на населението от бедствия, аварии и катастрофи. След  успешното представяне на проекта  на три от най-авторитетните събития в областта на икономиката и технологиите – Пловдивския икономически форум 2018, едно от най-влиятелните и мащабни събития в областта на иновациите, технологиите и бъдещето – Webit и срещата на върха между правителствените ръководители на Китай и страните от Централна и Източна Европа (16+1), вече са налице първите заявки за обучение, стажантски места и участие на експерти в обучението. Проектът е отворен  за фирми и институции – партньори, които да станат част от споделеното пространство за наука и образование –  Алианс 4.0 . Той цели създаването на съвместни екипи за обучения, научни изследвания и консултинг, включването на експерти от бизнеса като обучители и ментори в университетските програми, партньорство за предлагане на повече възможности за стажове и практики на студентите, сдаване на съвместни лаборатории, съвместни инвестиции в инфраструктура, провеждане на летни школи и краткосрочни курсове, както и насърчаване и подкрепа на стартиращи бизнеси. В рамките на проекта е предвидено поетапното създаване на :  • Мрежа за обмен на добри практики, обучение и изследвания между партньори; обмен на данни  • Институт за цифрово образование на учители и университетски преподаватели  • Съвместни образователни програми, преподавателски екипи, мобилност, признаване на дипломи  • Център за споделено образование на деца и възрастни  • Лаборатория за приложение на цифрови технологии в сигурността и съдебните експертизи  • Дигитална среда за образование на хора в неравностойно положение Първите конкретни резултати от проекта са създадените иновативни магистърски програми: Магистърската програма по предприемачество в партньорство  с Фондация „Български център по предприемачество“ и Фондация „ИнтерКултура“ на американския финансов консултант и инвестиционен мениджър Лари Бийл. Като лектори в програмата са включени ментори и предприемачи от Силициевата долина, българи, на висши мениджърски позиции с кариера в чужбина. Обучението в програмата стартира през октомври и е изцяло на английски език. Магистърската програма е подходяща за работещи с изявена мотивация и интереси в областта на предприемачеството, иновациите и развитието на нови бизнеси. За обучение на първия випуск магистри за учебната 2018/19 година са осигурени  30 стипендии , предоставени от успешни бизнесмени и предприемачи от Силициевата долина. Повече за програмата и възможностите за кандидатстване ще откриете на микросайта на програмата  . Магистърската програма „Кръгова икономика“ – единствената по рода си в България. Програмата се реализира с подкрепата на Джордж Кремлис, почетен директор на Генерална дирекция „Околна среда“ на Европейската комисия с ресор Кръгова икономика и Министерството на околната среда и водите. Програмата стартира през октомври 2018 с водещи преподаватели от Европа и Китай. В рамките на обучението са предвидени стажове във фирми и градове от формата 16+1 с добри практики и иновативни решения, както и възможности за финансиране на студентски изследвания и разработки. Магистърските програми „Киберсигурност“ и Data Science , създадени в резултат на партньорството на Варненския свободен университет с Университетът Ковънтри, Бен Гурион и Фондация Webit. Магистърската програма „Интелигентни системи за сигурност“ и програмата за следдипломна квалификация „Дигитално строителство“ , реализирани в партньорство с Политехника ди Милано, Италия, Университета Хонджинг в Нингбо, Китай и Техническия университет в Делфт, Нидерландия. Програмите предлагат бизнес-ориентирано обучение в партньорство с научни и бизнес организации от Великобритания, Полша, Италия и Унгария; знания и умения за създаване на бизнес анализи, софтуерни решения и програмно осигуряване при кибератаки, аварии и бедствия. Повече информация за възможностите за прием в бакалавърски и магистърски програми на Варненския свободен университет ще откриете на  , както и в трите центъра за кариерно консултиране и кандидатстудентски прием – във ВСУ „Черноризец Храбър“, на ул. „Асен Златаров“ 6 и в сградата на Младежки дом – Варна.", "date": "2018.08.14", "title": " ВСУ предлага иновативния проект „Дигитално образование“\t\t\t"}
{"url": "https://trud.bg/%d0%ba%d0%b0%d0%ba%d0%b2%d0%b8-%d1%81%d0%b0-%d0%bf%d1%80%d0%b0%d0%b2%d0%b0%d1%82%d0%b0-%d0%bc%d0%b8-%d0%b0%d0%ba%d0%be-%d1%80%d0%b0%d0%b1%d0%be%d1%82%d1%8f-%d0%bf%d1%80%d0%b5%d0%b7-%d0%bd%d0%be%d1%89/", "text": "Въпрос:  Искам да попитам дали има някакви законови изисквания по отношение на полагането на нощен труд. Какви права имам, ако работя нощна смяна? Хр. Петров, гр. Петрич Отговор:  Съгласно чл. 140, ал. 2 от Кодекса на труда (КТ), нощен е трудът, който се полага от 22,00 ч. до 06,00 ч., а за работници и служители, ненавършили 16-годишна възраст – от 20,00 ч. до 06,00 ч. Работодателят е длъжен да осигурява на работниците и служителите топла храна, ободряващи напитки и други облекчаващи условия за ефективно полагане на нощния труд. Нощният труд е забранен за: 1. работници и служители, които не са навършили 18-годишна възраст; 2. бременни работнички и служителки както и работнички и служителки в напреднал етап на лечение ин-витро; 3. майки с деца до 6-годишна възраст, както и майки, които се грижат за деца с увреждания, независимо от възрастта им, освен с тяхно писмено съгласие; 4. трудоустроени работници и служители освен с тяхно съгласие и ако това не се отразява неблагоприятно на здравето им, съгласно заключение на здравните органи; 5. работници и служители, които продължават образованието си без откъсване от производството, освен с тяхно съгласие. С разпоредбата на чл. 140а от КТ с цел защита на работниците/служителите, са въведени особени правила при полагане на нощен труд. Работници и служители, в редовното работно време, на които се включват най-малко три часа нощен труд по чл. 140, ал. 2, както и работници и служители, които работят на смени, една от които включва най-малко три часа нощен труд, се смятат за работници и служители, които полагат нощен труд. Работниците и служителите, които полагат нощен труд, се приемат на работа само след предварителен медицински преглед, който е за сметка на работодателя. Работниците и служителите, които полагат нощен труд, подлежат на периодични медицински прегледи по чл. 287 от КТ. Когато здравен орган установи, че здравословното състояние на работник или служител се е влошило поради полагане на нощен труд, той се премества на подходяща дневна работа или се трудоустроява. Работодателят, при който работниците и служителите полагат нощен труд, е длъжен при поискване от Изпълнителна агенция „Главна инспекция по труда“ да й предостави информация за техния брой, отработените нощни часове, както и за предприетите мерки за осигуряване на безопасни и здравословни условия на труд. Ако считате, че работодателят нарушава трудовото законодателство, можете да се обърнете към съответната инспекция по труда или най-близкия офис на КНСБ за съдействие. Д-р Тодор Капитанов, юрист, Национален секретар на КНСБ, консултант и специалист по публични лекции в областта на трудовите и социални въпроси, комуникациите и публичния сектор", "date": "2018.08.14", "title": " Какви са правата ми, ако работя през нощта"}
{"url": "https://trud.bg/%d0%be%d0%b1%d0%bd%d0%be%d0%b2%d1%8f%d0%b2%d0%b0%d1%82-%d1%83%d1%87%d0%b5%d0%b1%d0%bd%d0%b8-%d0%b7%d0%b0%d0%b2%d0%b5%d0%b4%d0%b5%d0%bd%d0%b8%d1%8f-%d0%b7%d0%b0-%d0%bd%d0%b0%d0%b4-30-%d0%bc%d0%bb%d0%bd/", "text": "Общината ще строи нови училища, за да въведе едносменен режим 14 учебни заведения във Варна скоро ще бъдат основно реконструирани, а възпитаниците им ще учат в модерна и достъпна среда. Ремонтите за близо 25 млн. лв. са финансирани от ЕС. Първи в обновените си класни стаи ще влязат децата от СУ „Найден Геров“ и СУ „Димчо Дебелянов“, където текат усилени строителни дейности. В първото училище ще има асансьор, а пропуканата сграда ще бъде укрепена, а второто ще се сдобие с нов физкултурен салон и нов покрив. Обектите са част от проект за 16,3 млн. лв. по ОП „Региони в развитие“, спечелен от община Варна. В рамките му до юни 2019 г. ще бъдат реконструирани общо 7 училища и 3 детски градини, съобщи Лилия Христова, шеф на общинската дирекция „Образование и младежки дейности“. С 2,8 млн. лв. по ОПРР текат ремонти в гимназиите по икономика и по горско стопанство, а с други 5,8 млн. лв. по същата европрограма, спечелени от ресорните министерства, се реконструират Музикалното и Спортното училища. Според Христова досега във Варна не е имало толкова мащабни инвестиции в образователната инфраструктура. Към тях от капиталовата програма на общината се добавят над 4 млн. лв. за текущи ремонти в школа и градини и 5 млн. лв. за изграждане на 3 забавачки. „Следващата стъпка е да строим нови училища. Подготвяме стратегия за едносменен режим. Тя ще покаже къде трябва да разширяваме базата и колко нови сгради са нужни“, каза Христова. Пилотният проект е за над 10 млн. лв. – за нов дом на Математическата гимназия, която сега дели покрив с ОУ ‚Захари Стоянов“.", "date": "2018.08.14", "title": " Обновяват учебни заведения за над 30 млн. лв.\t\t\t"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%85%d0%b0-%d1%81%d0%b3%d1%80%d0%b0%d0%b4%d0%b0%d1%82%d0%b0-%d0%bd%d0%b0-%d0%be%d0%b1%d0%bb%d0%b0%d1%81%d1%82%d0%bd%d0%b0-%d0%b0%d0%b4%d0%bc/", "text": "Сигнал за бомба в сградата на общинската и областна администрация в Русе е подаден на Спешен номер 112 днес около 13 ч, след края на обедната почивка, предаде  . Всички служители са изведени навън, а полицията проверява сградата, която е оградена с жълта лента и до нея не се доспускат граждани.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Евакуираха сградата на Областната администрация в град Русе заради сигнал за бомба"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d0%bf%d0%be%d1%82%d0%b2%d1%8a%d1%80%d0%b4%d0%b8%d1%85%d0%b0-%d1%81%d0%bc%d1%8a%d1%80/", "text": "Италианските власти потвърдиха смъртта на 11 души, загинали при   на виадукт на магистрала А10 в провинция Генуа, предава AFP. Същевременно италианският министър на транспорта и инфраструктурата Данило Тонинели изрази опасенията си, че инцидентът може да се окаже „огромна трагедия“. „Следим с най-голяма загриженост какво се случва в Генуа. Изглежда, че това може да е огромна трагедия“, написа Тонинели в социалната мрежа „Туитър“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Италианските власти потвърдиха смъртта на 11 души при срутването на виадукт на автомагистрала"}
{"url": "https://trud.bg/%d1%81%d1%82%d0%b0%d1%80%d1%82%d1%8a%d1%82-%d0%bd%d0%b0-%d0%b5%d1%80%d0%b0%d1%82%d0%b0-%d0%b1%d0%b5%d0%b7-%d1%80%d0%be%d0%bd%d0%b0%d0%bb%d0%b4%d0%be/", "text": "Измина цяло десетилетие от трансфер, който гръмовно разтърси света. „Реал“ плати 96 милиона евро на „Манчестър Юнайтед“ за Кристиано Роналдо, въпреки че сър Алекс Фъргюсън твърдеше: „И вирус не бих им дал на тези!“  В сряда вечер и след една декада триумфи естонската столица Талин ще домакинства на първият мач на „Реал“ в ерата „Без Роналдо“. За трети път в последните 4 години „балета“ ще кръстоса шпаги със съгражданите от „Атлетико“ за евротрофей – Суперкупата на Европа. Всъщност тя отдавна е попаднала под испанско иго. От 2014-а насам никой тим от друга държава не е успял да прекъсне иберийската доминация. Последният от друга държава беше „Байерн“ след който 3 пъти „Реал“ и веднъж „Барселона“ сложиха имената си на купата, разиграваща се между европейския шампион и победителя в Лига Европа. А историята помни общо 14 испански триумфа.  Сега наистина е трудно да си представим мадридското дерби без CR7. За 10 години Кристиано вкара 22 пъти в дуела „Реал“ – „Атлетико“. Стори го и в двата финала на Шампионската лига през 2014 и 2016-а, когато Мадрид се бе превърнал в столица на световния футбол – веднъж в продълженията и веднъж при дузпите.  Супернападение срещу суперзащита! „Реал“ завърши миналия сезон с впечатляващите 94 гола. „Атлетико“ пък пусна едва 22 в Примера дивисион и за трети път бе №1 по отбрана. За десети път в последните 4 години двата гранда се срещат един срещу друг в Европа. „Реал“ е в трансформация. Няма го Роналдо, няма го и Зинедин Зидан на мостика. Новият треньор Хулен Лопетеги даде лидерска роля на Гарет Бейл и в контролите уелсецът не спира да бележи. Съвсем различна е ситуацията в „Атлетико“. Диего Симеоне е може би най-непоклатимият треньор в последната декада в световния футбол. А този сезон му дадоха и пари за сериозна селекция. Първо убеди Антоан Гризман да откаже парите на „Барселона“, а после доведе Томас Лемар от „Монако“ за 70 милиона евро. Пристигна и губещ №1 от световното първенство – хърватинът Никола Калинич (досега в „Милан“), който бе изгонен от състава на „шахматистите“ още след първия мач в Русия.  Симеоне промени и ужасяващата статистика в мадридския дуел. Преди неговото време „Атлетико“ нямаше победа 20 години поред. От последните 10 двубоя в Примера обаче „дюшекчиите“ имат 4 победи и само едно поражение срещу „Реал“. Така везните се наклониха към „червено-бяло“. Освен това и в двата финала на Шампионската лига „Атлетико“ не се даде в редовното време. Христо Стоичков е единственият българин, вкарал гол в мач за Суперкупата на Европа. Случи се през 1992 година, когато трофеят се разиграваше при разменено гостуване. „Барса“ завърши 1:1 като гост на „Вердер“, а на реванша победи с 2:1. Първото попадение бе на българския Кавалер на „Златната топка“.  В последните години УЕФА въведе нестандартни домакини на мачовете за суперкупата. След 15 години в Монако двубоят отиде в Прага, Кардиф, Тбилиси, Трондхайм и стигна до Талин. Вече за домакинство кандидатстват Тирана, Белфаст и Астана. И явно за тях е въпрос само на време да го получат заради новите си стадиони.  Най-много трофеи (по отбори)  „Барселона“ 5  „Милан“ 5  „Реал“ 4  „Ливърпул“ 3  „Аякс“ 2  „Андерлехт“ 2  „Валенсия“ 2  „Ювентус“ 2  „Атлетико“ 2  „Севиля“ 1  „Порто“ 1  „Манчестър Юн“ 1  „Байерн“ 1  „Челси“ 1  „Динамо“ (К) 1  „Нотингам“ 1  „Астън Вила“ 1  „Абърдийн“ 1  „Стяуа“ 1  „Мехелен“ 1  „Парма“ 1  „Лацио“ 1  „Галатасарай“ 1  „Зенит“ 1  Испания 14  Италия 9  Англия 7  Белгия 3  Холандия 2  Германия 1  Португалия 1  Русия 1  СССР 1  Румъния 1  Шотландия 1  Турция 1  – Мач не е имало през 1974, 1981 и 1985 година  – Първият двубой през 1972-а не е признат от УЕФА  – Статистиката включва отбори от ФРГ. Тим от ГДР не е участвал в мача.  – И при двете присъствия на СССР в двубоя отборите са били украински  Най-много купи  Паоло Малдини и Дани Алвеш 4  Най-много финали  Паоло Малдини и Дани Алвеш 5  Най-много купи (треньор)  Пеп Гуардиола и Карло Анчелоти 3  Най-много финали (треньор)  Алекс Фъргюсън 4  Най-много №1 в мача (играч)  Лионел Меси 2  Голмайстори  Ари Хаан, Олег Блохин, Дейвид Феърклъф, Герд Мюлер, Роб Ренсенбринк, Франсоа ван дер Елст, Тери Макдермът, Радамел Фалкао, Лионел Меси 3", "date": "2018.08.14", "title": " Стартът на ерата „Без Роналдо“"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%b0%d1%82%d0%b0%d0%bd%d0%b0%d1%81-%d0%ba%d0%b0%d0%bc%d0%b1%d0%b8%d1%82%d0%be%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%b1%d0%bb%d0%b0%d0%b3/", "text": "Кметът на община Благоевград Д-р Атанас Камбитов отправи поздравителен адрес към съгражданите си по случай Успение на Пресвета Богородица. „Уважаеми съграждани,  Днес отбелязваме един от най-големите християнски празници – Успение на Пресвета Богородица! Божията Майка е покровител на семейството, на дома, на човешките ценности. Нека в домовете ни да има мир, разбирателство и топлина! Нека Пресвета Богородица ни закриля и подкрепя! На всички именици пожелавам здраве и късмет! Честит празник!“   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Кметът Атанас Камбитов поздрави благоевградчани за Голяма Богородица"}
{"url": "https://trud.bg/%d0%bf%d0%be%d0%b4%d0%b3%d0%be%d1%82%d0%b2%d1%8f%d1%82-%d0%bd%d0%be%d0%b2%d0%b8%d1%8f-%d0%b4%d0%be%d0%bc-%d0%b7%d0%b0-%d0%be%d0%b1%d0%b8%d1%82%d0%b0%d1%82%d0%b5%d0%bb%d0%b8%d1%82%d0%b5-%d0%bc%d1%83/", "text": "С активната подкрепа на община Варна, която издаде разрешително за проектиране на новия многофункционален басейн на Делфинариума – туристическата емблема на града, неговото проектиране върви с ускорени темпове. Откритата част ще бъде новият дом за обитателите му, за които ще има допълнително жизнено пространство за отглеждане на новите им попълнения в семейството. Миналата година беше върнат блясъкът на външната сграда – архитектурно бижу в сърцето на Морската градина. По-нататъшното строителството се подготвя за 35-годишния юбилей на Делфинариума следващото лято, и е част от амбициозната инвестиционна програма на „Варна Делфинариум“. Една от най-големите атракции на града ни е в топ 10 на Trip Advisor за Варна, което я прави известна извън границите на България. Делфинариумът се посещава годишно от над 150 000 туристи, от които 70 % са чужденци от повече от 30 страни в света. Освен подобрените условия за обитаване и комфорт на делфините, ще се отворят възможности за разширяване на уникалния контакт между хора и делфини. Според световната практика, този контакт действа изключително добре на пациенти с множествена склероза, инсулт, на деца с церебрална парализа, при аутизъм, стрес и др. Затова известният актьор Христо Мутафчиев след терапия тук възкликна: „Делфините са невероятни и ме излекуваха. Варненци не знаят какво богатство имат!“. В уникалното шоу участват Кимбо, Доли, Йоана и Бимбо, които под ръководството на треньорите, изпълняват своите любими акробатични номера и скокове така характерни за техния игрив нрав в океана. Спасяват човек във водата, играят футбол и волейбол с публиката. Главната награда за тях са възторжените овации, които получават от хилядите си верни почитатели.", "date": "2018.08.14", "title": " Подготвят новия дом за обитателите му"}
{"url": "https://trud.bg/%d0%b2%d0%b0%d0%bd-%d0%b4%d0%b5%d1%80-%d1%81%d0%b0%d1%80-%d1%84%d0%b0%d0%b2%d0%be%d1%80%d0%b8%d1%82-%d0%b7%d0%b0-%d1%88%d0%b5%d1%84-%d0%b2-%d1%8e%d0%bd%d0%b0%d0%b9%d1%82%d0%b5%d0%b4/", "text": "Легендарният вратар Едвин ван дер Сар е фаворит за поста спортен директор в „Манчестър Юнайтед“. Тимът от „Олд Трафорд“ привлече единствено 19-годишния Диего Далот от „Порто“ и бразилеца Фред от „Шахтьор“ (Донецк). Провалените сделки обаче включват имената на Йери Мина и Андре Гомеш от „Барселона“, Тоби Алдервейлд от „Тотнъм“, Хари Магуейър от „Лестър“ и Иван Перишич от „Интер“. Именно поради тази причина в „Юнайтед“ искат да назначат първия си спортен директор. Някои от сочените имена за този пост са това на Ван дер Сар, който познава отлично структурите на клуба, както и настоящият спортен директор на „Рома“ – Рамон Родригес Вердехо, познат като Мончи. Снимка: Instagram", "date": "2018.08.14", "title": " Ван дер Сар фаворит за шеф в „Юнайтед“"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d1%82%d0%b2%d1%8a%d1%80%d0%b4%d0%b8-%d0%bc%d0%b5%d1%80%d0%ba%d0%b8-%d1%81/", "text": "Президентът на САЩ Доналд Тръмп призова за твърди мерки срещу „животните“, които стоят зад  , станал пред сградата на парламента в Лондон, предава AFP. „Още една терористична атака в Лондон … Тези животни са луди и трябва да се третират с твърдост и сила!“, написа в социалната мрежа „Туитър“ Тръмп, след като по-рано днес кола се вряза в бариерите пред сградата на британския парламент и рани няколко пешеходци. Миналата година Уестминстър стана сцена на терористична атака, когато 52-годишен мъж блъсна колата си в пешеходци на моста над река Темза, преди да бъде ликвидиран от полицията. При нападението загинаха петима души, а около 50 други бяха ранени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.14", "title": " Доналд Тръмп призова за твърди мерки срещу извършителите на терористичния акт в Лондон"}
{"url": "https://trud.bg/%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%b8%d1%8f%d1%82-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%b1%d1%81%d0%ba-%d1%80%d0%b0/", "text": "Изпълнителният председател на БСК Радосвет Радев разговаря днес с министъра на икономиката Емил Караниколов, по негова покана. Беше обсъдена работата на търговските представители на България зад граница, ефектите върху българските износители от действието на някои споразумения за свободна търговия между ЕС и трети страни, както и други въпроси от взаимен интерес, съобщават от БСК. „БСК, като индустриален съюз, подкрепя иновативните български фирми най-вече при износ на стоки и услуги с по-висока добавена стойност и привличането на устойчиви инвестиции в качествени работни места. Затова в нашата работа с Министерство на икономиката (МИ) и със Службите по търговско-икономически въпроси (СТИВ), в частност, винаги сме ценили експертиза в посока търсене на ниши и създаване на нови пазарни възможности за българските стоки и услуги“, подчерта в хода на разговора Радосвет Радев. Той настоя за по-широко прилагане на публично-частни модели и изпращането зад граница на служители със строго специфични задачи, което може да ускори благоприятното позициониране на България на определени нишови пазари. Според изпълнителния председател на БСК, необходимо е селекцията и атестацията на служителите на СТИВ да се осъществява съвместно с бизнеса, да се дефинират конкретни задачи за всеки външен пазар, а бюджетите на представителствата да се формират на програмна основа. Браншови съюзи, членуващи в БСК, често заявяват загриженост по отношение на някои Споразумения за свободна търговия, стана ясно още по време на срещата. Като пример бяха посочени производителите на растителни масла, на захар и на пчелни изделия, които страдат от експортните мита на Украйна върху слънчогледа, ниските вътрешни цени на захарта и пчелния мед на украинския пазар. Въпреки усилията на браншовите ръководители на национално и европейско ниво, техните искания за редакции в Споразумението за асоцииране между ЕС и Украйна са отхвърлени, вкл. защото вече е късно за промени. „В повечето случаи е късно да се договарят условия, които са благоприятни за българските производители. Ето защо, бихме желали МИ да изпраща изпреварваща информация до потенциално засегнати браншови и секторни сдружения, така че своевременно да бъдат отчетени евентуални бъдещи проблеми за техния бизнес“, настоя Радосвет Радев. Друг проблем, който изпълнителният председател на БСК представи на вниманието на икономическия министър, е свързан със зачестяващите кражби на батерии за електрически превозни средства (електрически велосипеди, мотопеди и др.), които не попадат в обхвата на застрахователните полици, тъй като се водят консуматив. „Това се явява пречка към по-широкото навлизане на електромобилността у нас“, убеден е Радосвет Радев. Той предложи МИ да проучи практиките в други държави и да вземе съгласувани с бизнеса мерки за преодоляване на проблема. Сред дискутираните по време на срещата теми бе и организирането на бизнес мисии, съпровождащи държавни ръководители. Радосвет Радев информира, че по предложение на Асоциацията на организациите на българските работодатели (АОБР), на която той е ротационен председател през 2018 г., Изпълнителната агенция за насърчаване на малките и средните предприятия (ИАНМСП) е организатор на всички бизнес делегации, съпровождащи членове на Министерския съвет при официални посещения в чужбина. Бизнес организациите съдействат с разпространение на покани и подготовка на членовете си, но цялостната организация и отговорност за логистиката на посещенията е на ИАНМСП. По този начин се постига равнопоставеност между отделните работодателски организации, от една страна, а от друга – разширява се броят на комуникационните канали за достигане на информация за мисиите до максимално голям кръг потенциални участници, т.е. налице е повече прозрачност и оптимални резултати за фирмите. В тази връзка, Радосвет Радев предложи този подход да се разпростре и върху делегациите на Президента и на Народното събрание. В края на разговора бе решено министър Караниколов да свика в първата десетдневка на м. септември Националния икономически съвет, на чието внимание да бъдат поставени обсъдените днес проблеми и да се потърсят съответните решения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Изпълнителният председател на БСК разговаря с министъра на икономиката Емил Караниколов"}
{"url": "https://trud.bg/%d0%b4%d0%b6%d0%be%d0%bd-%d0%b1%d0%be%d0%bb%d1%82%d1%8a%d0%bd-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d0%be%d1%81%d0%bb%d0%b0%d0%bd%d0%b8%d0%ba%d0%b0-%d0%bd%d0%b0-%d1%82%d1%83/", "text": "Съветникът на Белия дом за националната сигурност Джон Болтън се срещна с посланика на Турция в САЩ, за да обсъдят продължаващия арест в Турция на американския пастор Андрю Брънсън. Случаят с пастора, съден от турски съд по обвинения в тероризъм, е един от серия спорни въпроси, довели до влошаване на отношенията между САЩ и Турция. Междувременно турски медии съобщават, че президентът на Съединените щати Доналд Тръмп бави доставката на самолети Ф-35 за Tурция. Тръмп подписа снощи законопроекта за бюджета на Пентагона за следващата година, отлагайки доставката на изтребителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2018.08.14", "title": " Джон Болтън се срещна с посланика на Турция в САЩ заради ареста на пастора Андрю Брънсън"}
{"url": "https://trud.bg/%d1%81%d0%b8%d0%bb%d0%bd%d0%b8-%d0%b4%d1%8a%d0%b6%d0%b4%d0%be%d0%b2%d0%b5-%d0%b8-%d0%b1%d1%83%d1%80%d0%b8-%d0%be%d1%82-%d1%83%d1%82%d1%80%d0%b5-%d0%b2-%d0%b3%d1%8a%d1%80%d1%86%d0%b8%d1%8f/", "text": "От утре Гърция ще бъде обхваната от нова вълна лошо време, характеризираща се с дъжд, вятър и бури, съобщават синоптиците. Рязката промяна на времето ще започне от северозападните региони. Не са изключени градушки и силни ветрове. По-конкретно през утрешния ден в следобедните часове дъждове ще има в западна и централна Македония, (предимно Пела, Иматия, Пиерия), Тесалия (запад и север). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Силни дъждове и бури от утре в Гърция"}
{"url": "https://trud.bg/%d0%b4%d1%8a%d1%80%d0%b2%d0%be-%d0%bf%d0%b0%d0%b4%d0%bd%d0%b0-%d0%b8-%d0%bf%d0%be%d1%82%d1%80%d0%be%d1%88%d0%b8-%d0%ba%d0%be%d0%bb%d0%b8-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0/", "text": "Две коли получиха сериозни материални щети, след като изсъхнало дърво падна върху тях на столичната ул. „Шишман”. За щастие, няма пострадали хора. „Снощи, на 13 август, в дирекция „Зелена система“ на Столична община е подаден сигнал от еколога на район „Средец“ за сухо дърво на ул.“Шишман“ и ул.“Хан Крум“ и веднага е подадено за премахване към аварийна група. Премахването е трябвало да се случи в рамките на днешния ден, 14 август“, казват от Столичната община. „През първите 7 месеца на 2018 г. на територия на Столична община са премахнати 957 дървета, които са били сухи и опасни. По ул. „Граф Игнатиев“ през пролетта бяха премахнати 8 изцяло сухи дървета. Премахването на опасни и сухи дървета на територията на София продължава“, увериха от градската управа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Дърво падна и потроши коли в центъра на София\t\t\t"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d0%bd%d0%b0-%d0%ba%d0%be%d0%bb%d0%b5%d0%bd%d0%b5-%d0%bf%d1%80%d0%b5%d0%b4-%d0%b8%d0%ba%d0%be%d0%bd%d0%b0%d1%82%d0%b0-%d0%bd%d0%b0-%d0%b1%d0%be%d0%b3%d0%be%d1%80/", "text": "Хиляди поклонници окупираха остров Тинос, където утре ще отбележат големия християнски празник Успение Богородично, познат като Летният Великден”. Гръцкият остров посреща хора от цял свят. На 15 август всяка година Тинос приема стотици поклонници за празника на Св. Богородица. Всички ходят там, за да докоснат чудотворната икона и според традицията някои от тях извървяват на колене пътя от първото стъпало на църквата до иконата. В средата на 60-те години на 20-ти век кралицата Анна-Мария извървяла заедно с дъщеря си Алексия разстоянието от пристанището до храма на Богородицата в Тинос и оставила на иконата златен кръст. В манастира се съхраняват и много исторически реликви още от времето на Гръцката война за независимост. Сред тях са златният пръстен на един от водачите на революцията – Теодорос Колокотронис, както и на други. В църквата Панагия Евангелистриа се намира стара чудотворна икона на Дева Мария, която според преданията е върховен източник на чудеса и изцеления. Това прави поклонението най-зрелищнов района на Източното Средиземноморие. Според традицията, като знак на преданост, много от поклонниците си проправят път на 800 метра от ферибота до църквата на ръце и колене. На Успение Богородично всички гръцки манастири, които са посветени на Богородица се изпълват с вярващи, които отправят молитви за здраве и решаване на различни проблеми. Молитвата е придружена от обещание / оброк/, което миряните посвещават на святата икона. Оброкът обикновено е златен предмет или бижу. Успение Богородично е един от най-големите празници на Православната църква и един от официалните неработни дни в Гърция. Отбелязва се с особена тържественост и се нарича „Летният Великден”, защото е най-големият празник през лятото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Хиляди на колене пред иконата на Богородица на остров Тинос утре"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d0%b4%d0%b2%d0%b5-%d0%ba%d0%b8%d1%82%d0%b0%d0%b9%d1%81%d0%ba%d0%b8/", "text": "Две китайски компании са готови да вложат 1,5 млрд. евро в пътя Русе-Велико Търново и тунела под Шипка. Това обяви във вторник в Горна Оряховица министърът на регионалното развитие и благоустройство Николай Нанков. „Имаме възможност да изградим пътя Велико Търново-Русе с бюджетни средства, както и да стартираме част от него на етап или в пълнота, плюс тунела под Шипка. Подписахме и меморандуми за партньорство и разбирателство с Китай, включително и за втори мост над р.Дунав край Русе. Така имаме отворени две врати-за национално финансиране и по линия на публичното частно партньорство”, обяви Нанков. Той допълни, че тази есен ще бъде решено кой от двата варианта ще бъде избран. „Преговорите с китайските инвеститори са в напреднала фаза и две от компаниите показаха голям интерес. Техни представители посетиха площадките на входа на Габрово, цялото трасе през Шипка, подстъпите, включително и връзката с АМ „Тракия” в Южна България, огледаха пътен възел в района на Казанлък”, изтъкна министър Нанков. Той подчерта, че параметрите на китайските компании са изключително сериозни. „Говорят за инвестиция от няколко стотин милиона евро като първоначално вложение до 1,5 млрд.евро, колкото е стйността на цялата магистрала.Северна България ще бъде приоритетна за финансиране по линия на бюджетни средства”, обеща Николай Нанков. Министърът на регионалното развитие и благоустройството,кметовете на Велико Търново и Горна Оряховица Даниел Панов и Добромир Добрев, както и председателят на ГЕРБ Цветан Цветанов откриха новия път от старата столица до железничарския град през Арбанаси. „Трасето не бе ремонтирано близо 40 г. и тук ставаха много катастрофи, но в участъка вече ще се пътува много по –удобно“, заяви регионалният министър преди да излее ритуално менче с вода върху новия асфалт. Веднага след церемонията всички се отправиха да открият още един обект – улица „Иван Момчилов“, която отвежда към основната промишлена зона на Горна Оряховица. Отсечката бе рехабилитирана основно за 1, 6 млн. лв. по Оперативна програма „региони в растеж“. 1,8 млн.лв. с ДДС пък струва пълният ремонт на трасето от Арбанаси до Горна Оряховица, което бе отворено предсрочно специално за празника Голяма Богородица, който честваме на 15-ти август. на Арбанаси – 15 август – Голяма Богородица.Ремонтните дейности стартираха в края на май, а срокът на изпълнение бе 3 месеца. През есента бе ремонтиран и участъкът Велико Търново – Арбанаси, който бе изцяло преасфалтиран, на места – разширен, оформено бе и отводняване край шосето. Местата, на които съществуваше опасност от свлачищни процеси, бяха укрепени. Цветан Цветанов пък съобщи, че е приключило строителството на рухналия миналата година мост към село Шемшево. Междуведомствената комисия за възстановяване и подпомагане към Министерски съвет отпусна над 1,1 млн. лв. за изграждането на новото съоръжение, което е и най-прекият път от Велико Търново към няколко големи села в района, включително Леденик, Пушево, Буковец, Керека и др. Новият мост, който ще е основна връзка и с промишлената зона на Велико Търново, ще е с около 2 метра по-висок, широк 10 и дълъг близо 40 метра. Ще има две ленти за движение, осветление и ще бъде със завишена товароносимост. „След дни правим първа копка на източния участък на автомагистрала „Хемус”, работим усилено по участъка от 10 км от Ябланица към Боаза. Предстои да стартираме с тръжните процедури за чисто строителство на трасето между Боаза и пътя Ловеч-Плевен. Догодина ще строим и тези 52 километра от АМ „Хемус”, а през октомври стартираме тръжните процедури за ремонт на пътя от Ловеч-Плевен към Велико Търново-Бяла. През септември очакваме произнасяне на ВАС по жалбатата по ОВОС-а и ако имаме решение в полза на Агенция пътна инфраструктура, ще стартираме процедурата по отчуждение за автомагистрата Русе-Велико Търново”, информира Нанков. Попитан за строителството на трети мост над р.Дунав, министър Нанков отговори, че България има нужда от това съоръжение на базата на реалния трафик, както и това, че ще се изгражда пътя Велико Търново-Русе и ще се осъществява бърза връзка по коридор № 9 от Санкт Петербург, Хелзинки, Източна Европа, Молдова, Румъния, България за Близкия Изток. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.14", "title": " Министър Николай Нанков: Две китайски компании са готови да вложат 1,5 млрд. евро в пътя Русе-Велико Търново и тунела под Шипка"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b8%d0%b7%d1%80%d0%b0%d0%b7%d0%b8-%d1%81%d1%8a%d0%b1%d0%be%d0%bb%d0%b5%d0%b7%d0%bd%d0%be%d0%b2-3/", "text": "Министър-председателят Бойко Борисов изпрати съболезнователна телеграма до италианския премиер Джузепе Конте по повод   на моста „Моранди“ край Генуа, съобщиха от правителствената информационна служба. „В този тежък за Италия момент, моля позволете ми да изразя моите най-искрени съболезнования на Вас и на приятелския италиански народ“, отбелязва премиерът Борисов. Българският министър-председател уверява в солидарността и подкрепата на България и пожелава бързо възстановяване на пострадалите и преодоляване на последствията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Премиерът Борисов изрази съболезнования за загиналите при трагичния инцидент край Генуа"}
{"url": "https://trud.bg/%d0%b2%d0%be%d0%bb%d0%b5%d0%bd-%d1%81%d0%b8%d0%b4%d0%b5%d1%80%d0%be%d0%b2-%d0%b2-%d1%80%d0%b7%d0%b8-%d0%b1%d1%83%d1%80%d0%b3%d0%b0%d1%81-%d1%88%d0%bf%d0%b8%d1%86-%d0%ba%d0%be%d0%bc%d0%b0%d0%bd%d0%b4/", "text": "Получих сигнали, че РЗИ и МВР се използват като шпиц команди да затварят заведения. Това заяви Волен Сидеров, който преди обед във вторник се появи пред Регионалната здравна инспекция /РЗИ/ в Бургас. Предният ден вицепремиерът Валери Симеонов, обяви, че при проверка за шума, извършена от експерти на РЗИ, са били затворени две заведения. „Тези проверки са незаконни, знаете ли?”- обърна се Сидеров към зам. директора на РЗИ д- р Малияна Кофинова, която излезе от кабинета си, след като разбра, че депутатът е навън. Волен Сидеров обяви, че има информация как определени заведения са обект на постоянни проверки. В тях буквално всеки ден пристигала полиция, въоръжена, с маски, като при терористична акция… Всичко това убива една част от туристическия бизнес за сметка на друга, а други олигарси в региона не биват пипани с пръст, коментира Сидеров и продължи- ”Веднага давам пример. Има едни братя, които скоро ги предложиха за Орден Стара планина ли беше, за Нобелова награда ли беше, не знам… При тези братя и техния затворен комплекс не стъпва нито РЗИ, нито МВР…Там научавам, че сега почиват представители на правителството”, заяви Волен Сидеров и се закани, че ще сезира премиера Бойко Борисов и ще потърси отговори още на заседанието на МС в сряда. „Искам отговор от министър-председателя Бойко Борисов дали е оторизирал действия на свои членове на правителството, които да действат по морето, като представители на военна хунта”, написа във ФБ Сидеров. Той призова РЗИ да провери и хотелите на Валери Симеонов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.14", "title": " Волен Сидеров в РЗИ- Бургас: Шпиц команди плашат хората и затварят заведения"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b8%d1%8f%d1%82-%d0%bd%d0%b8-%d1%84%d0%bb%d0%be%d1%82-%d0%b8%d0%b7%d0%bf%d1%80%d0%be%d0%b1%d0%b2%d0%b0-%d0%bd%d0%be%d0%b2%d0%b8%d1%82%d0%b5-%d1%81%d0%b8-%d0%b1%d1%8a/", "text": "Новите бързоходни патрулни лодки на ВМС, получени като дарение от САЩ, бяха изпробвани в съвместно учение с американския ескадрен миноносец USS CARNEY. Заедно плавателните съдове изпълниха задачи по откриване, следене и опознаване на бързоходен надводен противник (SURFEX 310), както и отработване на епизоди по отразяване асиметрични атаки, особено характерни за съвременната военноморска среда. От борда на бързоходна патрулна лодка клас FPB-M хода на операциите наблюдаваха вицеадмирал Лиза Франкети, командващ VI-ти Американски флот, и командирът на ВМС контраадмирал Митко Петев. Участниците демонстрираха много добра тактическа подготовка и оцениха високо възможността екипажите и групите да отработят съвместно изпълнението на задачи и елементи от подготовката си на море, съобщиха от пресцентъра на ВМС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.14", "title": " Военният ни флот изпробва новите си бързоходни лодки"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81%d0%b5%d0%bd-%d0%be%d0%b1%d1%80%d1%8a%d1%89%d0%b0%d1%87-%d1%81%d1%82%d0%b0%d0%bd%d0%b0-%d0%bf%d0%b0%d1%80%d0%ba-%d1%81-%d1%84%d0%be%d0%bd%d1%82%d0%b0%d0%bd/", "text": "Шуменското село Маломир се сдоби с нов площад с фонтан на мястото на стар неизползваем обръщач за автобуси. Инициативата за обновлението е на община Върбица – населеното място е в нейните граници близо до яз.“Тича“. На площ от 1 дка е оформен цветен павиран площад с алеи, градинки, монтирано е и осветление. Голямата атракция е фонтан с пегаси и раковини, който пръска живителни струи в жегата за радост на местните хора. Инвестицията за подобряване на селската инфраструктура е в размер на 105 000 лв. с ДДС и те са осигурени от местните приходи на община Върбица, каза кметът й инж. Мердин Байрям. В капиталовата програма на общината за тази година са предвидени средства за ремонти във всички села на общината. Очертава се във Върбишко да не остане населено място без обновен център и с неремонтирани улици.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Автобусен обръщач стана парк с фонтан"}
{"url": "https://trud.bg/39-%d0%be%d0%b1%d1%89%d0%b8%d0%bd%d0%b8-%d0%b2%d0%b7%d0%b8%d0%bc%d0%b0%d1%82-%d0%b4%d0%be-20-%d0%bc%d0%bb%d0%bd-%d0%bb%d0%b2/", "text": "39 общини ще получат кредити до 20 млн. лв. с облекчени условия за по-добра градска среда, културно наследство и туризъм. Фондът за градско развитие е с ресурс от 353 млн. лв. Посредниците при разпределението на парите имат ангажимент да осигурят и допълнителен частен ресурс в размер около 40% от финансирането, като така сумата ще стане 600 млн. лв. Посредникът, който ще управлява средствата за регионите Юг и София, е Обединение “Фонд устойчиви градове”, което включва ОББ, Фонд ФЛАГ, Фонд за устойчиво градско развитие и Българска консултантска организация. За регион Север това е Регионален фонд за градско развитие – Сосиете Женерал, Елана Инвестмънт, Елана Холдинг и Болкан Адвайзърс. Общо 417 млн. лв. във Фонда за градско развитие (ФГР) и Фонда за ускоряване и начално финансиране (ФУНФ) предоставя Фондът на фондовете. Фирми, общини, публично-частни партньорства и граждани ще могат да кандидатстват с проекти до края на годината. ФУНФ  ще подкрепя стартиращи фирми с 64,7 млн. лв. Парите ще достигнат до около 200 фирми. Инвестициите ще са от 25 хил. до 1 млн. евро. Това няма да са кредити, а дялови инвестиции в капитала на фирмата.", "date": "2018.08.14", "title": " 39 общини взимат до 20 млн. лв.\t\t\t"}
{"url": "https://trud.bg/%d0%b8%d0%bd%d1%84%d0%bb%d0%b0%d1%86%d0%b8%d1%8f%d1%82%d0%b0-%d0%b4%d0%be%d1%81%d1%82%d0%b8%d0%b3%d0%bd%d0%b0-%d0%bd%d0%b0%d0%b4-5-%d0%b3%d0%be%d0%b4%d0%b8%d1%88%d0%b5%d0%bd-%d1%80%d0%b5%d0%ba%d0%be-2/", "text": "Безработицата се понижи до 5,5% Годишната инфлация до края на юли нарасна до 3,5%, обявиха от НСИ. Това е най-високата инфлация за последните 5 години и 5 месеца, или точно от 65 месеца насам. Основната причина за това е повишаването на цените на храните, горивата и цигарите. В рамките на година най-много са поскъпнали нощувките в хотели – с 26,2%, и застраховките, свързани с транспорта – с 21,3%, което се дължи на вдигането на цените на “Гражданска отговорност”. Те обаче имат по-малък дял в разходите на домакинствата от храната, бензина и цигарите. От храните най-много за година са поскъпнали зеленчуците (с 6,8%) и млякото, млечните продукти и яйцата (с 6,2%). Цигарите са поскъпнали с 5,3%, а горивата за колите – с 16,5%, сочат данните на НСИ. При храните са паднали цените само на захарта, шоколада и захарните изделия (със 7,2%), на кафето, чая и какаото (с 3,3%) и на бирата (с 2,7%). По-евтини спрямо юли миналата година са били още дрехите (-0,7%) и обувките (-3%). Само за юли инфлацията е 0,7%. Но натрупаната инфлация за година е много по-голяма от лихвите по депозитите на гражданите и бизнеса в банките, които са съответно 0,28% и 0,16%. Така реално инфлацията топи спестяванията на хората и бизнеса. Междувременно безработицата продължава да намалява и достигна нов рекорд от 5,5%. Това е най-ниското ниво от края на 2008 г., преди световната финансова криза да достигне България.", "date": "2018.08.14", "title": " Инфлацията достигна над 5-годишен рекорд\t\t\t"}
{"url": "https://trud.bg/%d0%be%d1%82-%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%82%d0%b5-%d0%bc%d0%b8%d0%bd%d1%83%d1%82%d0%b8-%d0%be%d1%81%d0%b2%d0%be%d0%b1%d0%be%d0%b6%d0%b4%d0%b0%d0%b2%d0%b0%d1%82-%d0%b4%d0%b2/", "text": "Турски съд разпореди освобождаването от затвора на двамата гръцки военнослужещи, които прекосиха нелегално границата на страната преди 5 месеца. Те бяха арестувани на 2 март, когато влязоха във военна зона в северната турска провинция Одрин. Войниците разказаха на прокурорите малко след арестуването им, че погрешно са прекосило границата, след като се изгубили в мъглата. Шест последователни пъти турския съд отказваше яхото освободаване, независимо от натиска на ЕС върху Турция. След около пет месеца двамата гръцки войници, задържани в затвора в Одрин, ще бъдат освободени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.14", "title": " От последните минути: Освобождават двамата гръцки военни от затвора в Одрин"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-221/", "text": "Христо Иванов заложил „бомбата“ в Търговския регистър Бившият правосъден министър оставил стратегическото звено без резервен център. Анализ препоръчва да се прави нова система. Индикации за срива имало от месец.     МВР строи Дворец на паспорта за 370 млн. лв. Обявяват утре обществена поръчка за нова система за лични документи. Сградата на бившата Дирекция на полицията на Лъвов мост става Център за обслужване. Електронно ЕГН слагат в новите лични карти.       Обжалваме, ако ни скъсат на шофьорски изпит Комисия отменя решението на изпитващия, ако установи нередности. Променят методиката на оценка. Промените влизат в сила догодина.         Сливането на капитал и власт е проклятието Проблемът е, че политиката е скъпа работа – пари са нужни. Създадените вече връзки и зависимости трудно се прекъсват – анализ на проф. Искра Баева.             Птицевъд на вратата Силует на вратаря на „Челси“ Кепа Арисабалага. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Вижте акцентите в броя на вестник „Труд“ в сряда, 15 август 2018"}
{"url": "https://trud.bg/%d0%bc%d0%b2%d1%80-%d1%81%d1%82%d1%80%d0%be%d0%b8-%d0%b4%d0%b2%d0%be%d1%80%d0%b5%d1%86-%d0%bd%d0%b0-%d0%bf%d0%b0%d1%81%d0%bf%d0%be%d1%80%d1%82%d0%b0-%d0%b7%d0%b0-370-%d0%bc%d0%bb%d0%bd-%d0%bb%d0%b2/", "text": "Сградата на бившата Дирекция на полицията на Лъвов мост става Център за обслужване Електронно ЕГН слагат в новите лични карти МВР иска да се построи нова сграда, в която да се печатат всички видове документи за самоличност. Бъдещият Дворец на паспорта е част от обществената поръчка, която от вътрешното ведомство ще обявят утре. Към 370 млн. лв. е прогнозната цена на търга за новата система за лични документи, научи “Труд” от източници в МВР. В сумата се включва не само строежът на новата печатница, но и цялостен ремонт на сградата на бившата дирекция на полицията на Лъвов мост. Системата ще е централизирана, точно обратното на сегашната, която действа от 2010 г. В момента в страната работят 30 пункта, в които се издават паспорти, лични карти, шофьорски книжки, документи за временно и постоянно пребиваващи чужденци и др. Занапред всички документи ще се печатат в новата сграда, която ще се строи на терен, собственост на Академията на МВР близо до столичния квартал “Симеоново”. Помещенията ще бъдат под засилена охрана с контролиран достъп – камери, сензори за движение и т.н., а системата ще притежава усилена защита от хакерски атаки. В центъра за услуги на Лъвов мост ще се приемат заявления на граждани от всички квартали на София и населени места в страната, което цели избягването на опашки. В същото време ще останат и сегашните паспортни служби, но с двойно по-малък персонал. Както писа “Труд” още в края на зимата, в новите лични карти ще се слага чип, какъвто сега има в международните паспорти. На първо място той ще съдържа биометрични данни – снимка и пръстов отпечатък. Вторият елемент в него е електронния идентификатор – наричан от специалистите е-ЕГН, а третият – електронен подпис. При подаване на заявлението за лична карта, човек ще трябва да заяви изрично, че желае да има и електронен подпис. Предвижда се занапред с такъв подпис да може да се гласува по интернет. Самият чип ще струва около 2 лева и се смята, че заедно с други нови елементи за защита, ще затрудни максимално фалшификаторите. Електронният идентификатор няма да замени съществуващото ЕГН, нито системата ЕСГРАОН. Той ще дава само достъп до данните за здравните или социалните служби, НАП, КАТ или областни и общински администрации, като постепенно кръгът ще се разширява. Бъдещото е-ЕГН ще се въвежда по безконтактен път, но ще изисква и въвеждането на ПИН-код, както и сега действат банковите карти. Целта е да се ограничи възможността кодът да се чете или въвежда безконтактно от разстояние. При загуба на личната карта, той ще бъде анулиран във всички системи, до които има достъп по мрежата. Смяната на документите няма да е задължителна, а ще се прави, когато изтича срокът им на валидност. Предвижда се да бъдат отнемани личните карти или паспортите на обвиняемите и подсъдимите и да им се издават временни документи, с които да не могат да пътуват в чужбина, ако им е наложена такава забрана. Идеята е на главния прокурор Сотир Цацаров още от 2015 г., но за да се приложи, трябва парламентът да приеме поправки в закона за документите за самоличност.   Документите на 2,3 млн. българи изтичат през 2020 г. При забавяне – двойно вадене на лични карти Валидността на личните карти на 500 000 души изтича до края на 2019 г. , а до края на 2020 г. – на още 1 800 000 души. Такава поне е била картината от 2009 г. и 2010 г., когато са били издавани предишните документи за 10-годишен срок. МВР предвижда новата система да заработи към пролетта на 2020 г. или най късно до есента, когато изтича договорът за поддръжка на сегашната система. Според експерти, има риск да се повторят същите опашки, каквито имаше през 2010 година. Но не това било най-голямата беда. Ако някоя от фирмите, изгубила на търга, обжалва и се спре изпълнението на новата поръчка или ако строежът на Двореца се забави, тези 2,3 млн. души ще трябва да си извадят лични карти по стария образец. В случай, че някои от тях решат, че им трябва електронен идентификатор или електронен подпис, които се съдържат в новия чип, те ще трябва втори път да ходят в паспортното и да си вадят документи.   С друга обществена поръчка Плащат над 1 млн. лв. за реинженеринг Министерство на вътрешните работи търси кандидати, които да проектират срещу 1 150 000 милиона лева без ДДС изцяло нова структура на ведомството, с която да се повиши ефективността му. Това става ясно от обществена поръчка, публикувана на сайта на МВР. Обявлението е кръстено “Оптимизиране на вътрешноорганизационните процеси (реинженеринг на процесите)”. Тя е разделена на четири части – Проектиране на нова структура на МВР с цел повишаване на ефективността на ведомството; изготвяне на единната методология за реинженеринг на процесите в МВР и наръчник за нейното прилагане; извършване на реинженеринг на процесите в министерството, както и провеждане на обучения.Преди време вътрешният министър Валентин Радев поръча анализ на министерството, който бе извършен от учени от УНСС. Резултатите обаче още не са обявени официално. Основната цел е да се установят дублиращите структури и да се намали администрацията.   О, спомняте ли си, госпожо… Спряха търг за 460 млн. лв. без ДДС МВР обяви обществена поръчка за нова система за паспортите през 2016 г., когато вътрешен министър бе Румяна Бъчварова. Търгът обаче бе спрян, защото сумата от 460 млн. лв. без ДДС се видя скандално висока на всички. Парите се оказаха двойно повече, отколкото за предишната паспортна система, заработила през пролетта на 2010 г. срещу 220 млн. лв. Шефката на МВР тогава обясни, че в сумата се включва и строежът на изцяло нова сграда за печатница. Финансовият министър Владислав Горанов обаче каза, че преди да се харчат толкова пари, е редно да се провери възможността за създаване на държавна фирма към печатницата на БНБ, която да работи по издаването на документите. Също от онова време отпадна и идеята за реформа в МВР, която щеше да извади всички около 10 000 чиновници, включително и тези от паспортните служби в отделна държавна фирма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " МВР строи Дворец на паспорта за 370 млн. лв.\t\t\t"}
{"url": "https://trud.bg/%d0%b2%d0%bb%d0%b8%d0%b7%d0%b0%d0%bc%d0%b5-%d0%b2-%d1%82%d0%be%d0%bf-10-%d0%bf%d0%be-%d1%80%d1%8a%d1%81%d1%82-%d0%bd%d0%b0-%d0%b1%d0%b2%d0%bf/", "text": "България влиза в топ 10 сред страните от ЕС по ръст на икономиката. През второто тримесечие на 2018 г. брутният вътрешен продукт (БВП) нараства с 3,4% на годишна база и с 0,8% спрямо първото тримесечие, сочат експресните оценки на НСИ. Отличниците в ЕС по ръст на икономиката на годишна база са Полша с 5%, Унгария с 4,4%, Латвия и Румъния с по 4,2%. По-добре от нас се представят още Кипър и Словакия (по 3,9%), както и Литва (3,7%). През второто тримесечие БВП достига 26,047 млрд. лв. Най-голям дял в БВП заема крайното потребление (79%), което в стойностно изражение възлиза на 20,586 млрд. лв. Крайното потребление нараства на годишна база с 4,7% и има най-голяма роля за отчетения ръст на икономиката. През второто тримесечие инвестициите нарастват с 4,4%. Те са в размер на 6 млрд. лв. и имат дял от 23,1% в БВП. Външнотърговското салдо е отрицателно и има негативен ефект върху размера на БВП. Износът и вносът на стоки и услуги се увеличават съответно с 2,7% и 4,6%.  ", "date": "2018.08.14", "title": " Влизаме в топ 10 по ръст на БВП\t\t\t"}
{"url": "https://trud.bg/%d0%be%d0%b1%d0%b6%d0%b0%d0%bb%d0%b2%d0%b0%d0%bc%d0%b5-%d0%b0%d0%ba%d0%be-%d0%bd%d0%b8-%d1%81%d0%ba%d1%8a%d1%81%d0%b0%d1%82-%d0%bd%d0%b0-%d1%88%d0%be%d1%84%d1%8c%d0%be%d1%80%d1%81%d0%ba%d0%b8-%d0%b8/", "text": "Променят методиката на оценка Вече ще можем да обжалваме, ако ни скъсат на изпит за шофьорска книжка. Това е една от промените, които предвижда Изпълнителната агенция “Автомобилна администрация”, като мярка за намаляване на корупцията в сектора. За целта ще бъде създадена специална комисия, която ще разглежда жалбите на кандидат-шофьорите. Ако се докаже, че изпитващият е отнел неправилно точки на водача, то комисията вече ще може да отмени решението му, обясни пред “Труд” директорът на Изпълнителна агенция “Автомобилна администрация” Дамян Войновски. В момента също се разглеждат жалби на кандидат-шофьори, но няма законно основание решението на изпитващия да бъде отменено. Имаме право само да го накажем, уточни той. За целта ще се въведе забрана изпитващият да прекратява изпита по средата, ако установи нарушения от страна на кандидата, както е сега. Целта е комисията да може да изгледа целия запис, за да се прецени дали проверяващият е отсъдил правилно. Променя се и методиката на оценка, защото в момента е много широк диапазонът на точките, които водачът може да получи, ако допусне дадено нарушение – от 1 до 10 точки. Така на практика решението е много субективно, обясни Войновски. По думите му с измененията ще се знае при какво нарушение точно колко точки се дават. GPS система ще определя маршрута, който трябва да измине кандидат-шофьорът. Това не означава, че, ако школата е в квартал Младост например, изпитът ще се провежда в Люлин, уточни директорът на Изпълнителна агенция “Автомобилна администрация”. Отново ще се тръгва от школата, но маршрутите ще бъдат предварително определени и те ще са в района, поясни той. Целта е да не може, ако някой инструктор реши да помогне на някого да го пусне по лесен маршрут, а ако иска да го “скъса” да го прати в капан. Промените се очаква да влязат в сила от началото на 2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Обжалваме, ако ни скъсат на шофьорски изпит\t\t\t"}
{"url": "https://trud.bg/16-%d0%b3%d0%be%d0%b4%d0%b8%d1%88%d0%bd%d0%b0%d1%82%d0%b0-%d0%bb%d0%b5%d0%ba%d0%be%d0%b0%d1%82%d0%bb%d0%b5%d1%82%d0%ba%d0%b0-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%80%d0%b0-%d0%bd%d0%b0/", "text": "Едва   на години   Александра   Начева   бе   избрана   за   спортист   на   месеца юни   след   световната   титла   в   тройния   скок   за   девойки   до годишна   възраст „ Успехите   дойдоха   рязко бурно   за   мен но   не   се   главозамайвам заяви   пловдивчанката А   и   аз   не   се   възприемам   като   някаква   голяма   звезда Дори   ми   е   странно когато   хората   искат   да   се   снимат   с   мен Начева   призна че   вълнението   от   дебюта   й   на   голямо   първенство   при   жените   й   е   попречил   да   се   представи   според   възможностите   си   на   европейското   в   Берлин Там   тя   остана а   с метра „ Но   за   мен   това   е   ценен   опит който   ще   ми   помогне   за   в   бъдеще смята   атлетката", "date": "2018.08.14", "title": " 16-годишната лекоатлетка Александра Начева: Успехите не ме главозамайват"}
{"url": "https://trud.bg/%d1%82%d0%b8%d1%80-%d0%b8%d0%b7%d0%bb%d1%8f-%d0%be%d1%82%d1%80%d0%be%d0%b2%d0%bd%d0%b8-%d0%bf%d1%80%d0%b5%d0%bf%d0%b0%d1%80%d0%b0%d1%82%d0%b8-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d1%81/", "text": "Kамион с много отровни препарати се е обърнал на пътя край врачанското село Девене. Шофьор на монтанска фирма превозвал химикали за растителна защита, когато около 10 часа на второкласния път между Монтана и Плевен катастрофирал. При инцидента камионът се е катурнал на дясната си страна, предаде „Канал 3“. Вследствие на катастрофата в нивата се излели стотици литри опасни препарати. Най-вероятната причина за катастрофата е отклоняване на вниманието на шофьора или заспиване зад волана. Засега липсва информация водачът да е ранен. Районът е отцепен, тъй като препаратите са силно токсични и има вероятност от екологично замърсяване. На мястото очакват екип на Гражданска защита, който да обезопаси периметъра.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.14", "title": " ТИР изля отровни препарати, след като се обърна край село Девене"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-45-%d0%ba%d0%b3-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b0-%d0%bf%d0%b0%d1%81%d1%82%d0%b0-%d0%b7%d0%b0-%d0%bd%d0%b0%d1%80%d0%b3/", "text": "90 пакета с 45 кг контрабандна паста за наргиле откриха митническите служители на Митнически пункт Капитан Андреево в тайници на лек автомобил, управляван от холандски гражданин от турски произход, съобщиха от Агенция „Митници“ Колата с марка „AUDI S Q5″ e пристигнала на българския митнически пункт от Турция на 07.08.2018 г. вечерта. Заедно с шофьора, в автомобила са пътували двете му деца и една жена-също холандска гражданка. Пред българските митнически служители, тя е декларирала, че внася 90 кутии цигари, които са задържани с разписка за поставяне под митнически режим. Останалите пътници са заявили, че не внасят нищо за деклариране. При последвалата митническа проверка на автомобила и багажа на пътниците, митническите служители откриват, поставени на мястото на резервната гума, в други фабрични кухини и в два от куфарите в багажника на колата, общо 90 пакета с паста за наргиле в опаковки по 500 грама с надписи „AL FAKHER“, без акцизен бандерол. Шофьорът на автомобила е признал, че цялото количество е негова собственост. Срещу холандския гражданин с инициали М. О. е съставен акт за нарушение на Закона за митниците. Контрабандните пакети с общо 45 кг паста за наргиле са задържани. Задържан е и лекият автомобил, като средство, послужило за извършване на нарушението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Откриха 45 кг контрабандна паста за наргиле в тайници на лек автомобил"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%b7%d0%b0-%d0%b1%d0%ba%d0%bf-%d0%b1%d1%81%d0%bf-%d0%ba%d0%be%d0%bc%d0%b8%d0%bd%d1%82%d0%b5%d1%80%d0%bd%d0%b0/", "text": "Позиция на заместник-председателя на ВМРО и български представител в Европейския парламент Ангел Джамбазки, публикувана на официалната му страница във „Фейсбук“: БКП, БСП, Коминтерна, „македонският въпрос“ и продължаващото национално предателство  БКП има безспорна и доказана историческа вина за националното предателство, извършено от нейните ръководители и функционери срещу българския народ, чрез т.нар. „македонизация“ на Пиринския край. Не ми е известно в световната история да има друг подобен пример, когато една партия взема решение да отроди, да отдели, да отхвърли част от собствената си нацията и да предаде доброволно изконна своя територия на чужда и враждебна държава. Не ми е известно в световната история една партия да „взема на въоръжение“ чужда, вража анти-национална теза и да използва срещу собствения си народ. Не ми е известно в световната история да има друга партия, която да бие, мачка, изселва, затваря, избива собствените си граждани, част от собствената си хилядолетна нация, за да ги накара да се самоопределят като други, като принадлежащи на някаква измислена нация.  Това е предателство. Това е срам. Това е позор. БСП се обяви за приемник на БКП. БСП никога не се извини за това национално предателство. Никога. Нито за избиването на стотици български родолюбци, които отказаха да признаят това национално предателство и да се нарекат по друг начин, освен българи. Затова никой от ръководството на БСП няма никакво морално право да задава въпроси по темата „Македония“, камо ли да критикува или изисква поведение. Защото темата „Македония“ за нас, българите, е външнополитическа именно заради БКП/БСП и тяхната историческа вина. Защото тяхната загриженост е лицемерна, фалшива, лъжлива. Те следваха антибългарската, „македонистка“ линия на Коминтерна, те колаборираха с гръцката и сръбската комунистически партии срещу България и българския национален интерес. Всъщност днес ръководството на БКП/БСП прави абсолютно същото. Следва позорната анти-българска линия на Коминтерна по „македонския въпрос“. Ръководството на БКП/БСП, в съюз със старите си дружки в Гърция и Сърбия, прави всичко възможно, за да провали договора за добросъседство. Да развали отново отношенията между България и Македония. Да скара отново България и Македония. Да издигне отново зида, построен от Груевски и разрушен от сегашните правителства на България и Македония. На ръководството на БСП е поставена задача, отново от Коминтерна, да провали този договор с всички сили и средства. Дежа вю. Вече видяно, вече живяно. На ръководството на БСП/БКП е поставена задача. Да провокира, да измисля, да създава напрежение между България и Македония. Да пречи. Да истеризира. Да си измисля проблеми.  За тази цел, за провалянето на договора за добросъседство между България и Македония, освен ръководството на БСП, са мобилизирани всички агенти, всички провокатори, всички негодници на Балканите, от пенсионирани бивши доносници – политически неудачници, през политически трупове и еднодневки, та до последния, готов на всичко, нечистоплътен ренегат – бъдещият им коалиционен партньор Костя Копейката. Защо им е важно провалянето на този договор? Защото изпълняват чужд, външен, враждебен план. Същият план, начертан и осъществен още през 1912 година от съюзниците-разбойници и техните покровители срещу България. Затова и реакцията на ръководството на БСП/БКП е толкова истерична. Затова се опитват да се скрият зад измислицата за „разстрела на всички социалисти“. Прочее, това е стар техен навик. Когато ги уловят в беля, се крият зад гърбовете на „всички социалисти“. Познато. И подло.  Никой не иска да разстрелва всички социалисти. Никой няма да разстреля всички социалисти. Много интересен рефлекс на ръководството на БСП/БКП – посочваш им историческата им вина и те веднага привиждат стадиони, бесилки и масови екзекуции. Може би защото имат гузна съвест. Може би защото са гузни. Може би защото имат в гардероба си скелетите на масови екзекуции и избиване на невинни учители, търговци, свещеници, офицери, общественици, избити само защото са българи. Вина, която ръководството на БСП/БКП още не е признало. Искаме от тях, от ръководството на БСП/БКП, да спрат да се крият, да излязат, да признаят историческата вина на БКП за „македонизацията“ и да замълчат. Ето малко история. Факти и недвусмислени исторически доказателства за твърденията ми:  На втория пленум на ЦК на БКП, състоял се през 1929 г., се говори за национално освобождение на „поробените от България македонски и тракийски области“. Затова БКП трябва да се бори за самоопределение на македонците и тракийците, включително до тяхното отделяне от България.  „Резолюция на Коминтерна по Македонския въпрос“ е официален политически документ на Коминтерна от януари 1934 година, с който за първи път в историята авторитетна международна организация дава насока за признаване съществуването на отделен македонски народ и македонски език. На 25 септември 1944 г. БРП(к) преговарят с ЮКП по македонския въпрос. Българската държава се задължава да популяризира създаването на македонска държава в Югославия, а в Пиринска Македония да се провежда разяснителна работа за развитието на „македонско национално съзнание“. Освен това българските комунисти в лицето на ЦК признават правото на населението от този край да се присъедини към НР Македония. През 1945 г. правителството взема решение около 17 000 български бежанци от Егейска Македония да бъдат изпратени от България във Вардарска Македония.  На 5 юни 1946 г. Сталин критикува Георги Димитров в лична среща и смята, че трябва да се даде културна автономия на Пиринския край в рамките на България. На 7 срещу 8 юни 1946 г. по лични указания на комунистическия лидер Георги Димитров е наредено през лятото на 1946 година да бъдат ликвидирани без особена публичност дейци на ВМРО, сред които е и Кирил Дрангов, като изпълнението на задачата е възложено на полковник Лев Главинчев. През същата тази нощ близо 200 родолюбиви македонски българи от цяла България – ръководители, членове или привърженици на организацията потънаха в неизвестността. Сред тях са Жоро Настев, Страхил Развигоров, Владо Куртев, Йосиф Марков, Коста Ризов, Гошо Атанасов, Михаил Карайорданов, Евтим Орлето, Атанас Пашков и др. Съпругите и децата им бяха изселени, интернирани или просто изхвърлени от домовете им и оставени на произвола на съдбата. И днес още може да питате техните деца – живи свидетели на тази злокобна нощ. На X пленум на БРП(к) е подготвена резолюция лично от Вълко Червенков, в която се изтъква, че „македонците“ се третират като отделна националност. Едва след X пленум областните функционери на БРП(к) разбрали, че трябва по всички линии да се разширява македонизацията, т.е. най-напред да се промени етническата принадлежност на българското население в Пиринския край и след това да му се създават изкуствени културни, образователни и други институции. На конференцията в Блед на 30 юли – 1 август 1946 г. българската страна се задължава да организира и реализира редица културно-просветни инициативи, като македонски театър, македонска книжарница, а също така изучаването на македонски език и история на македонския народ в българските училища. През декември 1946 г. в Горна Джумая пристигат македонски театър и македонски хор. Посетителите на събитията са българи, отбелязани в списък, а присъствието им е било задължително. Произнесени са речи от Кр. Стойчев, инж. Г. Мадолев, които възхваляват културното сближаване на македонския народ от двете страни на границата и предстоящото обединение. На 7 октомври 1946 г. Централното ръководство на БРП(к) разрешава костите на Гоце Делчев да бъдат преместени от София в Скопие. Населението е задължено да се абонира за скопски вестници и списания.  В края на 1946 г. е извършено преброяването. На 21 декември 1946 г. Областният комитет на БРП(к) провежда специално заседание, на което Кр. Стойчев изказва партийната позиция, че Централният комитет на партията е съгласен населението в Пиринския край да се запише по националност „македонско“. След XVI пленум на партията Вл. Поптомов заявява, че е „допуснато известно увлечение“. „Преброяването на населението от този край не бе доброволно, а преброяването се ръководеше от нашата партия, от наши местни деятели. Не може да се получат 98 процента македонци в Петричко, ако нямаше насилие.“ Областното и партийно ръководство приемат с охота идеята в Пиринския край да дойдат учители от Скопие и това се случва на 1 декември 1947 г. Председателят на Областния комитет на ОФ критикува ЦК на БРП(к), че трябва да променят учебниците по история и география, защото там се твърди, че Пиринският край е български.  През 1950 г. Политбюро решава в Пиринския край да се издава вестник Пиринско дело, като неговата задача е: „да се бори енергично за изграждането на македонска национална култура със социалистическо съдържание и за издигане на националното самосъзнание на македонското население в Пиринския край“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.08.14", "title": " Ангел Джамбазки за БКП, БСП, Коминтерна, „македонския въпрос“ и продължаващото национално предателство"}
{"url": "https://trud.bg/%d0%b8%d0%b7%d0%b7%d0%b5%d1%85%d0%b0-8-500-%d0%bb%d0%b2-%d0%be%d1%82-%d0%ba%d0%b0%d1%81%d0%b8%d1%82%d0%b5-%d0%bd%d0%b0-%d0%b4%d0%bb%d1%8a%d0%b6%d0%bd%d0%b8%d1%86%d0%b8-%d0%b7%d0%b0-%d0%be%d1%81%d0%b8/", "text": "От касите на данъчни длъжници към бюджета в Шуменско по време на лятната кампания са били иззети 8 500 лв. Мярката да се изземе оборотът от търговския обект е крайна и се прилага само в случаите, в които, въпреки че борчлията разполага с парични средства и значителни обороти, системно не плаща задълженията си за данъци и осигурителни вноски, поясняват от шуменския офис на НАП. Близо 350 обекта на територията на област Шумен са проверени от контролните органи на НАП за периода от началото на юли до 11 август. Съставени са 10 акта за установени нарушения, като предстои запечатване и на един търговски обект. Ако в хода на проверките се установи некоректност от търговците – неотчитане на оборотите или неиздаване на касови бележки, следва издаване на акт, наказателно постановление с глоба и запечатване на обекта за срок от 2 седмици. При повторно нарушение, обектът се запечатва за един месец. Няма значение на каква стойност е покупката, за която не е издадена касова бележка, уточняват от данъчното. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Иззеха 8 500 лв. от касите на длъжници за осигуровки"}
{"url": "https://trud.bg/%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d1%80%d0%b5%d1%84%d0%be%d1%80%d0%bc%d0%b0%d1%82%d0%b0-%d0%b2-%d1%81%d0%be%d1%86%d0%b8%d0%b0%d0%bb%d0%bd%d0%b0%d1%82%d0%b0-%d1%81/", "text": "Реформата в социалната система започва от 2019 г. Това съобщи във Варна омбудсманът Мая Манолова на среща с майките на деца с увреждания, които са част от протестната мрежа „Системата ни убива!“. Проектозаконът за хората с увреждания е готов и ще бъде гледан от МС в петък, заяви Манолова. Чрез него се въвежда индивидуална оценка, въз основа на която институциите ще получават задължителни указания какви услуги трябва да ползва всеки конкретен човек. Оценките ще изготвят специализирани инструктори от Агенцията за социално подпомагане, а от 2021 г. това ще прави нова агенция към МС, уточни Манолова. Според нея догодина ще бъде приет и Закон за личната помощ, за който майките настояваха. В него ще бъдат разписани правила за лична помощ съобразно нуждите на потребителя, който ще получи право сам да си избере личен асистент. Всеки от близо 700 000 хора с увреждания ще може да кандидатства и след персонална оценка ще получи нужния брой часове, като за тази услуга към досегашните 68 млн. лв. ще бъдат добавени още 40 млн. лв. от обещаните от премиера общо 150 млн. лв. Останалите средства ще отидат за допълнителна финансова подкрепа, която догодина хората с увреждания ще получават под формата на месечна лична помощ. Ще има и фонд за трудова заетост, както и такъв за лична мобилност, който ще отпуска средства и на частни институции за изграждане на достъпна среда, добави Манолова. Според нея до 2020 г. трябва да се промени методиката за предоставяне на помощни средства и медицински изделия. „В момента над 50 млн. лв. се харчат нецелесъобразно в полза на доставчиците и в ущърб на ползвателите“, подчерта Манолова. На приемната й във Варна тя бе засипана от жалби на граждани срещу общината, която събирала неплатени местни данъци чрез частни съдебни изпълнители. „Има и други общини, които прибягват до техните услуги, вместо на публичните изпълнители. Така обаче товарят гражданите с високи такси. Стигало се е дори до публична продан на имоти, без хората да знаят. Не искам да препятствам местните власти да си събират задълженията. Но всеки гражданин трябва ясно да е информират какво дължи на общината и да му бъде даден разумен срок доброволно да си плати“, каза Манолова, която в късния следобед проведе среща по темата с общинското ръководство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.14", "title": " Мая Манолова: Реформата в социалната система започва от 2019 г.\t\t\t"}
{"url": "https://trud.bg/%d0%bb%d1%8e%d0%b1%d0%be-%d0%b3%d0%b0%d0%bd%d0%b5%d0%b2-%d0%bd%d0%be%d1%81%d0%b8-%d0%ba%d1%83%d0%bf%d0%b0%d1%82%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b0/", "text": "На  30  септември   в   Торино   най добрият   волейболен   отбор   в   света   ще   вдигне   купата   на   световния   шампион но   днес   всички   желаещи   ще   могат   да   се   докоснат   до   трофея   във   Варна На   специалната   церемония   от часа   кметът   Иван   Портних   и   вицепрезидентът   на   волейболната   ни   федерация   Любо   Ганев   ще   представят   световната   купа Събитието   е   по   случая   Деня   на   Варна   и   е   част   от   обиколката   на   трофея която   продължава   в   Добрич   на и Разград   и Шумен   и Велико   Търново и и   Бургас   и а   финалът   й   е   на и   в   София Днес   във   Варна   пък   ще   бъде   дадено   началото   на   обратното   броене   до   старта   на   шампионата .  Именно   в   Морската   столица   е   откриването  –  на  9  септември ,  когато   е   и   първият   мач   между   България   и   Финландия .", "date": "2018.08.14", "title": " Любо Ганев носи купата във Варна"}
