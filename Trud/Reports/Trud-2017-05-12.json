{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-276/", "text": "Ген. Димо Гяуров, адвокат, депутат в 37 и 41-вото НС, бивш посланик в Унгария, бивш директор на НРС, 54 г.Донка Соколова, зам.-председател на Българската асоциация на туристическите агенции.Емил Чолаков, синоптик, 42 г.Иван Здравков, писател, издател, 76 г.Иван Странджев, поет, драматург, 64 г.Ирен Комитова, бизнесдама.Клавдия Ганчева, депутат от ГЕРБ в 44-ото НС.Кръстьо Станишев, поет, преводач, 84 г.Акад. Людмил Христосков, сеизмолог, 81 г.", "date": "2017.05.12", "title": " Днес да почерпят"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%b0%d0%bd-%d0%ba%d0%be%d1%81%d1%82%d0%be%d0%b2-%d0%b5-%d0%bd%d0%b0-%d0%b3%d0%be%d0%bb%d0%b5%d0%bc%d0%b8%d1%8f-%d1%84%d0%b8%d0%bd%d0%b0%d0%bb-%d0%bd%d0%b0/", "text": "Кристиан Костов се класира на големия финал на „Евровизия“ в Киев. Името му бе съобщено първо след тазвечершния полуфинал, в който нашето момче (на 17 г.) се представи блестящо с песента Beautiful Mess.Тази вечер за финала се класираха България, Беларус, Хърватия, Унгария, Дания, Израел, Румъния, Норвегия, Холандия, Австрия.Финалът е в събота, 13 май. В него участие вземат представителите на 26 страни.  Очаквайте подробности", "date": "2017.05.12", "title": " Кристиан Костов е на големия финал на „Евровизия“ (ВИДЕО, ЦЕЛИЯТ ПОЛУФИНАЛ)"}
{"url": "https://trud.bg/%d0%b8%d0%b7%d1%82%d0%b5%d0%b3%d0%bb%d0%b5%d1%82%d0%b5-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%be%d1%82%d0%be-%d0%bf%d1%80%d0%b8%d0%bb%d0%be%d0%b6%d0%b5%d0%bd%d0%b8%d0%b5-%d0%b5-2/", "text": "Д-р Дарин Димитров, кмет на община Търговище:Уважаеми съграждани, честит празник!Чест е за мен да ви поздравя за празника на Търговище!14 май е онзи ден, който събира в себе си трепета на носталгията за родния дом, за цъфналите кестени по окъпаните улици на нашето детство, затичано в очакване на панаирната въртележка.Влюбено проблясва огледалото на езерото Борово око, с въздишки, копнежи и блянове. Делфините в щадравана пак се усмихват, устремени в безкрайния си полет над водната шир.14 май е денят, който хиляди търговищенци помнят и носят в сърцата си, защото е и отправна точка на надеждите ни, дълбоко вкоренени в миналото на града ни.Да си жител на Търговище е обич, която задължава. Някъде дълбоко в гените ни е кодирана паметта за славните битки, водени на крепостта Мисионис – непредала се, опожарена и разрушена, но възкръснала в нов град. Нашепва и старият римски път за керваните с търговци, все така идващи от далечни страни и векове на прочутото тържище. Имаме памет и за огнените дни на Освобождението, когато народът ни, надмогнал етноси и религии, се изправил и спасил града си в единение за бъдещето.То, бъдещето, е записано като обещание още там някъде дълбоко в миналото. Четем го по невидимите знаци на каменните стени на цитаделата, по калдъръмените улички с възрожденските къщи, по планинските хълмове, обгърнали града ни в люляци.Днес Търговище е всичко това, побрано в много обич и надежда. Случваме я заедно. С малките стъпки за големите планове. Пишем ги заедно. Сбъдваме ги заедно. Благодаря на всички вас, за които Търговище е мисия, изпълнена с отговорност, мисъл и любов!Честит празник!", "date": "2017.05.12", "title": " Изтеглете безплатното приложение „Европейски път:  Търговище“"}
{"url": "https://trud.bg/%d0%be%d0%bf%d0%be%d0%b7%d0%b8%d1%86%d0%b8%d1%8f%d1%82%d0%b0-%d0%b2-%d1%87%d0%b5%d1%80%d0%bd%d0%b0-%d0%b3%d0%be%d1%80%d0%b0-%d0%bf%d1%80%d0%b8%d0%b7%d0%be%d0%b2%d0%b0-%d0%bf%d1%80%d0%b0%d0%b2%d0%b8/", "text": "Един от основните опозиционни лидери в Черна гора Небойша Медоевич призова правителството да защити границата с Косово и да оттегли признаването на независимостта балканската страна, предаде Balkan Insight. Причина за призива на Медоевич е фактът, че властите в Прищина отново отложиха гласуване в парламента на споразумение за демаркационна линия между Косово и Черна гора.Опозиционният лидер, председател на проруската партия „Демократически фронт“, заяви, че Подгорица трябва да оттегли признаването на независимостта на Косово с цел да предпази своите национални интереси и достойнството на страната.Реакцията му дойде, след като правителството на косовския премиер Иса Мустафа беше разпуснато след приет от депутатите вот на недоверие, внесен от опозицията.", "date": "2017.05.12", "title": " Опозицията в Черна гора призова правителството да оттегли признаването на независимостта на Косово"}
{"url": "https://trud.bg/%d0%bf%d1%80%d0%be%d1%84-%d0%bf%d0%bb%d0%b0%d0%bc%d0%b5%d0%bd-%d0%bf%d0%b0%d0%b2%d0%bb%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%bf%d0%bb%d0%b0%d0%bc%d0%bd/", "text": "– Германският посланик в Белград, както и американският са реагирали много остро срещу всякакви аспирации за промяна на границите на Балканите. Наистина ли има реална опасност от промяна на границите и защо е тази дипломатическа възбуда точно сега, проф. Павлов? – Аз нямам тази информация, с която разполагат представители на велики държави като Германия и САЩ, но във въздуха витае някакво тревожно очакване за апокалиптични промени на Балканите. Не мисля, че преувеличавам, като казвам „апокалиптични“, тъй като, ако се запали балканският кошер, това ще доведе до реакция в духа на ефекта на пеперудата или на доминото. Естествено в това отношение най-голямата заплаха са няколко точки. Едната от тях несъмнено е Македония, за наше голямо съжаление, тъй като в крайна сметка става дума за една изконна исторически българска земя, разбира се, днес независима държава, призната първо от България. Но там едно пренареждане на пластовете и промяна на границите би се отразило изключително неблагоприятно на целия регион и би ни вкарало в много сериозни конфликти.– Каква позиция трябва да отстоява нашата държава? – Аз не съм овластен да определям позицията на държавата, но поне това, което виждам в българските официални становища, е за ненарушимост на границите на Македония и нейното развитие в европейска насоченост. Така че за нас най-голямата тревога, повтарям, несъмнено е Македония. Забелязвам също едно подценяване на албанския фактор. И не толкова на държавата Албания, колкото на определени среди в Косово. Мечтите за Велика Албания са факт. Границите на Велика Албания се появяват всеки ден в интернет пространството и къде ли не. Ние, разбира се, не можем да съдим албанския народ за неговата мечта да живее в единна държава, но същата мечта я имахме и ние. И все още я имаме. Поне хора като мен и вас я имат. Но това не може да става с цената на катаклизми. А да става чрез средствата на съвременната политика, на основата на общочовешки, европейски и каквито щете ценности. Но не бива да стават военни конфликти. Докато едно пренареждане на границите, неизбежно ще доведе до кръв и насилие на Балканите.– Каква е ролята на Сърбия в балканската ситуация? – Другата опасна точка и в някои отношения може би най-опасна е Република Сръбска в състава на федеративната държава Босна и Херцеговина. От много години, още от самото основаване на самостоятелната държава Босна и Херцеговина, има опити Република Сръбска, която обхваща една сериозна част от територията и е впита като клин, ако я погледнете на картата, да се обедини със Сърбия. Ако такова обединение се извърши, а много стъпки в такава посока вече са извършени – общо знаме, общи символи, даже опити за общи военни маневри – това също е голяма заплаха, защото би довело до реакция в самата Босна и Херцеговина. И ето ти го новия антагонизъм между сърбите, бошняците и хърватите. И това би станало в един неврологичен район, каквито са Западните Балкани. Ще доведе и до реакция на т.нар. Санджак – Нови пазар, където живее босненско население, но на територията на Сърбия. Много опасна е една такава игра.– И как си представяте българското отношение към тази опасна игра? – Мисля, че България има всички предпоставки да бъде една умерена сила, която с авторитет да съдейства за някакъв ред на Балканите. Да води активна дипломация с изпреварване на събитията, с дългосрочен поглед напред. Ние имаме дълъг печален опит с балканските неща и този наш исторически травматизъм с национални катастрофи, с откъсване на изконни български земи… Сега би следвало да намерим начин да го трансформираме в една енергия, с която ние да обединяваме Балканите. Така поне си мечтая аз.– Мислите ли, че имаме капацитет за такава трансформация? – Ако нямаме, трябва да го създадем. Не можем да я караме на остатъчен принцип. И да се преназначават едни и и същи хора на различни точки по света. Не си мислете, че имам някакви претенции да ставам дипломат. Дори и да ми предложат, ще откажа, тъй като това е една много сложна и отговорна професия. Но такъв капацитет за ефективна дипломация трябва да създадем. Трябва да разполагаме и с достатъчно военна сила, за да всяваме респект. Не за да плашим някого, както на 9 май в Москва смятат, че военните паради са най-добрият начин да отпразнуват датата. Но ние пък в момента сме в една много слаба позиция като способност за самоотбрана и защита на нашите интереси. Тези неща трябва да вървят ръка за ръка. Философията на нашите власти – независимо управляващи или опозиция, леви или десни – трябва да бъде утвърждаването на България като фактор с мисия. Ние сме многовековен народ, който неведнъж е играл такава роля. А не в момента да чакаме някой да ни спуска указания и да вървим след събитията. Това според мен е погрешно и даже опасно.– Защо на Запад е разпространено подозрението, че България е петата колона на Русия на Балканите и в Европа? – Западът изразява не само това подозрение. Той продължава да ни подозира в шовинизъм, в завоевателски амбиции към чужди земи, в ислямофобия. Западът и особено нашите партньори от Европейския съюз имат натрупани заблуди. За толкова години не се постараха да разберат какво представляваме ние, българите, като цивилизация, като култура. Или поне не достатъчно. Но затова сме виновни и самите ние, защото не можем да излагаме убедително и отговорно своята кауза. Разбира се, че ние не сме пета колона на Русия и това се вижда и на изборите. Дори крайно русофилски елементи по време на избори замлъкват. Вижда се, че нашата ориентация е европейска и е била такава още преди Освобождението от турското робство. Дори и най-големите русофили в България през ХІХ век на практика са почитатели на западния модел на развитие – на демокрацията, на стопанския напредък, а не на тъй наричаните днес евразийски ценности. Западът поддържа и коминтерновската теза по македонския въпрос. Това важи дори и за САЩ.– В какво се състои тяхната интерпретация на коминтерновската теза? – В световен мащаб на дипломатическо ниво се говори за македонска нация, македонски народ, македонски език. Аз съм историк и може би съм някак си романтично обременен, но се придържам към обективната истина и съм против подкрепата на македонизма в днешните му, вече уродливи превъплъщения. И в това отношение България може да направи стъпки, които да водят към сближение, а не към по-нататъшно разделение. Но и тук е нужна много голяма активност. Нашата политика към Македония е почти нулева. Ние нямаме дори и лоша политика към Македония, бих казал. Ние реагираме много късно. А в момента при тази криза там Македония трябва да е сред приоритетите в националната политика.– Тук непрестанно достига информация за силни българофобски настроения сред македонците. – Първо думата „македонци“ аз изобщо бих я забранил. Не съм за цензура, а съм за някаква исторически интелектуална хигиена. Нямам предвид това, което вие ме попитахте. Може да се използва македонци, добруджанци, тракийци, русенци, софиянци и пр. Но не мога да не протестирам срещу това, че по наши национални медии, които се издържат от нас, данъкоплатците, се говорят непрекъснато разни нелепици, примерно за македонец, който бил научил български… Той не може да научи български. Той може да усвои литературната форма на българския, но той си е роден с българския език. Колкото до тази примитивна агресия към България, тя се контролира отвън. Тя се внедрява отвън и се използва за вътрешни цели. В същото време виждаме ясните признаци, че десетки хиляди души от Македония искат да имат български паспорти, че отношението към България е подчертано приятелско, ако отидете там. Но ние не сме си изработили една наистина балансирана политика.– В какво да се изразява балансът? – Не да се браним на наша територия от агресията на македонизма, а постепенно да убеждаваме нашите сънародници, че сме един народ в две държави. Както Молдова и Румъния, както Кипър и Гърция. Има такива примери по света.– Проф. Павлов, как ще коментирате появата на партия ДОСТ на българската политическа сцена? – Тази партия не трябваше да бъде регистрирана, защото определено е управлявана отвън. Тя може да направи бели, защото това не е партия, а една патерица на Ердоган в България, на шовинистичните сили в самата Турция. Това не се и крие. Прави се по един перфиден начин, но не се крие. С тази партия не бива да се води диалог. Силно се опасявам, че по време на някакви следващи избори ще се започне някакво заиграване с нея. А такива етнически партии са много опасни. Аз имам упрек към нашите партии, че подценяват българите мюсюлмани. А такива в България има достатъчно много, те трябва да бъдат приобщавани съвсем свободно в останалите партии. Да не бъдат отделяни на някакъв признак. Голяма част от българите мюсюлмани са българи по кръв. И то е ясно за самите тях. Дори и да се чувстват български турци, татари или други, те имат българска етнокултурна природа. Самите турци ги наричат българи, а ние не се грижим за тези хора.– Имате предвид т.нар. изселници в Турция, доколкото разбирам. – Не само. Къде са правата и свободите на нашите хора в Турция? Имат ли български клубове, имат ли български училища, позволено ли им е изобщо да се нарекат българи? Нека да не си правим илюзии, че българите в Република Турция се изчерпват с тези около хиляда души от старата ни емиграция в Истанбул. Става дума за т.нар. българомохамедани или помаци, или т.нар. български турци, които продължават да имат добро отношение към България. И ние не бива да позволяваме чужди специални служби и сили да ги използват срещу България. Което чрез ДОСТ е вече налице и всички го виждат.– А как си обяснявате следния процес: в смесен район като Лудогорието (Делиормана) циганският език, говорен от местните роми допреди 30-40 години, почти е изчезнал. Заместил го е турският. А не българският, забележете. Децата в първи клас тепърва почват да учат български… – Такава е политиката на реваншистките сили на някакъв едва ли не нов „халифат“ – те се опитват да манипулират хората на наша територия. Да ги правят от роми в турци, от българи в турци. Крайно време е това да бъде пресечено. От страна на президента Румен Радев, на Валери Симеонов, на определени политици имаше адекватни реакции на тази тема. И те трябва да сложат началото на една линия за отстояване на нашия суверенитет вътре в самата България. Тези мюсюлмани са наши български мюсюлмани. Те не са мюсюлмани на Турция. Те са част от ислямския свят, който стига до Индонезия и до Филипините. Република Турция има ли претенции и към тях? Ние не сме васални на Османската империя, както е било до 1908 г.– И въпреки това турски имами действат в България. – Това е недопустимо, груба грешка, престъпление, бих казал. Те не само трябва да бъдат гонени, но и да бъде абсолютно преустановена подобна практика. Аз съм категорично за това, че мюсюлманите в България са нашите мюсюлмани. Имам много приятели в тези среди, студенти, те обичат България. И никой няма право да им бърка в душите по такъв брутален начин, а ние да нехаем. Нещо повече, по време на избори и прочее политически събития взехме да си затваряме очите. БСП и СДС имат голяма вина за това нещо. Те позволиха тука да навлизат чужди интереси по брутален начин, което е недопустимо за една уважаваща себе си държава, независимо дали е голяма или е малка.– Според последните статистики 40% от българското население било функционално неграмотно. Какво означава това и до какви последици може да доведе? – Ами до превръщането ни в страна от Третия свят, да не кажа от Четвъртия. Още повече че става дума за фрагментиране. В големите градове, особено в столицата София, има високо образовано население. Оттам са диспропорциите и в доходи, и във всичко. Просто не бива повече да се търпи това фрагментиране на България, което става пред очите ни. Вместо да върви някакъв процес на сплотяване на нацията, на вграждане на нацията в измеренията на ХХІ век, тука се върви към анахронични модели и към разкъсване на нацията на части. Разбира се, образованието трябва да бъде приоритет, както е било в следосвобожденска България. Тогава неграмотните са били много повече и само за някакви си 25 години се превръщаме в най-образованата нация на Балканите. Със силна интелигенция. Сега за това ще трябват пари, усилия и най-вече воля. Решаващи и за образованието, и за армията, и за здравеопазването са воля и последователност. И ако е възможно, без никакви политически сметки.", "date": "2017.05.12", "title": " Проф. Пламен Павлов пред „Труд“: Пламне ли балканският кошер, да чакаме ефекта на доминото"}
{"url": "https://trud.bg/%d0%b1%d0%b0%d1%88%d0%b0%d1%80-%d0%b0%d1%81%d0%b0%d0%b4-%d0%b7%d0%b0%d1%8f%d0%b2%d0%b8-%d1%87%d0%b5-%d1%89%d0%b5-%d0%b7%d0%b0%d1%89%d0%b8%d1%82%d0%b0%d0%b2%d0%b0-%d0%b4%d0%be%d0%b3%d0%be%d0%b2%d0%be/", "text": "Сирийският президент Башар Асад заяви в телевизионно интервю, че няма да отстъпи от битката със своите врагове, предава . Асад обеща, че ще защитава договорените с посредничество на Русия зони за деескалация и се зарече да се бори, с подкрепата на Иран и Хизбула, срещу онези сили, които се опитат да нарушават мира в тях. Според него зоните за деескалация дават шанс на бунтовниците от въоръжената опозиция да предадат оръжието си и да се „помирят“ с правителството, а освен това осигуряват защита на цивилното население.Асад заяви, че преговорите в Женева за решаване на сирийския конфликт не дават резултат. Той добави, че те имат за цел сирийските власти да направят отстъпки, а той не може да си позволи да прави компромиси със суверенитета, националните интереси, конституцията и независимостта на Сирия.", "date": "2017.05.12", "title": " Башар Асад заяви, че ще защитава договорените с посредничество на Русия зони за деескалация"}
{"url": "https://trud.bg/%d0%ba%d0%be%d1%88%d0%bc%d0%b0%d1%80-%d0%bd%d0%b0-%d1%81%d0%b8%d0%bd%d0%b8%d1%82%d0%b5-%d0%b3%d0%be%d1%82%d0%be%d0%b2-%d0%b7%d0%b0-%d0%ba%d0%b0%d0%b2%d0%b0%d1%80%d0%bd%d0%b0/", "text": "Кирил Десподов, кошмарът на „Левски“, вкарал гол и подал за друг в дербито, спечелено от ЦСКА с (3:0), е възстановен за гостуването на „Черно море“ в Каварна. Нападателят пропусна успеха с 2:0 над „Дунав“ заради контузия, но вече е готов за игра.„Десподов и Петрус Бумал се завръщат след контузии, но Руи Педро е с травма след последната тренировка и няма да играе срещу „Черно море“ – каза Стамен Белчев, треньор на ЦСКА. – Съперникът е един от най-опитните отбори в групата с амбициозен треньор. Футболистите знаят, че остават 5 мача до края на първенството и трябва да дадат максимума от себе си и да зарадват феновете, които ни подкрепят.“", "date": "2017.05.12", "title": " Кошмар на „сините“ готов за Каварна"}
{"url": "https://trud.bg/%d0%b1%d0%b5%d0%bb%d0%b8%d1%8f%d1%82-%d0%b4%d0%be%d0%bc-%d0%b3%d0%bd%d0%b5%d0%b2%d0%b5%d0%bd-%d0%be%d1%82-%d0%bf%d1%83%d0%b1%d0%bb%d0%b8%d0%ba%d1%83%d0%b2%d0%b0%d0%bd%d0%b8-%d1%81%d0%bd%d0%b8%d0%bc/", "text": "Американското правителство изрази недоволство, след като Кремъл публикува снимки от срещата при затворени врати между президента Доналд Тръмп и руския външен министър Сергей Лавров, предават световните агенции.На снимките усмихнатият Доналд Тръмп стиска ръцете на Лавров и на руския посланик във Вашингтон Сергей Кисляк и позира с тях. Тази среща бе възприета като дипломатически успех за Кремъл, месеци след като Съединените щати наложиха на Русия санкции заради предполагаемата й намеса в президентските избори миналата година.Според Вашингтон, публикуването на снимките подсилва впечатлението, че Русия е постигнала дипломатическа победа и че Белият дом е бил манипулиран. Говорителят на руското външно министерство Мария Захарова отговори на недоволството и заяви, че снимките са правени със знанието на сниманите, а американската страна не е поискала те да не бъдат публикуват. ", "date": "2017.05.12", "title": " Белият дом гневен от публикувани снимки на срещата Тръмп – Лавров"}
{"url": "https://trud.bg/%d0%b4-%d1%80-%d0%bc%d0%b8%d1%80%d0%be%d1%81%d0%bb%d0%b0%d0%b2-%d0%bd%d0%b5%d0%bd%d0%ba%d0%be%d0%b2-%d1%81%d1%82%d0%b0%d0%b2%d0%b0-%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80/", "text": "Доктор Мирослав Ненков е приел предложение да поеме поста заместник-министър на здравеопазването. Това потвърди самият той пред . Д-р Ненков допълни, че очаква да работи добре със здравния министър Николай Петров, с когото се познават отдавна.„Да, получих предложение от проф. Петров. Мисля, че заповедта ми за назначение е разписана“, каза д-р Мирослав Ненков.На въпрос коя е първата задача, с която ще се захване, след като заеме поста д-р Мирослав Ненков отговори: „Трябва ми време да се организирам малко. Буквално току-що започвам. Рано е да начертая някакъв план за дейността на екипа в министреството и за моята лично.“", "date": "2017.05.12", "title": " Д-р Мирослав Ненков става зам.-министър на здравеопазването"}
{"url": "https://trud.bg/%d0%b7%d0%bd%d0%b0%d0%b5%d1%85-%d1%87%d0%b5-%d0%b0%d0%ba%d0%be-%d0%b4%d0%be%d1%87%d0%b0%d0%ba%d0%b0%d0%bc-%d1%81%d0%bb%d1%8a%d0%bd%d1%86%d0%b5%d1%82%d0%be-%d1%89%d0%b5-%d0%b1%d1%8a%d0%b4%d0%b0/", "text": "Постоянно плуване, вярата и бодър дух били най-силните оръжия на смелия българин, изгубен в пролива Пертланд Фърт край шотландския остров ОркниПосред нощ сред вълните планктонът бил негов приятел„Бях убеден, че ако дочакам сутринта, ще бъда намерен.“. Това разказа пред „Труд“ българинът Иван Дойчев, който оцеля повече от 11 часа сам в ледените води на Северно море на километри от бреговете на Шотландия.Както „Труд“ писа, професионалният водолаз изкара цял нощ, изгубен в пролива Пертланд Фърт край остров Оркни, разчитайки само на себе си в 8-градусовата вода. Сигналът за изчезването му е подаден на 3 май в 17,20 ч, когато не се върнал на кораба, с който излязъл за пореден път, за да вади скъпите миди „Сен Жак“ от дъното.„Беше ми третото влизане за деня, което е нормално в сезона. Денят беше прекрасен – слънце, слаб вятър и повърхност като огледало. Пълен лукс. Мястото е 1,2 мили преди последния нос на Южен Роналдси. Проблем с ливара (торбата) с миди на мой колега допринася за забавянето на лодката, която трябваше да ме прибере, а течението свърши останалото”, казва Иван за момента, когато морето го отнася, и разкрива, че дори лодката да го беше последвала при толкова силно течение, всички щели да бедстват.Борейки се с морето, 40-годишният мъж, с две кислородни бутилки на гърба, осъзнава, че е останал сам. Първият час от опасното му приключение бил най-кошмарен. „Притеснявах се повече за близките си, отколкото за мен, и това да спра да мисля какво изпитват те, беше най-голямата битка, която спечелих. Фокусирах се върху оцеляването си. Постоянно плуване, позитивно мислене и бодър дух. Дори за минута не допусках лош край, вярата не ме напусна, позволих си дори лека игра с планктона в 2 ч сутринта. Знаете, той свети при резки движения. Забавлявах се, наблюдавайки това шоу, махайки с плавници колкото сила имам. Трябваше да правя нещо, чакайки сутринта. Бях убеден, че тогава ще бъда намерен“, спомня си Иван за най-тежките моменти, в които вече не вижда и брега.В същото време половината град Оркни търси нашенецът. Местни хора обхождали бреговете на различните острови в търсене на следа от изчезналия мъж. Два хеликоптера и три катера на бреговата охрана също го издирват безуспешно в продължение на часове.“Плуването по никакъв начин не променяше посоката ми, правих го, за да избегна хипотермията. Осъзнах, че мога да променям посоката си едва когато течението ме върна обратно зад Пентланд Скери около 3 часа сутринта”, разказва Иван, който чувал хеликоптерите далеч от себе си и това му давало сила на продължи, но това не било единственото, което го крепяло.„Психиката беше преди всичко. Тя надделя и тя спечели. Нямаше умора и студ. Духовен човек съм – знам, че и силите бяха с мен. Гласуваха ми доверие“, споделя с усмивка професионалният водолаз от Варна и допълва, че въпреки тренировките, никой не би могъл да бъде сигурен в силите си срещу стихия като океана.Така часовете минават бавно. „Към 3 ч знаех вече къде съм – на място с трафик. Първо видях светлини, помислих че е голям буй, маркиращ траекторията и пътя на преминаващи кораби. Бях вече зад Пентланд Скери и виждах ефекта от плуването. Когато се приближих, осъзнах, че е кораб. За късмет беше голяма ветроходна яхта, стояща на дрейф. Чакали са силен вятър да надуят платната. Минах буквално на 5 метра от нея, когато се срещнахме, дори огледах за кранци, спуснати по надолу, за които бих се хванал. Отново за късмет въпреки ранния час на дека са работили студенти и са ме чули веднага”, разкрива Иван за момента, когато руски кораб се явява неговото спасение.Оттам прехвърлят Иван на спасителен катер на шотландската брегова охрана, който го откарва в болница. „Изкарах там няколко часа и се прибрах вкъщи. Изследванията ми са добри – като на здраво бебе“, отчита оптимистът, който не може и ден, без да излезе в морето и така вече 23 години.Едно гмуркане запалва човек за цял животИван е роден във Варна. Започва да се гмурка още като ученик. „Дори едно потапяне при Камен бряг и Тюленово с маска и шнорхел запалва човек за цял живот. Страстта по морето никога не угасва“, казва Иван.У нас той има сервиз за автомобили и от време на време вади трофейни риби като харпунджия. Преди две години обаче приятел го кани в Шотландия на гмуркане. Иван заминава, влюбва се в мястото и остава. Започва работа като професионален водолаз, вади миди и печели отлично. Убеден е, че с лоша екипировка гмуркач може да измръзне дори и в тропиците, защото студената вода не е най-големият проблем. След оцеляването си признава, че тялото има неподозирани възможности, но не се смята за герой.„Приятелката и семейството ми са героите след това, което преживяха – неописуеми тревоги. Аз просто си поплувах малко повече от нормалното, а и бях в морето, което обичам и винаги съм искал да бъда – остава все така бодър българинът и допълва: – Специални благодарности на екипажа на руския кораб и на шотландската брегова охрана, както и всички рибари и хора, които са се отзовали на сигнала за бедстващ човек в морето. Поздрави и на целия екип на “Труд”, бъдете живи и здрави.“", "date": "2017.05.12", "title": " Знаех, че ако дочакам слънцето, ще бъда спасен"}
{"url": "https://trud.bg/%d1%87%d0%b5%d1%82%d0%b2%d1%8a%d1%80%d1%82%d0%be%d0%ba%d0%bb%d0%b0%d1%81%d0%bd%d0%b8%d1%86%d0%b8%d1%82%d0%b5-%d0%b4%d0%bd%d0%b5%d1%81-%d1%81%d0%b5-%d1%8f%d0%b2%d1%8f%d0%b2%d0%b0%d1%82-%d0%bd%d0%b0/", "text": "Четвъртокласниците се явяват на втората от така наречените малки матури, която е по математика. Малките матури започнаха в сряда с изпита по български език и литература.Тази година на тях се явяват близо 64 хиляди деца. Изпитът започва в 10 ч. и ще се проведе в 1870 училища. Продължителността е един учебен час, а за децата със специални образователни потребности – два учебни часа.В понеделник и вторник ще се проведат тестовете по „Човекът и природата“ и „Човекът и обществото“. Целта е да се измерят индивидуалните постижения на учениците по различните предмети.Резултатите по всеки от предметите се измерват в точки и се вписват в удостоверението за завършен IV клас.", "date": "2017.05.12", "title": " Четвъртокласниците днес се явяват на малки матури по математика"}
{"url": "https://trud.bg/%d0%b4%d0%be%d1%8f%d1%82-%d0%b1%d1%8e%d0%b4%d0%b6%d0%b5%d1%82%d0%b0-%d1%81%d0%bb%d1%83%d0%b6%d0%b5%d0%b1%d0%bd%d0%be/", "text": "Чиновници на летището с 8 заплати при уволнениеСлужебни министри изплатили компенсации от шест работни заплати на назначени от тях експерти. Въпросните експерти са работили три месеца, а са получили възнаграждения за 9 месеца. Всеки е взел минимум 10 000 лв. обезщетение.Подобни прецеденти има в Министерството на отбраната, където служебният вицепремиер и военен министър Стефан Янев е назначил хора от екипа си за държавни служители. По закон такива се назначават чрез конкурс. Има и изискване за изпитателен срок от шест месеца до една година, което е заобиколено.Въпросните експерти са освободени, преди Янев да сдаде поста по чл. 107А от Закона за държавния служител, който казва следното: „Органът по назначаването може да предложи на държавния служител прекратяване на служебното правоотношение срещу обезщетение в размер на не повече от 6-кратния размер на последната получена месечна основна заплата.“ От парламентарния контрол в НС на 3 май (ден преди кабинетът на Бойко Борисов да се закълне) стана ясно, че във военното министерство били назначени и двама съветници по граждански договори, които в края на април били удължени с още 6 месеца – до октомври. След като се вдигна шум, въпросните договори били прекратени.Служеният министър на транспорта Христо Алексиев върна един от старите шефове на летище София – Пламен Станчев, който веднага се зае да закотвя безценни чиновници. Изненадващо той подготвя осем нови договора, в които записва, че при уволнение на служителя се дължат по осем заплати (подобно обезщетение законът за държавния служител не допуска). Проверка на „Труд“ показа, че е успял да подпише само един от тях. За останалите не му стигнало времето, а след връщането на Ивайло Московски процедурата е стопирана.Служебният министър на икономиката Теодор Седларски успя набързо да смени бордовете на София Тех Парк и на „Ел Би Булгарикум“. Във второто дружество договорът на новите бордоваци е до 2020 г., а ако някой от тях бъде уволнен отпреди този срок, ще трябва да му се плати обезщетение.В момента вътрешният одит на МРРБ извършва проверка на финансовото управление на министерството по време на служебното правителство, както и на възлагането на обществени поръчки. Служебният министър на регионалното развитие Спас Попниколов е действал далеч по-предпазливо от колегите си. Справка, поискана от „Труд“ от ведомството, показва, че той е назначил само трима държавни служители без конкурс на непълно работно време и един по заместване.", "date": "2017.05.12", "title": " Доят бюджета служебно"}
{"url": "https://trud.bg/%d1%82%d1%80%d1%8a%d0%bc%d0%bf-%d1%81%d0%b5-%d0%be%d1%82%d0%ba%d0%b0%d0%b7%d0%b0-%d0%be%d1%82-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%b2-%d1%86%d0%b5%d0%bd%d1%82%d1%80%d0%b0%d0%bb/", "text": "Президентът на САЩ Доналд Тръмп няма да посети централата на ФБР, както бе планирано, след като стана ясно, че той няма да бъде топло посрещнат там.Причината е в съвсем пряснотоВчера от Белия дом съобщиха, че Тръмп „съвсем вероятно“ ще посети централата на ФБР във Вашингтон, за да повдигне духа на служителите на ведомството.Президентът обаче впоследствие бил уведомен, че след решението му да уволни Коми служителите едва ли ще се зарадват да го видят.Американската телевизия Ем Ес Ен Би Си отбелязва, че много служители на ФБР са гласували за Тръмп на президентските избори миналата година, но сега са разочаровани от уволняването на Коми.", "date": "2017.05.12", "title": " Тръмп се отказа от посещение в централата на ФБР"}
{"url": "https://trud.bg/%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%be-%d0%b2%d1%8a%d0%b7%d0%bc%d0%be%d0%b6%d0%bd%d0%b0-%d0%bb%d0%b8-%d0%b5-%d1%82%d0%b0%d0%b7%d0%b8-%d0%ba%d0%be%d0%b0%d0%bb%d0%b8%d1%86%d0%b8/", "text": "Третият поред кабинет с министър-председател Бойко Борисов само на пръв поглед е продължение на първите два. Припомням: „Борисов І“ (2009-2013) беше еднопартиен, но с парламентарната подкрепа тогава на Синята коалиция, РЗС и „Атака“; „Борисов ІІ“ (2014-2016) беше коалиция с Реформаторския блок, АБВ и Патриотичния фронт (ВМРО и НФСБ). Също да припомня: след изборите през 2013 г. в 42-рото ОНС мнозина коментатори отбелязваха патовата ситуация, при която ГЕРБ + „Атака“ имаха 120 места, а БСП и ДПС имаха също 120 места. Това отбелязване подчертаваше най-често очакваните коалиции тогава, като имаха предвид предишни коалиции между партиите. ГЕРБ, макар и първи по броя на депутатите, останаха за кратко време в опозиция, правителството на Пламен Орешарски беше подкрепено от БСП и ДПС, със „златния пръст“ на Волен Сидеров от „Атака“. Критиците на БСП и ДПС заговориха единогласно за нова тройна коалиция на БСП, ДПС и „Атака“, макар такава формализирана коалиция да нямаше.„Борисов ІІІ“ е коалиция на ГЕРБ и „Обединени патриоти“ (ВМРО, НФСБ и „Атака“). Тя беше договорена и финализирана така, сякаш в случващото се няма никакъв проблем и нещата се развиват „нормално“ съгласно конституцията и законите, но също и съгласно обичайно приетите правила на политическо поведение. Само че проблем очевидно има, но около него по ред причини се избягва медийният шум. Накратко – в правителството на Република България са представени за първи път националистически, крайнодесни партии, които се родеят с „братските“ си партии в Европа като френския Национален фронт, австрийската Партия на свободата, нидерландската Партия на свободата (крайнодесните популисти явно много обичат думата „свобода“, макар и не толкова свободите на гражданите), Датската народна партия, британската ЮКИП, италианската Северна лига или гръцката „Златна зора“. Но докато във всичките гореизброени страни приближаването на някоя от тези партии до властта предизвиква огромен дебат в обществото и граждански мобилизации, целящи да предотвратят това, в България подобно нещо сега не се случва. Това едновременно ме плаши и ме кара да се срамувам.В България при избора на правителството естествено от опозицията (БСП и ДПС) в парламента се чуха критични изявления. Но за БСП критиката се състоеше в това да изтъкне противоположността на нейната програма за управление, неизпълнението на дадените предизборни обещания от страна на ГЕРБ и „Обединени патриоти“ и несигурността, която залага коалиционното споразумение. Нямаше думи по принцип за включването на крайни националисти в управлението. Такива думи имаше в изявлението на ДПС, но те са, както обичайно се казва, „обичайните заподозрени“ – Мустафа Карадайъ заяви, че „никъде в Европа националисти не се допускат до властта, а ГЕРБ го прави за втори път“. В Европа за съжаление не е точно така, но навсякъде в Европа, за разлика от България, има остра реакция, когато това се случи. Според лидера на ДПС у нас това дори е за втори път.Категорични думи в тази насока изрече в България чужденец – Даниел Кадик, ръководител на бюрото на фондация „Фридрих Науман“. Коментирайки участието на Красимир Каракачанов в правителствата, той каза: „Впрочем, хората на Каракачанов са и сред организаторите на Луков марш. И такива хора сега са във властта? Честито, България…“ Ако наистина обичаме страната си, ако сме действителни, а не псевдопатриоти, би трябвало да ни е срам. Защото Даниел Кадик има основание да казва това, а ние би трябвало да се смутим, че още не сме го казали в пълен глас.„Обединени патриоти“ е коалиция на ВМРО, НФСБ и „Атака“, три националистически партии, които имат различно потекло и история, поне що се отнася до първата. НФСБ и „Атака“ се разделиха през 2011 г. и доскоро бяха в открита война. Но и трите споделят едни и същи разбирания за бъдещето на България, за политиката и обществото. Лидерите на тези партии много внимателно подбират публичните си слова, за да не попаднат лесно под ударите на законите срещу словото на омразата. Вече са се научили да го правят и едва ли някой от тях днес открито ще говори срещу евреите, циганите, гейовете… Но промененото им публично слово не променя начина, по който гледат на света, както и действителните им намерения, когато се доберат до властта.Една от днешните анализаторски мантри, които се повтарят, за да легитимират новото правителство, е мантрата за „единствено възможната коалиция“ в този парламент. В действителност предизборната кампания беше изпъстрена с клетви, че в „никакъв случай няма да се коалираме“ с тези или онези, защото това би било „безпринципно“. Такива заявления, характерни за предизборна ситуация, нямат особен смисъл след това. Защото ако това е така, то настоящата коалиция между ГЕРБ и „Обединени патриоти“ е принципна, основава се на споделени общи принципи.През 2014 г. председателят на ЕНП Жозеф Дол посъветва ГЕРБ да не приемат Патриотичния фронт като част от едно десноцентристко правителство (днес ЕНП мълчи). И наистина тогавашната коалиция формално беше между ГЕРБ и Реформаторския блок и между ГЕРБ и АБВ с имплицитната, но не официализирана подкрепа на Патриотичния фронт, който тогава включваше само ВМРО и НФСБ, но не и „Атака“. Днес, заедно с „Атака“, коалицията вече е експлицитна, а и „принципна“. ##########Липсват демократични рефлексиТезата за “единствено възможното мнозинство” прикрива всъщност много по-голям проблем на българската политическа действителност – липсата на демократични рефлекси в политическата класа. Всъщност имаше и други възможности за коалиции, също толкова възможни и основани на компромиси. Например голяма коалиция между ГЕРБ и БСП. Но и двете партии отхвърлиха тази възможност, защото и двете приемаха, че ако имат преднина на изборите, ще могат да се коалират с “Обединените патриоти”. А голяма коалиция, както в Германия например, се формира именно за да предотврати влизането във властта на партии, които под една или друга форма оспорват демократичния ред и неговите принципи. Честито, България!", "date": "2017.05.12", "title": " Единствено възможна ли е тази коалиция"}
{"url": "https://trud.bg/%d0%be%d1%82%d0%ba%d1%80%d0%b0%d0%b4%d0%bd%d0%b0%d1%85%d0%b0-%d0%bb%d1%83%d0%ba%d1%81%d0%be%d0%b7%d0%bd%d0%b0-%d0%b1%d0%b5%d0%b1%d0%b5%d1%88%d0%ba%d0%b0-%d0%ba%d0%be%d0%bb%d0%b8%d1%87%d0%ba%d0%b0/", "text": "Полицията в Словакия разследва професионално организирана кражба на луксозна бебешка количка. Стойността на плячката е около 4 хиляди евро.Магазинът в градче в Западна Словакия е нападнат около 3 ч. през нощта.Вижте видеото Крадците разбиват фасадата с кола, след което отмъкват само една количка – най-скъпата.  Към нея са взети и всички аксесоари, както и няколко биберона.Според органите на реда престъпниците са професионалисти, които предварително проучили подредбата на магазина.Кражбата е отнела по-малко от 2 минути, а колата, с която разбиват магазина, също е крадена.Предполага се, че трети лица са поръчали кражбата на луксозната количка с цел продажба на черния пазар.", "date": "2017.05.12", "title": " Откраднаха луксозна бебешка количка за 4 хил. евро от магазин в Словакия"}
{"url": "https://trud.bg/%d0%bd%d0%b0%d1%81%d1%82%d0%b8%d0%bc%d0%b8%d1%80-%d0%b0%d0%bd%d0%b0%d0%bd%d0%b8%d0%b5%d0%b2-%d0%bd%d0%b0%d0%b4-100-%d0%b4%d1%83%d1%88%d0%b8-%d0%bd%d0%b0%d0%bf%d1%83%d1%81%d0%ba%d0%b0%d1%82-%d0%b4/", "text": "Над 100 души напускат Движение „България на гражданите”, съобщи пред бившият депутат от Реформаторския блок Настимир Ананиев, който вчера обяви, че се оттегля от партията. Също вчера стана ясно, че заместник-председателят на ДБГ Антони Тренчев също напуска.Според Настимир Ананиев председателят на предизборния щаб Найден Зеленогорски е трябвало да подаде оставка след изборите.„Трябва да поемеш отговорност за слабия резултат и за това, че РБ не успя да влезе в парламента”, коментира той.По думите на Ананиев оставката е морален акт, а ветераните в политиката трябва да предадат щафетата на нови лица.„Не трябваше Меглена Кунева да подава оставка, а хората, които водеха кампанията и преговорите с коалиционните партньори”, отбеляза Ананиев.Сред мотивите му за напускане е отложеният избор на лидер на партията и липсата на поемане на лична отговорност.„Конгресът беше отложен от юни за след септември. Конгресите на другите партии в дясно, които избират нови лидери, са през юни”, посочи бившият депутат.„ГЕРБ получи десни гласове, но не бих казал, че е дясна партия. Нито санирането е дясна мярка, нито осигуровките. Очаквам от ГЕРБ много ясни заявки за малкия и средния бизнес”, допълни Ананиев. ", "date": "2017.05.12", "title": " Настимир Ананиев: Над 100 души напускат Движение „България на гражданите”"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%be%d0%b1%d0%b5%d1%89%d0%b0-%d1%8f%d0%ba%d0%be-%d1%81%d1%8a%d0%b1%d0%b0%d1%80%d1%8f%d0%bd%d0%b5-%d0%bd/", "text": "Следващата седмица ще има „яко събаряне“ на бараки в Слънчев бряг. Ще бъда там с министър Ангелкова. Говорим за плажната ивица, която е държавна. Това каза вицепремиерът Валери Симеонов пред БНТ.„Трябва да се вземат спешни мерки срещу уродливото явление преместваеми бараки. Призоваваме общинска администрация да си свърши работата, а не да слугува на нечии интереси“, призова Симеонов.Според него Бургас е един най-престъпните градове в България. „Нямало е голяма групировка, която да ограничава кварталния бизнес. Затова е градът на кварталните мутрички. Препоръчвам на Николина Ангелкова промяна на нормативната уредба за отдаване на концесии. Те са се превърнали в едни касички. Ще бъда безкомприомисен по отношение на изискванията на законите и въобще не ме интересува кой от къде идва. Ще има шоу на плажа на Слънчев бряг другата седмица, така че заповядайте“, каза още Валери Симеонов.По думите му има около 2000 от Украйна и Молдова, които са с нужната квалификация и са готови да поемат засиления туризъм. „В момента се изисква превод на дипломите им и подаването на всички документи в София, което не е нормално. Преводът на диплома е абсолютно безсмислено. Хората идват да работят все пак за 250 евро“, допълни Симеонов.", "date": "2017.05.12", "title": " Валери Симеонов обеща „яко събаряне“ на бараки в Слънчев бряг"}
{"url": "https://trud.bg/%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5-%d1%81%d1%82%d0%b0%d0%b2%d0%b0-%d1%81%d1%82%d1%80%d0%be%d0%b8%d1%82%d0%b5%d0%bb%d0%bd%d0%b0-%d0%bf%d0%bb%d0%be%d1%89%d0%b0%d0%b4%d0%ba%d0%b0/", "text": "– Д-р Димитров, каква е според вас най-осезаемата промяна в града и общината година и половина след старта на мандата ви? – Мисля, а и се гордея, че активизирахме промяна най-вече в отношението на хората към града и неговите проблеми. Всички отчитат, че обществеността показва съпричастност към всичко, което правим. Искам хората да знаят, че аз и екипът ми сме водени от мисълта, че Търговище е нашият град, че го обичаме, че искаме да е приятно и да се гордеем, че живеем тук. Съпричастността на хората идва като закономерен резултат от отварянето на общината към тях. Информираме за всяка наша стъпка. Критикуват ни, че сме се хвалели, но всъщност ние информираме, а хората не са свикнали общината да им се отчита всеки ден и за всяко нещо. Факт е, че ние чуваме всеки проблем и не се правим на глухи и слепи, независимо дали този проблем касае един или много хора. Доверието в общината като институция се повишава непрекъснато. В приемните ми дни вече е пълно с хора, които търсят съдействие не по въпроси от нашата компетентност. Свързани са с правораздаването, с полицията, със земеделието, с какво ли не. Имаше моменти, в които се ядосвах. После осъзнах, че трябва да благодаря на хората, защото те показват вярата си в нас. Така ние поемаме и случаи, зависещи от други институции. Звъним по телефоните, поставяме проблемите, следим решаването им. Буквално дебнем и за проблеми, които хората изнасят в социалните мрежи, и бързаме да реагираме адекватно. Това се вижда. Общината вече не е нещо дистанцирано и капсуловано, а открита и адекватна администрация. И още по-адекватна ще става.– Ударното асфалтиране на улици, което започна м.г., продължава и сега, предстои отварянето на много строителни площадки. – Програмата ни за тази година е градът да стане строителна площадка. Доволен съм, че м.г. направихме много от улиците. Тази продължаваме с 1,2 млн. лв. от капиталовата ни програма. Отделно имаме 4,3 млн. лв. по „Градска среда” от „Региони в растеж”, където има заложено рехабилитиране на 4 големи улици, изграждане на ново кръгово кръстовище, обновяване на част от кв. „Запад 2”. Имаме 1,5 млн. лв. за изграждане на пробива „Катрафилов”. Това е цяла нова свързваща улица, която чака да бъде направена 20 години, и най-сетне тази година ще бъде факт. Капиталовата ни програма е почти три пъти по-голяма спрямо м.г. Съвсем скоро започват и работите по обектите от образователната инфраструктура – училище, детски градини, ясла. Тази година ще стартира ремонтът и на спортната зала, в която тренират над 400 деца. Там при невъзможни условия се готви и шампионката ни по стрелба с пистолет Антоанета Бонева. Всичко това, което правим, е нормален ангажимент на един кмет. Искаме много повече, но финансовият ни ресурс е ограничен. Спешна нужда имаме от 3 млн. лв. за ремонт на два булеварда и улица, които са в тежко състояние. Те са част от републиканския път Попово – Велики Преслав. Гражданите много недоволстват от състоянието на бул. „Ал. Стамболийски” и не искат да знаят, че е държавен път. Ние се стремим да го поддържаме с наши сили, но цялостен ремонт не е възможен без финансиране от държавата. Трябва да се ремонтира и пътят Певец – Макариополско, чието финансиране беше спряно. Трябват ни над 1 млн. лв. за ремонт на художествената галерия. Трябва да мислим за нова клетка на депото, защото сегашната е пред изчерпване. Вярвам, че новото правителство ще сложи акцент на общини като Търговище, които дълго са били пренебрегвани. Говорим за намаляване на различията между регионите и трябва да действаме, защото и най-доброто управление при недостиг на пари си остава пожелателно.– Новост в местното управление са интернет допитванията, които се обявяват, въпреки че са нож с две остриета. Какво се опитвате да постигнете с тях? – Идеята ни е да развиваме града в диалог с гражданите, да чуваме техните желания, да ги реализираме в програмата си. Направихме допитване за панаира, който е живата, но позалязла традиция и е свързан с развитието на Търговище през вековете. Тази година правим много силен панаир, с голяма съпътстваща програма, каквато не е имало отдавна. Пуснахме допитване и за химна на града, за да го изберем заедно с гражданите. Те дават много добри идеи, а когато знам, че те излизат от хората, се работи по-лесно и по-спокойно, с повече вдъхновение. Така проверяваме дали вървим в правилната посока, тестваме идеите си и получаваме подкрепа. Готвим още няколко допитвания.– Обещахте на гражданите да се сложи електронно табло, което да отчита чистотата на въздуха и така да се следи има ли замърсяване от промишлените обекти, каквото хората смятат, че трови града. Ще го има ли това табло, което трябваше да се осигури от бизнеса? – В най-скоро време ще бъде монтирано. Ще ни бъде подарено от банка, с която сме в отлични партньорски отношения. М.г. ОББ осигури средства за ремонт на малка улица в промишлената зона, сега ще закупи таблото. То ще бъде видеостена, монтирана пред общинската сграда. На нея ще се излъчват сесиите на общинския съвет и концерти, които правим на площада. Ще показва и данните за въздуха. Искам хората да знаят, че няма нищо скрито и не се обслужват нечии интереси в разрез с тези на гражданите.– Тази година бяха премахнати и някои от т. нар. зимни градини на заведения, които всъщност бяха грозновати полиетиленови конструкции. Част от бизнесмените недоволстваха, но пък гражданите се зарадваха. – Заварихме това положение, с тези найлони, ситуирани и по пешеходната зона, но с главния архитект имаме по-различна визия за града. Предприехме премахване на различни такива конструкции, които загрозяваха улици и препречваха пътя. Решихме, че интересите на града и неговите жители са по-важни от тези на собствениците на заведения, които бяха превзели пешеходни зони. Променихме организацията и разположението на масите на открито в други, налагаме по-красиви конструкции, които трябва да минават през одобрение от експертния съвет за устройство на територията. Търсим подобряване на цялостната визия и ще действаме неотклонно да има ред и повече естетика. В съответствие със закона, след множество публични предупреждения и персонални писма, започнахме да режем и въздушните кабели.– Паралелно с налагането на нов ред трябва да се прилагат и мерки за стимулиране на бизнеса, какво прави общината Търговище за това? – Разработваме наредба за подкрепа на инвеститорите, които ще получават по-бързо обслужване от администрацията, като за целта се правят специални екипи. Така ще се намали времето за обслужване, ще паднат много спънки. Освен инвестиции обаче ние искаме и по-високи доходи за хората в града и бизнесът вече трябва да вземе мерки, защото все повече ще липсва работна ръка и особено квалифицирани кадри. В общината готвим и учредяването на награда за крупни дарители на името на най-големия благодетел на Търговище Нюйоркския митрополит Андрей, който е дал пари, за да имаме вода. Искаме да насърчим и съвременниците ни да следват неговото завещание и да носят мисълта за Търговище в сърцата си. Това повтарям и на колегите си в администрацията да ни води мисълта за интереса на хората, на града и общината ни.", "date": "2017.05.12", "title": " Търговище става  строителна площадка"}
{"url": "https://trud.bg/%d0%ba%d0%bb%d0%b8%d0%bc%d0%b0%d1%82%d0%be%d0%bb%d0%be%d0%b3%d1%8a%d1%82-%d0%b3%d0%b5%d0%be%d1%80%d0%b3%d0%b8-%d1%80%d0%b0%d1%87%d0%b5%d0%b2-%d0%b4%d0%be-%d0%ba%d1%80%d0%b0%d1%8f-%d0%bd%d0%b0-%d0%bc/", "text": "Чака ни едно типично майско време, като до края на месеца ще се редуват и дъжд, и слънце. Това съобщи пред  климатологът доц. Георги Рачев. По думите му, днес и утре ни очаква доста топло време, тъй като България се намира в топлия сектор на една система от няколко циклона. Това е един вторичен топъл фронт, който преминава през западните части на страната, като днес до обяд ще бъде предимно облачно със слаби превалявания, но след това идва топлият въздух.Не съм убеден, че ще стане чак толкова топло утре на обяд, но в югоизточната част на България температурите ще бъдат над 30 градуса, в района на София – около 25 градуса. Още от неделя обаче ни очаква захлаждане, каза доц. Рачев.Според доц. Рачев, средните температури за май са между 16 и 19 градуса. До сега месеца е с около 1-1,5 градуса по-ниска температура от нормалното. От понеделник до четвъртък следващата седмица температурите ще се понижават с няколко градуса, като най-хладно ще бъде в сряда и четвъртък. За района на София ще бъде около 16 градуса, но в останалата равнинна част от страната – между 20-22 градуса. Предстоят валежи около 23 – 24 май, обясни още Героги Рачев.В този момент в България месечната норма на валежите е изпълнена около 40%. В Бургас, където трябваше да бъде най-сухо вече са изпълнили месечната норма, а ни предстоят още около 23-24 май. В Западната половина на България също се очакват валежи. Ако не вали сега, то просто няма кога. Май месец е типичния месец с максимални валежи и това са средно между 40 и 70 литра в равнинната част, в планините още повече. От 20 май температурите вече ще бъдат нормални и малко по-високи от нормалните нищо, че графиката показва леко захлаждане. Между 20 и 25 градуса съвсем нормални, дори и малко над нормата за май месец, каза още климатологът. ", "date": "2017.05.12", "title": " Климатологът Георги Рачев: До края на май ще се редуват и слънце, и дъжд"}
{"url": "https://trud.bg/%d0%bf%d1%8a%d1%80%d0%b2%d0%b8-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0%d1%80%d0%b5%d0%bd-%d0%ba%d0%be%d0%bd%d1%82%d1%80%d0%be%d0%bb-%d0%b7%d0%b0-%d0%bc%d0%b8%d0%bd%d0%b8%d1%81/", "text": "Първият парламентарен контрол в Народното събрание за новите министри от кабинета „Борисов 3” ще се проведе днес. В него ще участва само един министър – Валентин Радев.Министърът на вътрешните работи ще отговаря на депутатски въпрос за състоянието на съоръженията по границите на България и готовността за противодействие на нелегалната миграция. Въпросът към Радев е зададен от народния представител от парламентарната група на коалиция „БСП за България” Красимир Янков.", "date": "2017.05.12", "title": " Първи парламентарен контрол за министрите от кабинета „Борисов 3“"}
{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b2%d0%b0-%d0%bf%d1%80%d0%be%d0%b5%d0%ba%d1%82-%d0%be%d1%81%d0%b8%d0%b3%d1%83%d1%80%d1%8f%d0%b2%d0%b0%d0%bd%d0%b5-%d0%bd%d0%b0-%d0%bd%d0%b5%d0%b7%d0%b0/", "text": "Приключва реализирането на дейностите на изпълняваният от Община Горна Оряховица проект „Осигуряване на независим живот в Община Горна Оряховица” по Процедура за директно предоставяне на безвъзмездна финансова помощ „Независим живот”, съфинансиран от Европейския социален фонд на Европейския съюз, чрез Оперативна програма „Развитие на човешките ресурси” 2014-2020 г. Проектът е на стойност 499 968,30 лева.В изпълнение на проект „Осигуряване на независим живот в Община Горна Оряховица” бяха предоставяни почасови интегрирани услуги: социалните услуги „Домашен помощник” и „Личен асистент”, психологическа подкрепа и консултиране, здравна помощ и социална работа и консултиране, според индивидуалните потребности на лицата. Услугите бяха предоставяни от екип с подходящо образование и професионален опит от Звено за услуги в домашна среда към Домашен социален патронаж – гр. Горна Оряховица. След извършване на подбор, първоначално бяха подбрани и включени в дейностите по проекта, вместо предвидените 50 потребители – 81 потребители. Договори за ползване на услугата „Домашен помощник” и подкрепящи и/или здравни услуги бяха сключени с 81 лица.На по-късен етап, след приключването на процедура „Нови алтернативи” беше извършен подбор и първоначално вместо предвидените 40 потребители, бяха сключени договори за ползване на услугата „Личен асистент” и подкрепящи и/или здравни услуги с 41 лица и договори за ползване само на подкрепящи и здравни услуги със 7 лица. В рамките на проекта – 18 месеца, интегрирани почасови услуги бяха предоставяни на общо 140 лица от целевaта група, от които услугата „Домашен помощник” и подкрепящи и/или здравни услуги бяха предоставяни на 84 лица, услугата „Личен асистент” и подкрепящи и/или здравни услуги бяха предоставяни на 50 лица, а само подкрепящи и здравни услуги бяха предоставяни на 6 лица. По проекта бяха обучени 34 лица, като въвеждащо обучение за домашен помощник преминаха 18 лица, а въвеждащо обучение за личен асистент преминаха 16 лица.Осигурена беше заетост на общо 66 лица: 27 домашни помощника, 36 лични асистента, 1 социален работник, 1 медицинска сестра и 1 психолог. В изпълнение на проекта бяха реализирани мерки за информация и публичност. Управлението на проекта се осъществи от екип, състоящ се от ръководител, счетоводител, технически сътрудник и експерт „човешки ресурси”.Проект „Осигуряване на независим живот в Община Горна Оряховица” беше с обща продължителност от 20 месеца, от 16.09.2015 г. до 16.05.2017 г. Постигната беше общата цел на проекта, а именно беше подобрено качеството на живот на 140 лица – възрастни хора и хора с увреждания, преодолени бяха последиците от социалното изключване и бедността.На реалния пазар на труда бяха върнати лица, които полагат грижи за близките си с увреждания. За близките им беше осигурена комплексна и дългосрочна грижа.", "date": "2017.05.12", "title": " Приключва проект „Осигуряване на независим живот в Община Горна Оряховица“"}
{"url": "https://trud.bg/53-%d0%bc%d0%bb%d0%bd-%d0%bb%d0%b2-%d0%bf%d0%be%d0%bb%d1%83%d1%87%d0%b8-%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5-%d0%b7%d0%b0-%d0%be%d0%b1%d0%bd%d0%be%d0%b2%d1%8f%d0%b2%d0%b0%d0%bd/", "text": "Стартират проекти за над 15 млн. лв. по „Региони в растеж”Договор за отпускане на близо 5,3 млн. лв. безвъзмездна помощ подписа кметът на община Търговище д-р Дарин Димитров с Министерството на регионалното развитие и благоустройството за реализиране на проект „Развитие, обновяване и модернизация на градска среда в град Търговище”. Дейностите се реализират по Оперативна програма „Региони в растеж”, а средствата се отпускат след извършена проверка от Управляващия орган на Програмата на проектното предложение, изготвено и оценено от екипите на местната администрация.Целият проект за градската среда е на стойност близо 5,5 млн. лв., в които влиза и съфинансиране от общинския бюджет.Проектът предвижда обновяване на инфраструктурата по някои от най-амортизираните улици в града. Включени са „Гладстон” и „Велико Търново”; „Трети март” (от бул. „Трайко Китанчев” до връзката с Околовръстния път) и бул. „Сюрен” (от кръстовището с ул. „Трайко Китанчев” до търговския комплекс СВА). Предвидено е цялостно преасфалтиране, подмяна или изграждане на тротоари, ново осветление и други. Ще се ремонтират и паркингите в района на областната болница.По проекта ще бъде изградено кръгово кръстовище на бул. „Митрополит Андрей” и ул. „Поп Сава Катрафилов”.Последният обект в проекта от т. нар. градска среда е цялостен ремонт и обновяване на зони от кв. „Запад” 2. Там ще бъдат обхванати 35 дка. Ще се извърши ремонт на вътрешната улична мрежа и тротоарите, ще се изградят нови паркинги и други. Проектът предвижда направата на спортно-игрови съоръжения, включително площадка за волейбол и баскетбол, маси за тенис и други.Миналата седмица в общината бяха отворени и офертите, постъпили от фирмите, които участват в обществената поръчка за избор на изпълнители на строителството. Очаква се работата да стартира през лятото. Срокът за изпълнение на всеки от обектите е до 240 календарни дни от откриването на строителната площадка.Това е вторият проект от ОП „Региони в растеж”, който е на предстартова фаза в Търговище. След 15 юни се очаква откриването на строителството по образователната инфраструктура. Там ще бъдат инвестирани близо 10 млн. лв.Той включва основен ремонт и внедряване на мерки за енергийна ефективност на детски градини №7 „Снежанка” и №9 „Приказка”; I ОУ „Христо Ботев” и детска ясла №1 „Първи юни”. Заложени са ремонти и реконструкция на сградите и съответните мерки за енергийна ефективност. Предвидено е благоустрояване и озеленяване на дворове, изграждане или ремонти на спортни площадки, ново осветление, мерки за достъпна архитектурна среда, обзавеждане и оборудване.Инвестиционната програма на община Търговище по процедура „Изпълнение на интегрирани планове за градско възстановяване и развитие 2014-2020” е на стойност 17,7 млн. лв.", "date": "2017.05.12", "title": " 5,3 млн. лв. получи Търговище за обновяване на градската среда"}
{"url": "https://trud.bg/%d0%ba%d1%80%d0%b0%d1%8f%d1%82-%d0%bd%d0%b0-%d0%b5%d0%b4%d0%bd%d0%b0-%d0%bf%d1%80%d0%b5%d0%b4%d0%b8%d0%b7%d0%b2%d0%b5%d1%81%d1%82%d0%b5%d0%bd%d0%b0-%d0%bf%d1%80%d0%b8%d0%b2%d0%b0%d1%82%d0%b8%d0%b7/", "text": "Вече имаме нова класа – „грабители на стореното“Промените в Закона за приватизация и следприватизационен контрол, предложени от министъра на икономиката Емил Караниколов и одобрени от парламентарното мнозинство, предизвикват бурни дебати, но в тях (промените) всъщност прозира една голяма символика.Символиката е многопосочна. От една страна, да се приватизира почти три десетилетия държавна и общонародна собственост означава, че натрупаното общо богатство на България е било в огромни мащаби за тогавашната деветмилионна страна на работници, селяни и интелигенция. От друга страна, „краят на приватизацията“ да се обяви и гласува от правителство, в което доминират „десни“ политици, и по предложение на бивш шеф на Агенцията за приватизация и следприватизационен контрол е повече от уникално явление в мащабите на близкия Космос. От трета страна, „приватизацията“ на оставащите 2% обща собственост да се трансформира в „други форми на публично-частно партньорство“ (най-вече концесии) в държава, в която корупцията е с исполински размери, не може да не се тълкува като илюстрация на възможностите попресъхналата каца с мед да бъде допълнително доогребана.Всъщност „приватизацията“ в България започна още през далечната 1984 г. по препоръка на Тодор Живков и според по-късно приетия Указ 56. Още по-рано учителите винаги даваха „частни уроци“, обущарите и шивачите извършваха „частни услуги“, а политиците участваха в знаменитите „частни случаи“. Това хората добре си спомнят. Както си спомнят, че „общата собственост служи най-добре на народа“. След 1990 г., особено след 1994 г., приватизацията в България се разгърна в такива мащаби и при отсъствието на каквито и да било антикорупционни закони и приватизационни норми, които отсъствия постлаха червено килимче пред политици и „техните“ приватизатори. И ако Маркс говореше за „първоначално натрупване на капитала“, а Вебер – за „протестантската етика и духа на капитализма“; то българските правнуци на двамата брадати дядовци откриха нови формули – „първоначално разграбване на натрупания общ капитал“ и „печалбарската етика и духа на подкупния държавник“.С други думи, капитализмът в България се възроди реституционно и чрез пладнешки „приватизационен“ грабеж. Само като „грабеж“ може да се дефинира „разпродажбата“ на огромната част от държавните активи на цени 10, 100, 1000 и повече пъти под пазарната им стойност. Или за 1 пробит долар. Ползи имаха и двете облизващи се страни: първо, приватизаторите – наши и чужди хора и компании, привикнали на допълващи сделки под масата; второ, приватизиращите, които, прибирайки благата сума, оставяха нещо за себе си, за семейството си, но не забравяха и „центъра“, който ги беше назначил. Някои от по-мъдрите „политици приватизатори“ дори си организираха публични процеси, чрез които препраха нечистото си минало и днес се наслаждават на добро здраве и раздават щедри усмивки и мъдри наставления за бъдещето на страната ни.Според меркантилистическата макроикономическа школа чрез приватизацията се цели постигане на по-добро управление и стопанисване на приватизирания обект с оглед увеличаване на общественото благосъстояние. Ако това е така – а то не е! – днес минималните и средните заплати щяха да стигат за богата трапеза три пъти дневно, за изплащане на ново жилище за 5-10 години, за отлично безплатно образование и чудесно безплатно здраве на възрастните и децата. Т.е. по-добре от „едно време“. Разбира се, сектата на неолибералите се оказа печеливша на практика (и днес – от фондация „Други за някои специални от България“ и други финансови апендикси на чужди държави и идеологии), но тя загуби теоретичната битка.Да сумираме. Не е вярно че приватизацията води до „по-добро управление“, справка: приватизираните „Кремиковци“ АД,  авиокомпания „Балкан“, „Булгартабак“ и т.н. – сега скъпи покойници или в процеси на препродажба. Не е вярно, че приватизацията води до „увеличаване на общественото благосъстояние“, справка: националното богатство на България до и след 1990 г. Не е вярно, че чрез приватизацията печели „цял народ“, справка: покупко-продажбите на БТК, „Електроразпределение“ – Варна, Горна Оряховица, Стара Загора, Пловдив, Плевен и София. Впрочем в много отношения днес не може даже да се санира онова, което преди е било изградено, справка: панелните блокове.Така че днес имаме две нови класи: класа на „строителите на България“ и класа на „грабителите на строеното“. Несравними са: от една страна, богатствата на олигарсите и техните политически крупиета; от друга страна, богатствата на работилите 45-50 и повече години (строителите на сегашното приватизирано богатство), сега пенсионери, които скоро щедро ще бъдат възнаградени с „безусловните“ 300 лв. минимална пенсия. Пардон, с условните 200 лв.Все пак в „забранителния списък“ за приватизация остават доста предприятия, които са оценени като „стратегически“. Ако страната България постигне добър икономически растеж (3-6% средногодишно, което се оценява като „среден растеж“, или над 6% – оценявано като „висок растеж“), то може да се помисли и да се премине и към „натрупване“ (надграждане) на остатъчното „общо“.Накрая – изключително важно е да се напомни, че държавният сектор в „образцовите“ страни от Европейския съюз, а и около него, остава като голям дял в икономическите им системи. Държавата е крупен производител, който генерира чудесни приходи, както показват практиките. Ако държавният сектор се разраства, той става и крупен потребител на продукти и услуги от други производители, което води до нарастване на икономическия растеж. И когато държавният сектор се разраства, обикновено безработицата намалява, а по-високите заплати в този сектор са „насърчение“ и частниците да вдигат доходите. „Борисов 3.0“ очевидно прави завой в правилна посока. Дали ще стигнат компетентност, сили и воля за продължаване в тази посока?", "date": "2017.05.12", "title": " Краят на една предизвестена приватизация"}
{"url": "https://trud.bg/%d0%b4%d0%b0%d0%bd%d0%b8%d0%b5%d0%bb-%d0%bf%d0%b0%d0%bd%d0%be%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8%d1%82%d0%b5-%d1%81/", "text": "Уважаеми медицински сестри,Професионалисти по здравни грижи, За мен е удоволствие от името на общинското ръководство и лично от свое име да Ви поздравя по повод Световния ден на сестринството – 12 май.Heĸa eнepгиятa и eнтycиaзмът нe ви нaпycĸaт в нитo eдин миг oт пpoфecиoнaлния ви път! Πpoдължaвaйтe c дyшa и cъpцe, c пpoфecиoнaлизъм и вceoтдaйнocт дa се грижите за здpaвeтo и живoтa нa xopaтa.Благодаря на всички Вас за надеждата, с която ни дарявате, за благородството и морала, въпреки трудностите.Бъдете здрави и все така отзивчиви и отдадени на своето призвание!Честит професионален празник! Даниел ПановПредседател на УС на НСОРБКмет на Община Велико Търново  ", "date": "2017.05.12", "title": " Даниел Панов поздрави медицинските сестри по повод Деня на сестринството"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d1%81%d0%bb%d1%83%d1%87%d0%b0%d1%8f%d1%82-%d1%81-%d0%b4%d0%b2%d0%be%d0%b9%d0%bd%d0%b0%d1%82%d0%b0-%d0%ba%d1%8a%d1%89%d0%b0/", "text": "Здравословното състояние на бившия министър на културата Вежди Рашидов е натежало при решението му да се откаже от трети мандат на поста. Това съобщи самият той в пред.„Време ми е емоциите малко да спаднат и да се живее по-разумно”, каза той.Рашидов отрече в случая да е повлиял скандалът с „Двойната къща” в центъра на София, която доскоро беше паметник на културата. Тя вече е съборена, след като по време на президентските избори Mинистерството на културата премахва защитения й статут. Собственик на имота от няколко години е Кирил Киров, по-известен като Киро Японеца, за когото Рашидов беше категоричен, че не познава.„Всичко си има край, никой не е женен за властта и никой не бива да живее с чувството, че това е безкрайно”, посочи Рашидов.Той отбеляза, че е бил кандидатура за министър, но е трябвало да вземе сам решение. „Беше ми трудно да го съобщя на премиера Бойко Борисов, защото работех с него прекрасно. Ставам на 65 г., трябва да се път на по-младите”, посочи Вежди Рашидов, който допълни, че има нужда да изкара старините си малко по-спокойно.„Искам да остарея като скулптор. Като министър по-малко влизах в ателието”, допълни бившият министър.По думите на Рашидов Борисов е проявил разбиране, когато му е съобщил за решението си.Той определи новия министър на културата Боил Банов като подготвен и уравновесен човек, който познава материята. „Той вдигна Хасковския театър на крака, прекрасно работихме 2 г.”, подчерта Рашидов.„Бойко е интересен чешит и прагматичен човек. Беше му тъжно, че няма как трети мандат да продължим в екипа му”, посочи Рашидов. Той определи скандала с „Двойната къща” като „активно мероприятие”, което му се спретва, и „мръсен удар”.„Не познавам никакъв Киро Японеца, нито ми е предлагал нещо”, категоричен беше Рашидов.Той изтъкна, че законът изрично казва, че министърът не взима сам решенията. „За целта има експертна комисия извън министерството от повече от 20 души, а министърът подписва протокола от решенията”, каза Рашидов.Той подчерта, че е спазвал стриктно закона и че не министърът издава заповеди и документи за събаряне. „За да се събори една сграда, преди това трябва да има приет инвестиционен проект, някой друг ги приема тези неща. Не съм Пиночет, не мога да взимам еднолично решение”, каза Рашидов.  ", "date": "2017.05.12", "title": " Вежди Рашидов: Случаят с „Двойната къща“ беше активно мероприятие"}
{"url": "https://trud.bg/%d0%b0%d0%b2%d1%81%d1%82%d1%80%d0%b0%d0%bb%d0%b8%d1%8f-%d0%be%d0%b1%d0%bc%d0%b8%d1%81%d0%bb%d1%8f-%d0%bc%d0%be%d0%bb%d0%b1%d0%b0%d1%82%d0%b0-%d0%bd%d0%b0-%d0%bd%d0%b0%d1%82%d0%be-%d0%b7%d0%b0-%d0%b4/", "text": "Министър-председателят на Австралия Майкъл Търнбул заяви, че обмисля молбата на НАТО за допълнителни австралийски войски в Афганистан, предава . Търнбул не уточни подробностите около молбата на Северноатлантическия алианс, която бе отправена към него при посещението му в Афганистан миналия месец, но заяви, че е отворен към предложението. Премиерът заяви, че е от изключителна важност съюзниците от НАТО да продължат да работят заедно, но допълни, че трябва да разгледа позициите на австралийската армия по света преди да вземе решение.", "date": "2017.05.12", "title": " Австралия обмисля молбата на НАТО за допълнителни австралийски войски в Афганистан"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-29-%d0%ba%d1%80%d0%b0%d0%b9-%d0%b4%d0%b5%d0%b2%d0%b8%d0%bd/", "text": "Земетресение с магнитуд 2,9 по скалата на Рихтер е регистрирано на територията на България, близо до Девин.Земният трус е усетен в 23,33 ч. снощи с епицентър на 15 км северно от Девин, на 37 км северозападно от Смолян и на 131 км югоизточно от София, с дълбочина 2 км. Няма данни за материални щети. ", "date": "2017.05.12", "title": " Земетресение с магнитуд 2,9 край Девин"}
{"url": "https://trud.bg/%d0%b4-%d1%80-%d0%b4%d0%b0%d1%80%d0%b8%d0%bd-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%ba%d0%bc%d0%b5%d1%82-%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d1%82%d1%8a%d1%80%d0%b3%d0%be/", "text": "Уважаеми съграждани, Чест е за мен да ви поздравя за празника на Търговище!14 май е онзи ден, който събира в себе си трепета на носталгията за родния дом, за цъфналите кестени по окъпаните улици на нашето детство, затичано в очакване на панаирната въртележка.Влюбено проблясва огледалото на езерото Борово око, с въздишки, копнежи и блянове. Делфините в щадравана пак се усмихват, устремени в безкрайния си полет над водната шир.14 май е денят, който хиляди търговищенци помнят и носят в сърцата си, защото е и отправна точка на надеждите ни, дълбоко вкоренени в миналото на града ни.Да си жител на Търговище е обич, която задължава.Някъде дълбоко в гените ни е кодирана паметта за славните битки, водени на крепостта Мисионис – непредала се, опожарена и разрушена, но възкръснала в нов град. Нашепва и старият римски път за керваните с търговци, все така идващи от далечни страни и векове на прочутото тържище.Имаме памет и за огнените дни на Освобождението, когато народът ни, надмогнал етноси и религии, се изправил и спасил града си в единение за бъдещето.То, бъдещето, е записано като обещание още там някъде дълбоко в миналото. Четем го по невидимите знаци на каменните стени на цитаделата, по калдъръмените улички с възрожденските къщи, по планинските хълмове, обгърнали града ни в люляци.Днес Търговище е всичко това, побрано в много обич и надежда. Случваме я заедно. С малките стъпки за големите планове. Пишем ги заедно. Сбъдваме ги заедно.Благодаря на всички вас, за които Търговище е мисия, изпълнена с отговорност, мисъл и любов!", "date": "2017.05.12", "title": " Д-р Дарин Димитров, кмет на община Търговище"}
{"url": "https://trud.bg/%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd-%d1%82%d1%83%d1%80%d0%bd%d0%b8%d1%80-%d0%bf%d0%be-%d0%ba%d0%be%d0%bd%d0%b5%d0%bd-%d1%81%d0%bf%d0%be%d1%80%d1%82-%d0%b7%d0%b0/", "text": "Международен турнир по конен спорт започва от днес в конната база в с. Арбанаси. Тридневната надпревара включва стартове по всестранна езда, една и две звезди за юноши и мъже, и конкур-ипик /прескачане на препятствия/ за юноши и младежи.В състезанието ще вземат участие около 50 състезатели от Южна Африка, Русия, Румъния и България.  Очакват се и ездачи от Йордания, съобщи председателят на ККС „Калоян- 92“- Михаил Костов.Турнирът започва днес в 9,00 ч. с надпреварата по обездка. В събота от 10,00 ч. е кросът, а в неделя, също от 10,00 ч. е прескачането на препятствия. Международният клубен турнир по конкур-ипик ще се проведе паралелно с всестранната езда, като началният час и през трите дни ще е 16,00 ч.Организаторите обещават много емоции, а входът за всички, които искат да наблюдават ездачите, е свободен. ", "date": "2017.05.12", "title": " Международен турнир по конен спорт започва днес в Арбанаси"}
{"url": "https://trud.bg/%d1%81%d1%80%d1%83%d1%82%d0%b8%d1%89%d0%b5-%d0%b7%d0%b0%d1%82%d0%b2%d0%be%d1%80%d0%b8-%d0%b5%d0%b4%d0%bd%d0%b0%d1%82%d0%b0-%d0%bb%d0%b5%d0%bd%d1%82%d0%b0-%d0%bd%d0%b0-%d0%bf%d1%8a%d1%82%d1%8f-%d0%b7/", "text": "Камъни се срутиха и затвориха едната лента на пътя Рила – Рилски манастир, предаде .Късно снощи се е срутила скална маса, затворена и сигнализирана е лентата Рилски-манастир – град Рила. Новото срутище, при 28-и километър, е малко след голямото от миналата година, преди разклона за Илиина река и местността „Бричибор“.Мястото не е сигнализирано както трябва. Пред срутилите се камъни, върху асфалта е поставена табела за промяна посоката на движение. Днес падналите камъни ще бъдат почистени. Основно рехабилитирания път за Светата Рилска обител бе готов в края на миналата година.Новото свлачище-срутище е на 50 метра след голямото, което падна през ноември миналата година. За да бъде овладяно, се наложи издигане с още 2 метра на подпорна стена. По проект тук стените са декоративни и с височина 40 см.Вече година и половина пътят от Рилски манастир за Кирилова поляна е пропаднал, след като през декември 2015 г. се срути подпорната каменна стена, а движението се извършва в останалата половина от широкия едва 2.50 метра път.Въпреки воплите на игумена на Рилски манастир, пари за укрепването на пътя няма. ", "date": "2017.05.12", "title": " Срутище затвори едната лента на пътя за Рилски манастир"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%be%d0%b8-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5-%d0%bd%d0%b0-%d0%bd%d0%be%d0%b2%d0%b0-%d0%b4%d0%b5%d1%82%d1%81%d0%ba%d0%b0-%d0%bf%d0%bb/", "text": "Нова детска площадка ще бъде изградена в град Дебелец, благодарение на проект, финансиран в рамките на Националната кампания „За чиста околна среда” на Министерството на околната среда и водите и Предприятието за управление на дейностите по опазване на околната среда (ПУДООС).Стойността на спечеления от кметство Дебелец проект, озаглавен „Аз съм природа – утре започва от днес” е 9 756 лева.В момента мястото, където ще бъде изградена новата детска площадка, е с амортизирани и стари съоръжения за игра, а настилката е опасна за децата.Старите метални люлки и пързалки ще бъдат заменени с атрактивно комбинирано и безопасно детско съоръжение с люлка за деца от 0 до 3 години и такава за малчугани от 3 до 12-години.Металната ограда ще бъде демонтирана, а на нейно място – изградена атрактивна и пъстра дървена ограда, която да радва децата.Оформяне на кътчета за отдих с нови и облагородяване на алеите и дворното пространство, са друга част от дейностите, планирани в рамките на проекта.„Правилата по програмата са разписани така, че първо се превежда авансово половината част на проекта. В момента, в който получим 50 % от сумата, започват и дейностите по оформлението и рехабилитирането на площадката”, казва кметът на населеното място Снежана Първанова.Осем са детските площадки в Дебелец, от тях само една отговаря на всички изисквания за безопасност. До 2018 г. всички останали трябва да бъдат подменени според нормативните изисквания.Този проект има и втора част – оформяне на кът за отдих около градския фонтан.Шадраванът в центъра на Дебелец ще бъде основно ремонтиран по програмата „Местни инициативи” на Община Велико Търново. „Внесли сме проект, който очаква одобрение. Надявам се това да се случи, защото градският фонтан се нуждае от спешна рехабилитация. С реализирането на дейностите по този проект целим да създадем привлекателни условия за игра и почивка в центъра на града. Убедена съм, че с подмяната на водоразпръскващите дюзи и поставянето на осветление ще бъде създадена атрактивна градска среда, но ще се подобри и естетическото оформление на „Сърцето на Дебелец”, както наричаме фонтана всички”, коментира Първанова.Общата стойност на проекта за ремонт на фонтана е 20 378 лв. От тях 15 988 лв. кметството очаква от програма „Местни инициативи”, 4 389 лв. е осигуреният принос на инициативната група и партньорите. Нова облицовка по двата борда на фонтана, почистване на дъното от наноси, нова циментова замазка на самото дъно и на пропуканите стени са ремонтните дейности, които очаква шадраванът в центъра на града.13 хиляди лева са средствата, с които ще разполага Дебелец по Инвестиционната програма на Общината. Те ще бъдат насочени към кърпене на дупки, отворили се след интензивните снеговалежи тази зима, въпреки предварителните планове за използване на сумата за асфалтиране на още една голяма улица в града. „Ще използваме всичките си пари за запълване на тези дупки. Веднага след стабилизиране на времето, започваме с кърпежите”, увери Снежана Първанова.", "date": "2017.05.12", "title": " Предстои изграждане на нова детска площадка и ремонт на фонтана в Дебелец"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b2%d0%b8%d1%86%d0%b5-%d1%82%d1%80%d0%b5%d1%82%d0%b8-%d1%81%d0%b5%d0%b7%d0%be%d0%bd/", "text": "Eкатерина Захариева е родена на 8 август 1975 г. в Пазарджик. Завършила е местната Eзикова гимназия „Бертолт Брехт“, а по-късно висше образование – магистър по право в Пловдивския университет „Паисий Хилендарски“. Началото на юридическата й кариера датира от 2001 г. Работи две години като адвокат. През 2003 г., е назначена за юрисконсулт в Министерството на околната среда и водите. През 2007 г. екоминистерът Джевдет Чакъров я прави директор на дирекция „Правно-нормативно и административно обслужване“ – пост, който заема до края на мандата на тройната коалиция.Политическата кариера на Екатерина Захариева започва през август 2009 г. като заместник-министър на регионалното развитие и благоустройството при министър Росен Плевнелиев. След като Плевнелиев става президент, на 23 януари 2012 г. той я назначава за главен секретар на администрацията си. Тя остава на поста до март 2013 г., когато е назначена от президента за вицепремиер и министър на регионалното развитие в служебния кабинет на Марин Райков. След като Пламен Орешарски съставя правителство, Захариева се връща в президентската администрация – на 29 май 2013 г. тя е началник на кабинета на президента. От 6 август до 7 ноември 2014 г. е заместник министър-председател и министър на регионалното развитие и министър на инвестиционното проектиране в състава на служебното правителство на Георги Близнашки.След поредицата от важни и отговорни постове в кариерата й Екатерина Захариева стоически понесе и резултата от неуспехите на провалилия се правосъден министър Христо Иванов. На 18 декември 2015 г. е назначена от 43-тото народно събрание за негов наследник по спешност. Мандатът й започна с част от приетите поправки в конституцията, предвиждащи разделянето на Висшия съдебен съвет (ВСС), избора на членовете му с квалифицирано мнозинство и възможност на Висшия адвокатски съвет да сезира Конституционния съд. В следващите месеци новата министърка успешно редактира проектите на Иванов за промени в Закона за съдебната власт (ЗСВ). След разпускането на втория кабинет „Борисов“ тя завеща на последователите си проекти за поправки в НПК, ГПК, Семейния кодекс, Закона за изпълнение на наказанията и др. Внесен бе и пакет от поправки, уреждащ детското правосъдие, но всички те все още не са приети окончателно.От 4 май 2017 г. Екатерина Захариева е заместник министър-председател по правосъдната реформа и министър на външните работи. „Чувствам се по-подготвена, отколкото като станах министър на правосъдието. Причината е, че като шеф на кабинета на президента Плевнелиев всички срещи за външната политика са минавали през мен“, заяви министър Захариева по отношение на новия си пост. Тя е мотивирана и позитивна в очакванията си, като акцент в работата й се очаква да бъде посещение у нас на световни ръководители. Най-много ще се радва да дойдат Жан-Клод Юнкер и Ангела Меркел.Въпреки новите си отговорности Екатерина Захариева няма да се отдалечи от съдебната реформа, тъй като като вицепремиер ще отговаря за нея. Като антидот срещу стреса Екатерина Захариева използва спорта и времето прекарано със съпруга си – архитекта Ангел Захариев. Двамата се женят на 11 август 2006 г. и след повече от 10 г. тя обича половинката си както в първия ден. Министърката често тича по 7-8 км в парк остров „Свобода” на р. Марица. Тя обича да катери планини, да кара ски, да пътува и използва всяка свободна минута, за да се отдава на хобитата си.Наградена е и от Съюза на юристите в БългарияНа 18 април 2017 г. Екатерина Захариева бе отличена с почетния знак на Съюза на юристите в България за професионални постижения и активна съюзна дейност. Тя бе сред 11 юристи, който бяха наградени за принос към правосъдието. „Трогнах се, когато ми се обадиха. Приемам почетния знак като признание за добре свършена работа през миналата година от мен и моя екип в Министерството на правосъдието. Ще се боря да продължим с реализацията на съдебната реформа, защото реформа не се прави само със стратегии“, коментира наградата си министър Захариева в социалните мрежи.За неяИска да види възхита в очите на светаЕкатерина Захариева е родена във втората декада на Лъв, който я тласка към непрекъсната показност на собствените качества, към възвеличаване на егото. Не би приела и най-добре платената работа, ако не е престижна. Винаги на първо място е стремежът да стигне върха и да види възхитата в очите на света. Способна е на огнени чувства, но е изпълнена и с желание за помощ и подкрепа, стига да е в нейните възможности. С качествата й ще имаме реформа на висока скорост Сигурен съм, че с качествата, които притежава г-жа Захариева, реформата в българското правосъдие ще продължи на висока скорост. Съгласен съм с нейната оценка, че това е реформата на реформите в България. Ако не придвижим още по-напред реформата в правосъдието, няма да има работни места, няма да има нови инвестиции, няма как да се развиваме и да забогатеем. Стреми се да внесе баланс Уважавам г-жа Екатерина Захариева. Като правосъден министър тя продължи реформите и реализира приетите с измененията на ЗСВ промени. Като председателстващ заседанията на ВСС винаги е изразявала своето мнение и е допринасяла да се види още една гледна точка по въпросите, които обсъждаме. Винаги се стремеше да внесе баланс за постигане на най-правилното решение. ", "date": "2017.05.12", "title": " Екатерина Захариева – Вице трети сезон"}
{"url": "https://trud.bg/%d0%b2%d0%be%d0%b4%d0%b0%d1%82%d0%b0-%d0%b2-%d1%82%d1%80%d0%b8-%d0%bb%d0%be%d0%b2%d0%b5%d1%88%d0%ba%d0%b8-%d1%81%d0%b5%d0%bb%d0%b0-%d0%bd%d0%b5%d0%b3%d0%be%d0%b4%d0%bd%d0%b0-%d0%b7%d0%b0-%d0%bf%d0%b8/", "text": "Водата в ловешките села Дренов, Владиня и Дойренци не е годна за пиене заради завишени стойности на нитрати, съобщават от Регионалната здравна инспекция в Ловеч.Населението на трите села е уведомено. Забранена е употребата на питейна вода в трите села за деца под тригодишна възраст. Причините за увеличените стойности на нитрати се изясняват.", "date": "2017.05.12", "title": " Водата в три ловешки села негодна за пиене заради завишени стойности на нитрати"}
{"url": "https://trud.bg/%d0%bd%d0%be%d0%b2%d0%be%d0%b8%d0%b7%d0%b1%d1%80%d0%b0%d0%bd%d0%b8%d1%8f%d1%82-%d0%ba%d0%bc%d0%b5%d1%82-%d0%bd%d0%b0-%d0%ba%d0%be%d0%b7%d0%b0%d1%80%d0%b5%d0%b2%d0%b5%d1%86-%d0%bf%d0%be%d0%bb%d0%be/", "text": "Новоизбраният кмет на село Козаревец Красимира Колева се закле и подписа клетвения си лист на официална церемония в Община Лясковец. Това стана в присъствието на лясковските местни парламентаристи и председателя им Даниела Арабаджиева и на кмета на Община Лясковец д-р Ивелина Гецова. Частичните избори се проведоха в края на април, като на първи тур бе избран единственият кандидат Красимира Йорданова Колева.Кандидатурата й за кмет на кметство Козаревец бе издигната от ПП ГЕРБ и Колева получи доверие от своите съселяни с 312 действителни гласове от гласувалите общо 359. Изборът се наложи поради ранната кончина на досегашния кмет на село Козаревец Парашкев Парашкевов.Красимира Колева е родена през 1959 година в Козаревец. Работила е в продължение на близо 30 години в кметството като старши специалист-финансист.Познава отлично работата в институцията, познава всеки един от жителите на селото, проблемите и въпросите, които винаги са вълнували козаревчани. Това ще й помага да понесе тежката отговорност на кмет и да продължи напред и успешно да се справя с мисията на управник за добруването на Козаревец.Това й пожелаха и всички присъстващи на церемонията по официалното й встъпване в длъжност.", "date": "2017.05.12", "title": " Новоизбраният кмет на Козаревец положи клетва"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-53-%d0%b1%d0%b8%d0%b2%d1%88%d0%b8-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%b8%d1%81%d1%82%d0%b0%d0%bd%d0%b1%d1%83/", "text": "Турската полиция задържа 53 бивши служители на Истанбулската фондова борса за предполагаеми връзки с движението на Фетхуллах Гюлен (ФЕТО), предаде Ройтерс, позовавайки се на данни от вестник Haberturk.Прокуратурата издаде заповеди за задържането на 102-ма души като част от разследването срещу ФЕТО, сочена от Анкара като организатор на неуспешния опит за държавен преврат от юли 2016 г.Полицейската акция е проведена тази сутрин на 70 адреса в търсене на заподозрени, които са били отстранени от длъжност след юлския неуспешен опит за преврат в Турция. ", "date": "2017.05.12", "title": " Задържаха 53 бивши служители на Истанбулската фондова борса заради връзки с Гюлен"}
{"url": "https://trud.bg/%d0%bc%d0%be%d0%b4%d0%b5%d1%80%d0%b5%d0%bd-%d0%ba%d0%be%d0%bc%d0%bf%d0%bb%d0%b5%d0%ba%d1%81-%d1%81-%d1%85%d0%be%d1%81%d0%bf%d0%b8%d1%81-%d0%b8-%d0%b4%d0%be%d0%bc-%d0%b7%d0%b0-%d0%b2%d1%8a%d0%b7%d1%80/", "text": "Комплексът осигурява денонощна грижа от висококвалифициран екип – Търговище е съвременен, модерно оборудван комплекс от хоспис и Дом за възрастни хора. Осигурява денонощна грижа от висококвалифициран и всеотдаен персонал от 3-ма лекари, 5 медицински специалисти, санитари и други.Хосписът предлага лечение, наблюдение и рехабилитация на трудноподвижни пациенти с хронични заболявания или в процес на възстановяване след травми, операции и мозъчни инсулти. Приемат се и пациенти с ментални увреждания, които се нуждаят от асистиран прием на медикаменти и подпомагане в обслужването.„АлфаМед” разполага с медицински кабинет, манипулационна с превързочна, лечебна физкултура и рехабилитация.Хосписът има 3 интензивни сектора за настаняване на тежко болни. Капацитетът е за 30 човека.В  е изграден и модерен Дом за възрастни хора за 40 души.Комплексът разполага с единични и двойни стаи, оборудвани с алармена инсталация, противопожарно известяване, климатизация и други. Общите помещения са под видеонаблюдение.Има собствен ресторант, осигуряващ 4 хранения с биопродукти от собствена ферма. Менюто е изготвено според потребностите на всеки пациент от диетолог.На разположение на потребителите на услугите са много добре оборудвани фитнес, парна баня, сауна и други. Стаите са с цифрова телевизия, безплатен интернет, самостоятелни санитарни помещения.Допълнителни услуги към пакетните предложения на :Търговище, бул. “29 Януари” 16 office@alfamed.bg Aдминистрация: +359/886874183 Mедицински управител +359/878175901, +359/897990399; Информация за пациентите +359/886784700", "date": "2017.05.12", "title": " Модерен комплекс с хоспис и дом за възрастни хора заработи в Търговище\t\t\t "}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b1%d0%b0%d1%89%d0%b0-%d0%b8-%d1%81%d0%b8%d0%bd%d0%be%d0%b2%d0%b5-%d0%bd%d0%b0%d0%bf%d0%b0%d0%b4%d0%bd%d0%b0%d0%bb%d0%b8-%d1%81-%d0%bf%d0%b8%d1%89/", "text": "Полицията в Монтана разкри извършено преди пет дни въоръжено нападение над криминално проявен мъж в монтанско село. В дома на апаша с пистолети са нахлули баща и двамата му сина.А причината за сблъсъка е спор за пари, съобщиха от Областната дирекция на МВР. На 9 май тази година Георги М. /37 г./ от село Сливовик подаде жалба на полицията, че предишната вечер след 22 часа трима мъже с пистолети се вмъкнали в къщата му, отправили му заплахи, нанесли му побой и задигнали 200 лева от портфейла му.Местопроизшествието е било посетено от служители на полицията в Лом, които започнали издирване и установили нападателите – 53 годишния Борис Р. и синовете му Ангел Б./34 г./ и Петко Б./36 г./, и тримата от село Доктор Йосифово.Мъжете разказали, че Георги им дължал 100 лв от доста време и отишли в къщата му, за да приберат парите си. Домакинът обаче ги посрещнал с кирка в ръце, заявил, че няма пари и не може да им върне нищо. Спорът прераснал в бой, в който Георги М. отнесъл удар с пистолет в главата.От тримата нападатели е иззет газов пистолет. Нападнатият Георги М. има 30 заявителски материала за различни престъпления и е лежал в затвора, уточниха криминалисти. Работа по изясняването на случая продължава полицията в Лом.", "date": "2017.05.12", "title": " Заловиха баща и синове, нападнали с пищов апаш"}
{"url": "https://trud.bg/%d0%bd%d0%b0%d0%b4-100-%d0%bc%d0%b8%d0%bd%d1%8c%d0%be%d1%80%d0%b8-%d0%be%d1%82-%d0%b1%d0%be%d0%b1%d0%be%d0%b2-%d0%b4%d0%be%d0%bb-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82/", "text": "Над 100 миньори от нощната и първа смяна от мини „Бобов дол“ се събраха на протест тази сутрин пред централното управление на дружеството заради неполучени заплати и неизплатени ваучери за храна, информира . ", "date": "2017.05.12", "title": " Над 100 миньори от „Бобов дол“ на протест"}
{"url": "https://trud.bg/200-%d0%bb%d0%b5%d0%b2%d0%b0-%d0%b3%d0%bb%d0%be%d0%b1%d0%b0-%d0%b7%d0%b0-%d1%88%d0%be%d1%84%d1%8c%d0%be%d1%80-%d0%bf%d1%81%d1%83%d0%b2%d0%b0%d0%bb-%d0%bf%d0%be%d0%bb%d0%b8%d1%86%d0%b0%d0%b8/", "text": "Парична глоба наложи Районният съд в Берковица на шофьор, който заради съставен акт, се нахвърлил с обиди и заплахи срещу служителите на полицията, съобщиха от Областната дирекция на МВР.Скандалът избухнал в четвъртък малко преди 10 часа в центъра на село Спанчевци. Полицаи от Районното управление на МВР във Вършец спрели за проверка автомобил „Сузуки Витара“ с монтанска регистрация, управляван от Иван П./44 г./ от Берковица.Униформените установили, че водачът е нарушил Закона за движение по пътищата и му съставили акт. При връчването на документа обаче шофьорът се развилнял и засипал пазителите на реда с обиди и закани.Наричал ги „нещастници”, заплашил, че „ ще им се случи нещо лошо”, използвал и нецензурни думи. Заради непристойното му държане Иван П. е бил задържан и му е съставен и втори акт за дребно хулиганство. Районният съд в Берковица наказал шофьора с 200 лева глоба.", "date": "2017.05.12", "title": " 200 лева глоба за шофьор, псувал полицаи"}
{"url": "https://trud.bg/3-%d0%bf%d1%80%d0%b8%d1%87%d0%b8%d0%bd%d0%b8-%d0%b7%d0%b0%d1%89%d0%be-%d1%81%d1%8a%d0%b4%d1%8a%d1%82-%d0%be%d0%bf%d1%80%d0%b0%d0%b2%d0%b4%d0%b0%d0%b2%d0%b0-%d0%be%d0%b1%d0%b2%d0%b8%d0%bd%d1%8f%d0%b5/", "text": "Противоречива съдебна практика, промяна на доминиращата практика или други обстоятелства, свързани с тълкуването на закона, които не компрометират тезата на прокурора, внесъл обвинителния акт или поддържал обвинението, е най-честата причина за постановяване на оправдателни присъди. Това констатира Инспекторатът към ВСС при тематична проверка относно причините за постановяване на оправдателни присъди, съобщава пресцентърът на институцията.Проверката е по заповед на главния инспектор на Инспектората към ВСС Теодора Точкова и бе извършена през 2016 г. на база събрана информация по време на комплексни планови проверки на дейността на прокуратурите през 2014 и 2015 г., включени в годишната планова програма на Инспектората за миналата година. Комплексни планови проверки бяха извършени в 9 окръжни, 3 военно-окръжни и 17 районни прокуратури.През 2014 и 2015 г. са постановени общо 259 оправдателни присъди по обвинителни актове на проверените прокуратури – малко над 2% от всички постановени 11 276 присъди на съдилищата през тези две години. При повече от половината оправдателни присъди /140/ причината е противоречива съдебна практика, промяна на доминиращата практика или други обстоятелства, свързани с тълкуването на закона, които не компрометират тезата на прокурора, внесъл обвинителния акт или поддържал обвинението.Става дума за различно разбиране на съдържанието на материално-правните разпоредби на Наказателния кодекс /НК/ и на различна съвкупна преценка на доказателствата от страна на съда и на прокурора. Правят впечатление различията в прилагането на чл. 9, ал 2 НК /малозначителност на деянието/, както и противоречивата съдебна практика по въпроса дали отпадъкът от тютюна, т.нар. „пул”, е акцизна стока или не при прилагането на чл. 234 НК /продажба или държане на акцизни стоки без бандерол, когато такъв се изисква по закон/.Следващата най-често срещана причина за постановяване на оправдателни присъди е събиране на нови доказателства в съдебната фаза, които не са могли да бъдат установени на досъдебното производство. 46 от оправдателните присъди за 2014 и 2015 г. се дължат на тази причина. Например – назначаване и изготвяне на нова експертиза, резултатите от която довеждат до изменение на обвинението в съдебната фаза, промяна на свидетелските показания в съдебната фаза и други, което не следва да се свързва с грешки и слабости в работата на конкретните прокурори.По едно от проверените дела подсъдим е бил оправдан, защото не е било доказано по изискуемия от закона несъмнен начин, че именно той е прокарал в обръщение неистински подправен паричен знак – банкнота от 10 лв. Това се дължи основно на промяна на показанията на разпитани по делото свидетели в съдебно заседание в сравнение с показанията им, дадени на досъдебното производство.Другите две причини за постановяване на оправдателни присъди са пропуски, грешки или пасивност при събиране на доказателствата в хода на досъдебното производство /32 оправдателни присъди през 2014 и 2015 г./ и неправилно квалифициране на деянието с обвинителния акт /33 оправдателни присъди през този период/. Поначало двете причини са свързани, тъй като наличието на грешки и пропуски в събирането на доказателствата в хода на досъдебното производство в повечето случаи води до неправилно квалифициране на деянието с обвинителния акт.Установено е по проверените дела, че подсъдими са били оправдани поради недоказано авторство на деянието – заради пропуски при събирането на доказателства в досъдебното производство или поради допуснати в тази фаза съществени нарушения на процесуалните правила – например при проведено разпознаване, заради които допуснати нарушения съдът е изключил протокола за това процесуално-следствено действие от доказателствата по делото.Намаляването на оправдателните присъди, дължащи се на тези две причини, е непосредствена цел в работата на проверените прокуратури. Положително се оценяват усилията на административните им ръководители за преодоляване на слабата активност на разследващите органи при събиране на доказателствата. В преобладаващата част от проверените прокуратури има ефективно ръководство и надзор на наблюдаващия прокурор върху разследването, но има и отделни случаи, при които те не се осъществяват своевременно и ефективно.При проверките Инспекторатът не констатира оправдателна присъда, постановена поради пропуски и процесуална пасивност на прокурора в съдебната фаза или неподаване на съответен протест. Петте групи причини за постановяване на оправдателни присъди са формулирани и въведени с приложение към Указанията за подобряване на организацията на работата в Прокуратурата на Република България по наказателно-съдебния надзор. Целта на Указанията, утвърдени от главния прокурор, в сила от 1 януари 2014 г., е именно намаляване на случаите на постановени оправдателни присъди поради субективни пропуски на органите на досъдебното производство.Инспекторатът констатира, че с Указанията е създадена ефективна система в прокуратурата, чрез която не само статистически се обобщават оправдателните присъди, а и детайлно се анализират причините за постановяването им.Необходимо е да се повишат изискванията към квалификацията на разследващите органи и ефективно да се ангажира тяхната активност и отговорност в процеса на разследване. Нужно е също да продължат действията за поддържане на високо професионално ниво на прокурорите и усилията за хармонизиране на практиката по приложение на закона между съдилищата и прокуратурите, както и между различните инстанционни нива на прокуратурите.Инспекторатът препоръчва непрекъснато повишаване на квалификацията на прокурорите – чрез обучителни семинари и срещи за обсъждане на константната съдебна практика. Препоръчва още съвместни семинари и обучения на прокурори и разследващи полицаи от съответните териториални дирекции на МВР за повишаване квалификацията на разследващите органи и подобряване взаимодействието между органите на разследването и прокуратурата.Актът за резултатите от извършената тематична проверка „Оправдателни присъди – причини” може да се прочете на интернет страницата на .", "date": "2017.05.12", "title": " 3 причини защо съдът оправдава обвиняеми"}
{"url": "https://trud.bg/205-%d0%bc%d0%b8%d0%bb%d0%b8%d0%be%d0%bd%d0%b0-%d0%b5%d0%b2%d1%80%d0%be-%d1%87%d1%83%d0%b6%d0%b4%d0%b5%d1%81%d1%82%d1%80%d0%b0%d0%bd%d0%bd%d0%b8-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8/", "text": "Произведена е продукция за над 1,5 млрд. лв.Близо 205 млн. евро са чуждестранните инвестиции в икономиката на област Търговище през 2015 г. От тях над 173 млн. евро са вложени в промишления сектор в община Търговище, отчита статистиката. Данните за 2016 г. още не са обобщени, но имайки предвид обновяването на големи чуждестранни производствени мощности в областния център и изграждането на нови, се очаква да са със значителен ръст.Предприятията в цялата област са 3886, като в Търговище са ситуирани 2349 от тях. Произведената продукция от фирмите в най-голямата община е била за над 1,1 млрд. лв. от отчетените 1,5 млрд. за областта.На областно ниво има 10 големи предприятия, в които са ангажирани над 250 души. Средните са 51, а микрофирмите са 3538, показва още справката на статистиката.В предприятията в областта са заети 25 427 души. Работещите в различните сфери в петте общини са общо 28 629 души.В преработващата промишленост заплати получават над 8000 жители на областта, като този сектор е най-развит в общинския център, където са ангажирани над 5600 души. На второ място по осигурена заетост е търговията, следвана от селското и горското стопанство. В образованието са били ангажирани над 2600, а в административни и спомагателни дейности над 2300 от работещите в областта.Най-добре платени по показател средна годишна брутна заплата са били работещите в държавното управление. Там са отчетени над 11 000 лева.Възнагражденията, без изключение в отделните сектори, са по-високи в община Търговище на фона на останалите в областта.Ангажираните във финансови и застрахователни дейности също са се радвали на по-добро заплащане. След тях е хуманитарното здравеопазване. В областния център сред по-високите възнаграждения е и преработващата промишленост, доставката на вода и други. Най-зле платени са били хората, заети в хотелиерството и ресторантьорството.Към четвъртото тримесечие на 2016 г., заедно с премиите, средната заплата за областта е стигнала 799 лв., което я прави най-ниската в Североизточния район, но е около средата в национален мащаб.", "date": "2017.05.12", "title": " 205 милиона евро чуждестранни инвестиции в икономиката"}
{"url": "https://trud.bg/%d0%b8%d0%bf%d0%b8-%d0%b1%d0%bb%d0%b8%d0%b7%d0%be-50-%d0%be%d1%82-%d0%b1%d1%80%d1%83%d1%82%d0%bd%d0%b0%d1%82%d0%b0-%d0%bd%d0%b8-%d0%b7%d0%b0%d0%bf%d0%bb%d0%b0%d1%82%d0%b0-%d0%be%d1%82%d0%b8%d0%b2/", "text": "40% от произведеното в българската икономика постъпва като данъци в бюджета, като този процент е нараснал с пет на сто за последните пет години, съобщават от Института за пазарна икономика.Главният икономист на института Десислава Николова повтори тезата, че през последните години у нас се увеличава ролята на държавата в икономиката и преразпределението през бюджета у нас нараства, което от ИПИ оценяват като отрицателна тенденция. Николова призна пред , че средствата (като дял от БВП), които преразпределят през бюджетите си развитите страни от ЕС, са значително по-голям процент.Данъчната тежест понася най-вече средностатистическият българин, който работи „на светло“, коментира още Десислава Николова, като припомни, че косвените данъци са съществен процент.„Тук ние включваме, освен ясните видими, преки данъци – т.е. данъците върху дохода, 10-те процента, които всички плащаме, осигуровките… Ние включваме непреките данъци, които много често се пропускат от хората, защото те не ги виждат. Те са включени в цените на всички стоки и услуги, които потребяваме.Това, което излиза като усреднена сметка за повечето българи е, че между 40 и 50% от нашата брутна заплата де факто отива за данъци“, каза Николова.Тя обясни и кога настъпва у нас т.нар. „ден на свобода от правителството“ – този момент в годината, когато всеки данъкоплатец чрез доходите си е „изплатил“ всички данъци и такси на държавата и започва да работи за себе си. „Ако човек работи, плаща си съвестно осигуровките и данъците, най-вероятно неговият ден „свобода от правителството“ ще настъпи някъде през лятото“, коментира още Десислава Николова.136 дни средно са необходими за достигане на деня на данъчната свобода у нас, са изчислили от ИПИ, които предлагат и възможност на всеки работещ – чрез интернет платформата „Колко давам“, да изчисли кога конкретно за него настъпва този „ден на свободата“.", "date": "2017.05.12", "title": " ИПИ: Близо 50% от брутната ни заплата отива за данъци"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%bd-%d0%bb%d0%b0%d0%b3%d0%b0%d1%80%d0%b4-%d0%b4%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b2%d0%b0%d1%88%d0%b5%d1%82%d0%be-%d0%bb%d0%b8%d0%b4%d0%b5/", "text": "Министър-председателят Бойко Борисов беше поздравен от управляващия директор на Международния валутен фонд Кристин Лагард по повод избирането му за премиер, съобщава правителствената информационна служба.В поздравителния си адрес до министър-председателя Лагард отбелязва, че очаква продължаване на ползотворното и ефективно сътрудничество, което е съществувало в отношенията с българските власти и лично с премиера Борисов в предходните му мандати.„Вашето лидерство остава от критично значение за осигуряването на просперитета на България чрез опазване на фискалната устойчивост и подкрепата за растежа и инвестициите“, допълва Кристин Лагард.", "date": "2017.05.12", "title": " Кристин Лагард до Борисов: Вашето лидерство остава от критично значение за просперитета на България\t\t\t"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%b3%d0%bb%d0%b0%d0%b2%d1%87%d0%b5%d0%b2-%d0%bc%d0%b0%d1%80%d0%b5%d1%88%d0%ba%d0%b8-%d1%81%d0%b5-%d0%b5-%d0%be%d1%82%d0%ba%d0%b0%d0%b7%d0%b0%d0%bb-%d0%be/", "text": "Веселин Марешки се е отказал от имунитета си на народен представител. Това съобщи председателят на Народното събрание Димитър Главчев от трибуната на Народното събрание в началото на пленарното заседание.С писмо от 11 май 2017 г. Веселин Марешки е информирал председателя на парламента, че дава съгласие за снемане на имунитета си като народен представител в 44-ото Народно събрание във връзка с искането на главния прокурор Сотир Цацаров.", "date": "2017.05.12", "title": " Димитър Главчев: Марешки се е отказал от имунитета си"}
{"url": "https://trud.bg/%d0%bd%d0%b0%d0%b1%d0%b8%d1%80%d0%b0%d1%82-%d0%ba%d0%b0%d0%b4%d1%80%d0%be%d0%b2%d0%b8-%d0%b2%d0%be%d0%b9%d0%bd%d0%b8%d1%86%d0%b8-%d0%b7%d0%b0-%d0%b1%d0%b8%d0%b2%d1%88%d0%b0%d1%82%d0%b0-%d1%82%d0%b0/", "text": "43 вакантни длъжности в под.26 240 в Сливен бяха обявени със заповед на министъра на отбраната. Поделението е част от бившата танкова бригада, сега – Център за подготовка на специалисти в Сливен – съобщиха от формированието.Сред обявените за назначение позиции най-много са за механик-водачи и мерачи на танк – общо 26, набират се и 10 шофьори с професионалната категория „С“.Изискването към всички кандидати е да имат средно образование, да не са осъждани, както и да не са навършили 28 или 41 години. Кандидатите на възраст не повече от 41 години трябва да са били на кадрова военна служба и да не са били освободени по дисциплинарен ред и да не са придобили право на пенсия.", "date": "2017.05.12", "title": " Набират кадрови войници за бившата танкова бригада в Сливен"}
{"url": "https://trud.bg/%d0%be%d0%b4%d0%be%d0%b1%d1%80%d0%b8%d1%85%d0%b0-%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%bf%d0%be%d1%81%d1%82%d0%b0%d0%bd%d0%be%d0%b2%d0%bb%d0%b5%d0%bd%d0%b8%d0%b5%d1%82%d0%be-%d0%b7/", "text": "Правителството одобри изменения в постановлението, което регламентира координацията на институциите по въпросите на Европейския съюз. Това съобщиха от пресцентъра на МС.Част от промените отразяват новата структура на Министерския съвет, а друга от тях прецизират отговорностите по представителството на България на заседанията на Съвета на ЕС.Заместник министър-председателят по правосъдната реформа и министър на външните работи Екатерина Захариева ще представлява страната ни на заседанията на Съвет „Общи въпроси“ и Съвет „Външни работи“. Тя ще отговаря и за внасянето в МС на позициите за заседанията на Европейския съвет.Вицепремиерът Томислав Дончев ще участва в заседанията на Съвет „Общи въпроси/Кохезионна политика“.Министърът за Българското председателство на Съвета на ЕС 2018 Лиляна Павлова ще представлява страната ни на заседанията на Съвет „Общи въпроси“, когато темите са свързани с ротационното председателство на ЕС.С измененията в постановлението министър Павлова е определена за председател на Съвета по европейските въпроси (СЕВ) към МС.Регламентира се и преобразуването на временната работна група към СЕВ, която отговаря за изготвянето на позиции и участието на българската страна в преговорите за оттегляне на Великобритания от ЕС, в постоянна, тъй като процесът на преговори по Брекзит навлиза в своята същинска фаза.", "date": "2017.05.12", "title": " Одобриха промени в постановлението за координация по въпросите на ЕС"}
{"url": "https://trud.bg/%d0%b4%d0%b0-%d0%bd%d0%b0%d0%bf%d1%80%d0%b0%d0%b2%d0%b8%d0%bc-%d0%bf%d0%be%d0%b5%d0%b7%d0%b8%d1%8f%d1%82%d0%b0-%d0%be%d1%82%d0%bd%d0%be%d0%b2%d0%be-%d0%b2%d0%b5%d0%bb%d0%b8%d0%ba%d0%b0/", "text": "Норвежец събра част от изказванията на американския президент Доналд Тръмп в стихосбирка и ги публикува.Книгата носи името „Да направим поезията отново велика” (Make poetry great again) и е представена като изцяло съставена от речи, интервюта и други изявления на президента на САЩ. Заглавието прави препратка към мотото, под което премина предизборната кампания на президента – „Да направим Америка велика отново”.„Това, което Тръмп говори, е по-близо до поезията и художествената измислица, отколкото до действителността. Потресаващо е, че толкова необмислена и сякаш слабо подготвена реторика е донесла победа в избирателна кампания”, каза за в. „Афтенпостен” авторът на книгата Крис Фелт.Сред избраните откъси са думите на Тръмп по адрес на дъщеря му Иванка преди десетина години:Казах, Че ако Иванка Не ми беше дъщеря Може би Щях да изляза с нея.Според автора на книгата, въпреки ролята на безмилостен и твърд политик, която Тръмп играе, цитатите му разкриват „отчаяние, несигурност и може би комплекс за малоценност”.„Стихосбирката” е на цена от 299 крони (32 евро) и е с първоначален тираж 2000 бройки, една от които е изпратена на Доналд Тръмп, съобщават от издателството.", "date": "2017.05.12", "title": " „Да направим поезията отново велика”: Норвежец издаде „стихосбирка” от изказвания на Тръмп"}
{"url": "https://trud.bg/%d0%b2%d0%b7%d1%80%d0%b8%d0%b2-%d0%b8%d0%b7%d0%b1%d1%83%d1%85%d0%bd%d0%b0-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d1%80%d0%b8%d0%bc-%d0%bd%d1%8f%d0%bc%d0%b0-%d0%b4%d0%b0%d0%bd/", "text": "В района на Централната поща в италианската столица Рим е избухнала експлозия, предаде ANSA.Според първоначалните данни инцидентът е предизвикан от взривно устройство, заложено между двама автомобила.Възможно е да е повредена кола, паркирала наблизо.Засега не се изключва никаква версия: взривът може да е както от саморъчна бомба, така и от професионално изготвено взривно устройство.На място са изпратени пожарникари, полицейски служители и екипи за обезвреждане на взривни устройства.Районът е отцепен. Няма данни за пострадали.", "date": "2017.05.12", "title": " Взрив избухна в центъра на Рим, няма данни за пострадали"}
{"url": "https://trud.bg/%d0%b8%d0%b7%d0%bf%d0%bb%d0%b0%d1%89%d0%b0%d1%82-%d0%bd%d0%b0%d0%b4-855-000-%d0%bb%d0%b2-%d0%bd%d0%b0-%d1%80%d0%b0%d0%b1%d0%be%d1%82%d0%bd%d0%b8%d1%86%d0%b8-%d0%be%d1%82-%d1%84%d0%b0%d0%bb%d0%b8/", "text": "302-ма бивши работници от фалиралия девненски химически завод „Полимери“ АД ще получат заработените си преди години заплати в размер на 855 712,92 лв.Това постанови съдията по несъстоятелността Цвета Павлова, която със свое определение одобри частична сметка за разпределяне на средствата, постъпили от осребряване на част от имуществото на дружеството, съобщиха от Варненския окръжен съд. Оттам уточниха, че кредиторите ще получат вземанията си в пълен размер, ако в едноседмичен срок определението не бъде обжалвано от някоя от страните по делото.Издължаването към работниците стана възможно, след като „Полимери“ АД си върна по съдебен ред голяма част от имуществото на завода за над 25 млн. лв., прехвърлено от собственика Николай Банев в дъщерна компания „Полимери инвест“ година преди обявяването на фалита.Стартът на процедурата по несъстоятелност бе даден на 12 декември 2012 г., а реално заводът спря работа две години по-рано. Голяма част от халетата бяха сринати и преработени като рециклиран бетон, а съоръженията нарязани за скрап.Сред тях бе и инсталацията за преработка на опасния отпадък от производството трихлоретан. Обезвреждането на 2600 куб. м от отровния химикал, съхраняван в амортизирани цистерни на територията на завода, ще струва над 12 млн. лв. и остана ангажимент на държавата. Заради течове на трихлоретан на два пъти през последните 3 г. в Девня бе обявявано частично бедствено положение. ", "date": "2017.05.12", "title": " Изплащат над 855 000 лв. на работници от фалиралия завод „Полимери“"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%b8%d0%b2%d0%b0%d0%bd%d0%be%d0%b2-%d0%b5-%d0%bd%d0%be%d0%b2%d0%b8%d1%8f%d1%82-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d1%81%d0%b4%d0%b2/", "text": "Hлавният секретар на МВР Младен Маринов представи днес пред служителите на Столичната дирекция на вътрешните работи новия директор старши комисар Ивайло Иванов. Това съобщиха от пресцентъра на МВР.Ивайло Стефанов Иванов е роден през 1977 г. в Луковит. Започнал е в системата на МВР през 1999 г. като полицай в столичната дирекция, преминал е през длъжностите: полицейски командир и началник група в СДВР, зам.- директор на РДГП „Аерогари” и директор на РДГП „Драгоман”.Завършил е бакалавърска степен във ВИПОНД- МВР през 2001г. специалност „Противодействие на престъпността и опазване на обществения ред”. През 2010 г. е защитил магистратура – специалност „Право” в ЮЗУ „Неофит Рилски”.Със заповед на министър Валентин Радев от 11 май 2017 г. Ивайло Иванов е назначен за директор на СДВР.", "date": "2017.05.12", "title": " Ивайло Иванов е новият директор на СДВР (СНИМКИ)"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%bd%d0%be%d0%b2%d0%b0%d0%ba%d0%be%d0%b2-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0-%d0%bf/", "text": "Евродепутатът от ГЕРБ/ЕНП Андрей Новаков внесе в Европейската комисия предложение за нова програма на стойност 1.25 млн. евро. Проектът цели прекратяване манипулациите на километражите в употребявани автомобили и ще работи във всички държави от Европейския съюз (ЕС).Предложението, което носи името O.R.E.L., предвижда единна информационна система, която обединява данните, събирани по време на годишните технически прегледи и позволява тяхната обмяна в ЕС.Така показанията за пробег на всяка кола ще бъдат обновявани по време на ежегодния технически преглед и ще са достъпни на специално създаден за целта сайт. По този начин разминаване между официалните и посочените от търговеца на употребявани автомобили данни би означавало опит да бъде заблуден потенциалният купувач. Инициативата е подкрепена от Съюза на българските автомобилисти (СБА).Проучвания показват, че над 30% от всички употребявани автомобили в Европа са с манипулирани километражи, което ощетява купувачите средно с по 3000 евро на автомобил. Порочната практика нанася щети на бюджета на ЕС около 9.6 млрд. евро годишно.Предложението на Новаков е базирано върху съществуваща практика в Белгия и Холандия и цели затегнат контрол срещу манипулациите на автомобилните километражи, които ощетяват потребителите на автомобили втора ръка и представляват пряка заплаха за сигурността им.", "date": "2017.05.12", "title": " Андрей Новаков предложи европейска програма срещу манипулирането на километражите"}
{"url": "https://trud.bg/%d0%b8%d0%bc%d0%b0-%d0%bb%d0%b8-%d0%bd%d0%b5%d1%89%d0%be-%d0%bf%d0%be-%d0%b3%d0%b0%d0%b4%d0%bd%d0%be-%d0%be%d1%82-%d1%87%d0%b5%d1%80%d0%b2%d0%b5%d0%b9-%d0%b2-%d1%8f%d0%b1%d1%8a%d0%bb%d0%ba%d0%b0%d1%82/", "text": "Жена сънува кошмар през нощта и започва силно крещи, като с това събужда мъжа си.– Какво има, скъпа? – пита той.– Сънувах, че ме гонят канибали и бягам, а пред мен има огромна бездна. Нямам друг избор, скачам и политам надолу. За щастие, успявам да сграбча едно дърво, което стърчи от една скала… и след това се събудих.– Е, виждаш ли, успяла си да се спасиш, а сега пусни дървото! Дама блъска с колата си мъж на улицата. Скача от автомобила си, за да му помогне, и добавя:– За щастие сме пред лекарски кабинет!– Да, но лекарят съм аз – отговаря мъжът. Време е за малко фитнес… Започвам с вдигане на вежди от легнало положение. По време на войната в Югославия. Два МиГ-а патрулират въздушното пространство. Никакви нарушения не се забелязват. От скука пилотите спорят един с друг:– Брат, а на бас, че мога да сваля ей оная врана с една ракета!– Не, не можеш, много е малка.– 100 долара, ако я сваля!– Договорено!Стреля пилотът на първия МиГ с ракета по враната. Чува се взрив и към земята политат огромно количество черни отломки.…Враната е удивена, удивени са и пилотите на двата МиГ-а. Най-удивен е обаче пилотът на ударения невидим F117. Младеж чака гаджето си на среща. Стои, чака – мадамата я няма. Младежът си мърмори:– Да-а-а, стърчим си тука като двама глупаци… Семейство отива на хотел:– Стая за една вечер – иска мъжът.– Голяма късметлийка сте – казва рецепционистката на жената, – обикновено той наема стая за един час. Една жена започнала ремонт. Извикала бояджия, който боядисал цялата къща за няколко дни и си тръгнал. Прибрал се съпругът, тръгнал да си ляга, пипнал боята на вратата и си отпечатал ръцете на стените.След скандала жената отново се обадила на бояджията:– Моля ви, всичко е много добре, но не може ли пак да дойдете? Само за половин час…Човекът се съгласил. Жената го посрещнала на вратата:– Много съм ви благодарна за добре свършената работа! Но елате с мен в спалнята – искам да ви покажа местата, на които мъжът ми си сложи ръцете вчера!Бояджията я погледнал и отговорил:– Стопанке, не искам да те обиждам, ама по-добре дай една бутилка ракия и да считаме въпроса за приключен, а! – Какви красиви къдрици имате!– Благодаря. Цяла сутрин ги навивах.– Така ли? Мислех, че са ви по рождение…– Ако бяха по рождение, щях да ги изправям! В училището:– Госпожо, какво ни предавахте днес?– Гошко, как можеш да ми задаваш толкова глупав въпрос?– Но, госпожо, мама и татко всяка вечер ме питат за това. Между руси колежки:– Ау, че хубава рокля. Колко жалко!– Защо?– Ами имаш рожден ден, а мъжът ти в командировка!– Не се тревожи толкова мила, комшията също има вкус! – Защо държиш тоя аквариум в офиса? – питат бизнесмен.– Знаете ли колко е приятно да видиш някого, който си отваря устата и не иска пари… Въпрос към Радио Ереван:– Кое може да бъде по-противно от това да намериш червей в ябълката?Отговор:– Да намериш половин червей… Жена, която консумира вредни храни и напитки:– Жули Е-та. – Моите съседи вчера много харесаха музиката, която бях надънил!– Как разбра това?– От кеф направо чукаха по тръбите на парното! Лекар към пациент:– Длъжни сте веднага да пристъпите към строга диета: само нетлъсто месо, отказвате се от сладките неща, никакъв хляб, никакъв алкохол, цигари – абсолютно забранени, също така без кафе и никакви сексуални контакти… А, и най-важното, повече се радвайте на живота, скъпи мой… Късно през нощта мъж и жена са в леглото.Жената в просъница чува:– Мила, кога ще правим секс?Жената сънено отговаря:– Ооо, много съм уморена, а и главата ме боли!Мъжът:– Спи, спи, аз не на теб, по телефона говоря. – Алоооо… Полицията ли еееее?– Да, кажете?– Искам да подам оплакване. Следят ме!– Кой?– Имам списък… 350 човека.– Къде бе?– Във фейсбук… В сервиза блондинка спира колата и казва:– Не върви!Монтьорът отваря капака и вижда там бележка: „На колата нищо й няма, тя не може да кара. Няма да плащам.“Затваря и казва:– Госпожо, не можем да я поправим.– Ма, никакви майстори не сте. Вече пети сервиз ми отказва…", "date": "2017.05.12", "title": " Има ли нещо по-гадно от червей в ябълката?"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0%d1%82%d0%b0-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d0%b7%d0%b0-%d1%87%d0%b8%d0%bf%d0%b8/", "text": "Над 900 четириноги вече са с паспортиМасово чипиране на домашните кучета започна първа община Търговище още в края на февруари. Кметовете на населените места извършват преброяване на домашните любимци и дворните пазачи. Досега е установено, че в 41 села и квартали има над 3500  животни. От други 12 все още се чакат данни.На ветеринарните лекари отново са изпратени писма, напомнящи задълженията им да информират Областната дирекция по безопасност на храните и общинската администрация за регистрираните при тях кучета.В резултат на предприетата масова кампания, разпоредена от кмета на общината д-р Дарин Димитров, стартира организирано масово поставяне на чипове и на дворните кучета по селата. Първи се справиха в село Маково, където в рамките на ден поставиха маркировка на 76 домашни любимци. В момента тече чипиране и подготовка в други 15 села.В резултат на кампанията собствениците на кучета започнаха регистрация на животните. В края на 2016 г. в общината бяха вписани едва 141 любимеца. С паспорти към началото на май вече са над 900.Поставянето на чиповете по селата се извършва по заявка на кметовете, които организират населението и осигуряват ветеринарен лекар на място. Собствениците на кучета плащат по 15 лв. за чип и паспорт, а кметовете после регистрират животните в общината.Управителите на етажната собственост пък са длъжни да впишат в домовата книга всички домашни любимци, които се отглеждат във входовете им. Тези данни трябва да се предадат на местната администрация. Тези по дворовете на къщите в града се засичат от контрольорите от местната администрация.Секретарят на общината Христалина Халачева съобщи, че  в кметството работи екип, който синхронизира местните наредби със законодателството, за да се засилят проверките и да се налагат адекватни санкции. „Намаляването на уличните кучета няма как да стане, без да се регулира отглеждането на домашни. Проблем са т.нар. вилни зони, от които всяка есен се пускат стотици кучета и те влизат в града. Други рискови обекти са тези в промишлените зони и животновъдните обекти, където има десетки кучета, които създават поколения и увеличават популацията на уличните.  Има закон и той ще се спазва, категорични сме”, каза Халачева.В населените места и т.нар. вилни зони ще бъдат пуснати допълнителни мобилни групи за проверки.  Ще се налагат глоби от по 200 лв. на всеки стопанин, чието животно няма чип и не е регистрирано.", "date": "2017.05.12", "title": " Общината организира кампания за чипиране на домашните кучета"}
{"url": "https://trud.bg/%d0%b0%d0%b2%d1%82%d0%be%d0%ba%d0%b8%d0%bd%d0%be-%d1%82%d1%80%d1%8a%d0%b3%d0%b2%d0%b0-%d0%bd%d0%b0-%d1%82%d1%83%d1%80%d0%bd%d0%b5-%d0%b8%d0%b7-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81/", "text": "Единственото у нас пътуващо автокино тръгва на майско турне с две от нашумелите български продукции – „Воевода“ и „Докато Ая спеше“. Първи под звездите ще ги гледат варненци на 19 май, а до края на месеца прожекции ще има в още 9 градове от страната.Салоните са паркинги и полигони, на които на височина от 2 метра се опъва външен филмов екран с размери 5 на 10 метра, а звукът се приема директно от радиото в автомобила на предварително посочена честота. Киното продава билети чрез сайта си на цени от 7 лв. за деца до 14 г. и 8 лв. за възрастни.Безплатни са прожекциите за хора в неравностойно положение. Автокиното ще повтаря маршрута си и през лятото, като всеки месец ще има по две или три прожекции на родни и чужди продукции в градовете Варна, Добрич, Русе, Велико Търново, Плевен, София, Пловдив, Стара Загора, Сливен и Бургас.", "date": "2017.05.12", "title": " Автокино тръгва на турне из България с две родни заглавия"}
{"url": "https://trud.bg/%d1%81%d1%8a%d0%b4%d1%8f%d1%82-%d1%88%d0%b5%d0%b1%d0%b5%d0%ba%d0%b0-%d0%b7%d0%b0-%d0%b7%d0%b2%d0%b5%d1%80%d1%81%d0%ba%d0%b8-%d0%b1%d0%be%d0%b9-%d0%bd%d0%b0-%d0%bc%d0%b0%d0%b9%d0%ba%d0%b0-%d0%bc%d1%83/", "text": "Окръжната прокуратура в Шумен предаде на съд Петър Петров-Шебека /23г./, направил опит да убие родната си майка с особена жестокост. Две са обвиненията срещу него – освен за опит за убийство и за непристойни действия, съпроводени със съпротива срещу полицаите, съобщават от Апелативна прокуратура-Варна.Кървавата разпра се разигра на 5 декември в Шумен и шокира обществеността, а битата майка на 58 г. оцеля по чудо след тежка кома. Сега се очаква окръжния съд в Шумен да насрочи делото.Както „Труд“ писа, 23-годишният мъж поискал 300 лв. от майка си, тя отказала да му ги даде и синът се нахвърлил с ритници и юмруци върху нея. Майката Генка Х. избягала на стълбището, но той я открил там в безпомощно състояние и продължил побоя, като скачал по главата и тялото й. Жената била спасена от сестра си, която повикала помощ.След вакханалията подсъдимият се заключил в апартамента на леля си, за да не бъде арестуван от пристигналия на място полицейски екип. През терасата на жилището успял да избяга, а те я рязали с флекс. При задържането Шебека оказал яростна съпротива, буйствал и нанасял удари с крака и ръце по полицаите. Шебека е криминално проявен и от инцидента е зад решетките.", "date": "2017.05.12", "title": " Съдят Шебека за зверски бой на майка му"}
{"url": "https://trud.bg/%d0%bd%d1%81%d0%b8-%d0%b6%d0%b5%d0%bd%d0%b8%d1%82%d0%b5-%d0%b6%d0%b8%d0%b2%d0%b5%d1%8f%d1%82-%d0%bf%d0%be-%d0%b4%d1%8a%d0%bb%d0%b3%d0%be-%d0%be%d1%82-%d0%bc%d1%8a%d0%b6%d0%b5%d1%82%d0%b5/", "text": "Очакваната средна продължителност на предстоящия живот общо за населението на страната, изчислена за периода 2014 – 2016 г., е 74.7 години, като спрямо предходния период (2013 – 2015 г.) тя се увеличава с 0.2 години. Това съобщават от България заедно с Латвия (74.8) и Литва (74.6 години) е сред страните с най-ниска средна продължителност на живота на населението в Европейския съюз, а с най-висока са Испания (83.0) и Италия (82.7 години).Различната смъртност при мъжете и жените, както и сред населението в градовете и селата, определят и различната средна продължителност на живота при тези категории население. Средната продължителност на живота при мъжете е 71.2 години, докато при жените е със 7.0 години по-висока – 78.2 години.За периода между 2006 и 2016 г. увеличението при мъжете е с 2.2 години, а при жените – с 1.9 години.Средната продължителност на живота на населението в градовете е с 2.9 години по-висока (75.5 години) отколкото на населението в селата (72.6 години).Спрямо 2006 г. за населението в градовете увеличението е с 2.5 години, а за населението в селата е с 1.1 години.За лицата, достигнали възраст 65 навършени години, очакваната продължителност на живота е 16.0 години, като за мъжете и жените тя е съответно 14.1 и 17.6 години. За десетгодишен период (2006 – 2016 г.) очакваната продължителност на живота на лицата, навършили 65 години, се е увеличила с 1.3 години (1.0 за мъжете и 1.5 за жените)Средната продължителност на живота варира от 72.6 години в област Видин и област Монтана до 76.4 години в област Кърджали, като общо в осем области тя е над средната за страната.Жените живеят по-дълго от мъжете във всички области на страната, но най-голяма е разликата между двата пола в област Монтана (7.9 години), а най-малка – в областите София (столица) и Шумен (6.2 години).", "date": "2017.05.12", "title": " НСИ: Продължителността на живота леко расте, но България остава в дъното на ЕС"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b7%d0%b0%d0%b4%d1%8a%d1%80%d0%b6%d0%b0-%d0%bc%d1%8a%d0%b6-%d1%81-%d0%ba%d1%80%d0%b0/", "text": "Служители на Пътна полиция задържаха 41-годишен мъж от с. Секулово с противозаконно отнет лек автомобил, обявен за издирване.След получен сигнал от Областната дирекция на МВР – Силистра за издирван противозаконно отнет лек автомобил «Фолксваген» вчера около 13,30 ч. пътни полицаи спрели за проверка автомобил със същата марка и описание, управляван от 41-годишния С. Х., криминално проявен и осъждан.Той е задържан за срок до 24 часа по ЗМВР. Автомобилът е иззет. С. Х. и материалите по случая са изпратени по компетентност на РУ – Дулово.", "date": "2017.05.12", "title": " Търновската полиция задържа мъж с краден автомобил"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d0%be%d0%b1%d0%bb%d0%b0%d1%81%d1%82%d0%b5%d0%bd-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb-%d0%bd%d0%b0-%d1%81%d0%bb%d0%b8%d0%b2%d0%b5%d0%bd-%d0%b2/", "text": "Новият областен управител на Сливен Чавдар Божурски встъпи в длъжност. Той бе представен пред екипа от досегашния областен управител Татяна Петкова – съобщиха от администрацията. Тя заяви, че Божурски е изграден професионалист и уважавана обществена личност. „За мен беше чест да изпълнявам длъжността“ – каза още Петкова и изказа благодарност на екипа за упоритата му работа и постигнатите добри резултати.„Макар и да притежавам управленски опит, ще ми е необходимо малко време, за да навляза в конкретиката на работата тук. Ще проведа разговори с екипа и ще си изясня организацията и задачите, за да вземаме правилните и законосъобразни решения и занапред“ – каза от своя страна новият областен управител.Татяна Петкова е учител по професия, с първи клас-квалификация, дългогодишен директор на една от гимназиите в Сливен. Тя бе начело на областната администрация от началото на февруари 2016 г. Чавдар Божурски е юрист, целият му професионален стаж е преминал в МВР, полицай от кариерата, старши комисар, дългогодишен директор на ОД на МВР в Сливен.", "date": "2017.05.12", "title": " Новият областен управител на Сливен встъпи в длъжност"}
{"url": "https://trud.bg/%d0%b4%d0%be-1-020-%d0%bb%d0%b2-%d0%b4%d0%b5%d0%ba%d0%b0%d1%80-%d0%b7%d0%b5%d0%bc%d1%8f-%d0%b2-%d1%88%d1%83%d0%bc%d0%b5%d0%bd%d1%81%d0%ba%d0%be/", "text": "Декар земя в шуменската община Велики Преслав е била продадена срещу 1020 лв. и това е най-високата цена за миналата година в рамките на региона, отчитат от местната статистика. В още четири общини – Каспичан, Венец, Върбица и Хитрино средната цена на земеделската земя е по-висока от тази в страната /761 лв./ и е достигнала за отделните общини съответно – 901 лв., 894 лв., 851 лв. и 766 лв. за декар.45 лв. пък е средната цена на рентата за един декар наета земеделска земя в Шуменско /44 лв. е дка в страната/. По общини отново има различия. Най-много плащат за обработвани ниви в община Хитрино – 56 лв./дка, а най-малко в община Смядово – 27 лв./дка.", "date": "2017.05.12", "title": " До 1 020 лв. декар земя в Шуменско"}
{"url": "https://trud.bg/%d1%85%d0%b8%d0%b6%d0%b0-%d0%bc%d0%be%d0%bc%d0%b8%d0%bd%d0%be-%d0%bb%d0%be%d0%b2%d0%b5%d0%bd-%d1%82%d1%83%d1%80%d0%b8%d0%b7%d1%8a%d0%bc-%d0%b8-%d0%bb%d1%83%d0%ba%d1%81%d0%be%d0%b7%d0%b5%d0%bd/", "text": "Ловно стопанство „Момино” е закътано сред девствени гори на 10 км от град Търговище. „Момино” се слави зад граница с елитните трофеи и е предпочитано от германски, испански, датски, австрийски и др. чуждестранни ловци.На 20 000 дка, от които 1300 заградена площ, то предлага изобилие от дивеч: дива свиня, благородни елени, сръндаци и кошути, фазани, дребен дивеч и хищници.Разполага с ферма за фазани и „майчин дом за прасета” от 360 заградени дка.Ловната хижа „Момино” предлага луксозни условия с леглова база от 22 места, уютна банкетна и допълнителна зала с барбекю и пещ. Залите са с капацитет по 50 места.Отличната кухня, с меню по избор на гостите и отбрани дивечови ястия е още един повод гостите да се завръщат в Момино.", "date": "2017.05.12", "title": " Хижа „Момино“ – ловен туризъм и луксозен отдих сред природата\t\t\t "}
{"url": "https://trud.bg/%d0%bf%d0%be%d1%81%d1%82%d0%b0%d0%b2%d0%b8%d1%85%d0%b0-%d0%bd%d0%b0%d1%87%d0%b0%d0%bb%d0%be%d1%82%d0%be-%d0%bd%d0%b0-iv-%d0%b8%d0%b7%d0%bb%d0%be%d0%b6%d0%b5%d0%bd%d0%b8%d0%b5-%d0%bd%d0%b0-%d0%ba%d0%bd/", "text": "Заместник- кметът по култура и хуманитарни дейности на Община Благоевград Христина Шопова и председателят на Асоциация за култура и книжовност Венка Рагина откриха IV издание на изложението на книгата в Благоевград „Литера Експо“ 2017.„Преминахме през много перипетии през тези четири години, но истината е, че „Литера Експо“ намери своето място в Благоевград и ще продължава да се развива. Тази година сме изключително щастливи, че има много детски издателства и нашият фокус е насочен към младия читател. Това е така, защото когато възпитаваме една млада и интелигентна публика, тогава и нещата, които се правят ще бъдат оценени по адекватен начин и никой няма да може да промени световете на тези млади хора. Книгата е ценен дар, който отваря нови светове“, каза в приветственото си слово зам.- кметът Христина Шопова.Тя поздрави и издателствата, които непрекъснато изненадват читателите с нови, утвърдени и разнообразни заглавия и автори и благодари на Венка Рагина за отличното партньорство. Заместник- кметът на Благоевград Христина Шопова представи и специално оформения детски кът, където именно младите читатели. Председателят на Асоциация за култура и книжовност Венка Рагина благодари на заместник- кмета Христина Шопова и Община Благоевград за съдействието и партньорството. „Радваме се, че точно през месец май- празник на културата и книжовността, имаме възможност да ви срещнем с книгата. Днес, денят, в който българската църква почита Св. Св. Кирил и Методий, съм щастлива, че откриваме този празник в Благоевград“, каза още Рагина и представи програмата на „Литера Експо 2017“.Първият ден от пътешествието в света на книгата, започна с Биг Бенд- Благоевград, възпитаниците на Център за личностно и творческо развитие на децата на Благоевград и малките таланти Петя и Боян от школата на Христина Палева. Поздрав към публиката със стихотворението „Учете се мои птички“ отправи малкият Божидар Георгиев от Център за личностно и творческо развитие на децата на Благоевград.Десетки жители и гости на областния център на Пиринско разгледаха и закупиха някои от своите любими заглавия. Шест шатри ще бъдат разположени пред зала „22 септември“ до 15 май. Общо 17 издателства ще представят разнообразна палитра от заглавия, автори и жанрове. Почитателите на книгата ще имат възможност да закупят книги на преференциални цени, както и да се срещнат с някои от техните автори.По традиция, организаторите отправят специална покана към студентите, учениците, децата и техните родители да посетят изложението и да открият любимите си книги. Програмата на „Литера Експо 2017” включва представяния, литературни четения и срещи с нови и утвърдени имена на българската литература.За стимулиране и насърчаване на четенето и тази година Община Благоевград ще осигури ваучери за учениците от горните класове. В програмата са включени срещи и четения на детски книжки с ученици от началните класове, а за най – малките ще има забавно „Детско утро“.Свои книги ще представят авторите Радостина Николова, Мая Бочева и Никола Райков, Людмила Андровска, Тодор Пейчев, Светлана Дичева, както и проф.  д-р Христо Тодоров, проф. д-р Лидия Денкова, доц. д-р Димитър Вацов. По време на литературния базар ще гостува и един от най-популярните български писатели Георги Господинов, който ще се срещне със своите почитатели за премиерата на театралната постановка по романа „Физика на тъгата”.В „Литера Експо 2017“  Благоевград ще участват издателствата „Асеневци“, „Атея“, „Бард“ и „Вакон“, „Жанет 45“, „Ина“, „Клевър бук“, „Лексикон“, „Нов живот“ „ Нов български университет – гр.София”, „Персей“, „Просвета“, „Унискорп“, „Фют“, „ Хартиен свят” и „Шамбала“.", "date": "2017.05.12", "title": " Поставиха началото на IV изложение на книгата „Литера Експо“ 2017 в Благоевград"}
{"url": "https://trud.bg/%d1%81%d1%83%d1%88%d0%b8%d1%82%d0%be-%d0%bc%d0%be%d0%b6%d0%b5-%d0%b4%d0%b0-%d0%bf%d1%80%d0%b8%d1%87%d0%b8%d0%bd%d0%b8-%d0%bf%d0%b0%d1%80%d0%b0%d0%b7%d0%b8%d1%82%d0%bd%d0%b8-%d0%b8%d0%bd%d1%84%d0%b5/", "text": "Лекари предупредиха любителите на сушито за опасност от паразитни инфекции заради приема на сурова риба.Нарастващите случаи на инфекциите може би са свързани с все по-голямата популярност на японското ястие, пишат лекарите в Британския медицински журнал, цитиран от .Доктори в Лисабон лекували 32-годишен португалец, в чиито черва били открити ларви на паразити. В продължение на седмица той се оплаквал от болки в стомаха, повръщане и температура. Лекарите му направили кръвни изследвания, които показали леко възпаление, а областта под ребрата му била по-чувствителна.Именно тогава мъжът споделил, е наскоро е ял суши. Докторите веднага заподозрели, че може би има анизакиоза. Паразитното заболяване се причинява от червеи, които разрушават стомашната стена или червата на човека. Те се появяват, когато ларвите се приемат с недобре сготвена или сурова риба.Лекарите направили ендоскопия на мъжа и заснели ларвите на паразита, които били прикрепени именно към подутата област и възпалените черва. Благодарение на специална мрежа те ги премахнали, а симптомите на пациента изчезнали.По думите на медиците повечето случаи на анизакиоза са в Япония.Лекарите съветват да премахваме вътрешностите на рибата, да я замразяваме в продължение на поне четири дни и да я готвим добре преди ядене.", "date": "2017.05.12", "title": " Сушито може да причини паразитни инфекции заради суровата риба"}
{"url": "https://trud.bg/%d1%81%d1%8a%d0%b7%d0%b4%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b7%d0%b0%d0%b5%d1%82%d0%be%d1%81%d1%82-%d0%be%d1%81%d1%82%d0%b0%d0%b2%d0%b0-%d0%bf%d1%80%d0%b8%d0%be%d1%80%d0%b8/", "text": "Инвестиции в земеделието ще осигурят работни места на безработни без квалификацияНад 150 работни места създаде община Антоново по проекти, финансирани от европейски и национални програми. Осигуряването на заетост чрез повишаване на квалификацията, както и подкрепата за уязвими групи граждани остават приоритет в работата на местната администрация през годините.Продължава изпълнението на проекта за намаляване на бедността и насърчаване на социалното включване, който се финансира от Оперативна програма “Развитие на човешките ресурси”. От ноември 2015-а до края на октомври тази година чрез дейностите по него се предоставят интегрирани услуги за 39 лица над 65-годишна възраст и такива, които не могат да се обслужват сами. За тях се грижат 59 лични и социални асистенти, които получават възнаграждение. Това съобщи временно изпълняващият длъжността кмет Исмаил Ибрямов, който управлява до провеждането на избори, след като досегашният кмет Танер Али стана депутат.30 младежи получиха възможност да се реализират в избрани професии благодарение на схемата за подкрепа за професионална квалификация и заетост. Други 53-ма жители на общината, също на възраст до 29 години, бяха включени успешно в програма за обучение и последваща работа в продължение на 6 месеца. Предстои да започне нов проект за 10 младежи, които ще бъдат ангажирани за 6 месеца.Община Антоново прави възможното да подкрепи и гражданите, които са близо до пенсионна възраст, и тези с трайни увреждания. Осигурени са работни места за 2 години, които ще позволят реализацията им.Администрацията продължава да работи и по разкриването на заетост чрез местния бизнес. Общинската фирма „Тузлушка земя“ беше създадена с цел осигуряване на работни места за нискоквалифицирани и без образование, които да намерят препитание и паралелно да се разработят пустеещите земи в общината. 20 бяха наетите за сезона през миналата година, а през тази се планира увеличение на ангажираните в различните дейности, каза още Ибрямов.Фирмата обработва 6000 дка земя. Беше изградено капково напояване на 20 дка малини. Планира се създаването на 45 дка с масиви за отглеждане на касис. За обезпечаване на инвестицията община Антоново кандидатства по Програмата за развитие на селските райони. В проекта е заложено и закупуване на техника за новите насаждения. Целият размер на дейностите по разширяване на масивите и заетостта е 240 000 лв.Общината има внесен проект за финансиране от програма “Развитие на човешките ресурси” по схемата за Транснационални и дунавски партньорства за заетост и растеж.Одобрена е концепция за изпълнение на мерки за приобщаване на уязвими групи по интегрирана процедура, финансирана по ОПРЧР и ОП НОИР. Предстои подготовка на проект за финансиране, уточни Исмаил Ибрямов.", "date": "2017.05.12", "title": " Създаването на заетост остава приоритет в Антоново"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b4-%d1%80-%d0%ba%d0%b0%d0%bc%d0%b1%d0%b8%d1%82%d0%be%d0%b2-%d0%be%d1%82%d0%ba/", "text": "Кметът на община Благоевград д-р Атанас Камбитов и проф. д-р Ивайло Христов откриха юбилейното V издание на театралния фестивал „Тара-ра-бумбия“. Стотици зрители аплодираха изключителната игра на студентите 4 курс НАТФИЗ „Кръстьо Сарафов“ в Драматичен театър „Никола Вапцаров“. Сред публиката бяха още председателят на Общински съвет- Благоевград Радослав Тасков, заместник- кметовете Иво Николов, Зорница Кралева, Христина Шопова,Секретарят на Общината София Янчева и представители на администрацията. В края на изключителната игра на актьорите по текстове Василий Шукшин и постановка на проф. д-р Ивайло Христов „Щрихи към един портрет“, кметът д-р Атанас Камбитов ги поздрави и даде официалното начало на деветдневния фестивал „Тара-ра-бумбия“. „Когато преди пет години създадохме фестивала, решихме да бъде фестивал на младия театър, на младите по дух и започнахме с представлението „Кавказкият тебеширен кръг“. Сега, затваряме петгодишния кръг с „Щрихи към един портрет“ и равносметката е, че не сбъркахме. Доказателство за това са пълните салони през тези пет години. „Тара-ра-бумбия е важен акцент и своеобразна кулминация в културния календар на Благоевград, който е част от нашата по-голяма и дългосрочна визия за превръщането му във фестивален град на Балканите. Тази година са 9 дни, 17 представления.Всичките са много интересни и Ви препоръчвам да не пропускате нито едно от тях. Бъдете част от магията, наречена „театър“, каза д-р Атанас Камбитов в приветственото си слово и пожела „На добър час на петия юбилеен фестивал „Тара-ра-бумбия“ . Големият проф. Ивайло Христов пък благодари на кмета Камбитов и неговия екип, че реализират този фестивал. „Винаги надеждата ми е в била в младите хора, Благоевград е такъв- университетски град и страшно много му прилича да има точно такъв театрален фестивал на младите. Тук му е мястото“, категоричен бе проф. Христов. Той допълни, че за него е чест, откривайки първото издание на „Тара-ра-бумбия“, сега участва в юбилейното-V и си пожела участие и на 10 издание. Програмата на фестивала пренесе зрителите в зала „Яворов“ , за да станат част от„Лекция №2 :За всеобщата просвета“ на Камен. Повече от два часа стотиците жители и гости на Благоевград се смяха през сълзи. Камен Донев и неговия екип запълниха сцената и оставиха публиката без дъх. Смях, танци, музика, изключително пресъздаване на моменти от живота на човек, от неговото образование, от действителността. Всички тези компоненти, допълнени от изключителния актьор направиха първата вечер от „Тара-ра-бумбия“ незабравима. В края на „Лекция № 2“, д-р Атанас Камбитов връчи почетна грамота на един от най- обичаните актьори Камен Донев. „Връчваме тази грамота на хора, които са дали за България, имат принос към българското, към българския дух. Вие несъмнено сте такъв човек. Пожелавам Ви здраве, за да продължавате да разсмивате публиката, но и в същото време да я карате да се замисли, защото чрез шегата най- лесно се казва истината“, каза д-р Камбитов. С бурни овации зрителите се отблагодариха на Камен Донев. „Преди години, когато играх тук своя първи моноспектакъл, моят преподавател тогава Тодор Колев, беше много щастлив и съм запомнил публика. Сега изпитвам „дежа вю“, само че с двойна сила и наистина рядко идвам тук, но пък е качествено за мен. Благодаря ви от сърце за всичко“, развълнувано заяви Камен Донев.", "date": "2017.05.12", "title": " Кметът на Благоевград д-р Камбитов откри V юбилейно издание на фестивала „Тара-ра-бумбия“"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d0%b6%d0%b0%d0%b1%d0%bb%d1%8f%d0%bd%d0%be%d0%b2-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0%d1%89%d0%b8%d1%82%d0%b5-%d0%bf%d1%80%d0%b5%d0%b4%d0%bb/", "text": "„Управляващите искат за по-малко от 24 часа да се промени текст, който разрешава безконтролното строителство по българското черноморско крайбрежие“, заяви зам.-председателят на НС и народен представител от „БСП за България“ Валери Жаблянов.Той подчерта, че БСП е отказала категорично да подкрепи внасянето на този текст за разглеждане на заседание на НС, но намеренията са това да бъде внесено в сряда. „Няма никаква предварителна оценка какви обекти и терени предлаганото законодателство засяга. Ние ще бъде против този начин на приемане на законите в българския парламент, когато за 24 часа минават текстове, които уреждат частните въпроси на няколко компании или лица“, категоричен е той. Според него е изключително показателен начинът, по който започва това НС.Жаблянов е на мнение, че от обещанията на десницата в полза на обществения интерес, с които са „заливали“ българските граждани, не е останало и следа.„Трябва да опазим българското Черноморие, дори във вида, в който беше докарано от инвестиционен натиск и нарушенията на строителното законодателство.“, каза още Валери Жаблянов.„Срам е първото действие на новото НС да бъде лобистки законопроект. Възразяваме остро срещу това“. Това коментира зам.-председателят на „БСП за България“ Жельо Бойчев по темата.Той обясни, че според внесеното предложение от управляващите, се удължава 6-годишният срок, в който ако не са започнали строителни дейности по определените земеделски земи, те си връщат стария статут.Бойчев подчерта, че това решение засяга всички случаи на реализиране на големите ваканционни комплекси по нашето Черноморие. „Вместо промяната и обещания нов морал от мнозинството в това НС, сме свидетели отново на лобистко законодателство“, каза той.„Големият въпрос е кого обслужва тази законодателна поправка. Кои са тези големи корпоративни инвестиционни проекти, които са принудили управляващото мнозинство, в изключително бърз порядък, да внесе тази законодателна поправка и НС да започне своята дейност, разглеждайки този лобистки законопроект?“, попита Бойчев.Той подчерта, че БСП настоява всички граждански, екологични и неправителствени организации да направят внимателен анализ на всички тези обекти и да бъде предизвикана обществена дискусия.", "date": "2017.05.12", "title": " Валери Жаблянов: Управляващите предлагат да се разреши безконтролното строителство по Черноморието"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0%d0%b7%d0%bd%d0%b0%d1%87%d0%b8-9-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%bc%d0%b8%d0%bd%d0%b8/", "text": "Със заповед на премиера Бойко Борисов са назначени девет заместник-министри. Предложенията са на съответните министри, съобщиха от правителствената информационна служба.В МВнР заместник-министрите са четирима.Юрий Щерк има дългогодишна дипломатическа кариера. В периода 2011-2012 г. е посланик в Израел. Бил е постоянен представител на България в Съвета на Европа, а също така е ръководил Делегацията на ЕС в Узбекистан. Завършил е международно публично право в Московския държавен институт по международни отношения. Специализирал е дипломатическо обучение в института „Хувър“ към Станфордския университет в САЩ.Тодор Стоянов има дългогодишна кариера в МВнР. От 2012 г. до 2016 г. е посланик на България в Португалската република. Бил е временно управляващ българското посолство в Рим и генералното консулство в Милано. Магистър е по международни икономически отношения от УНСС.Емилия Кралева е дипломатически служител в МВнР от 1992 г. В периода май 2012 г. – октомври 2016 г. е посланик на България в Гърция. Завършила е СУ „Св. Климент Охридски“ със специалност история и втора специалност английски език.Георг Георгиев е бакалавър по политология и магистър по политическо консултиране от СУ „Св. Климент Охридски“. Професионалното му развитие стартира в сферата на европейските въпроси като сътрудник на български евродепутати, а през 2014 г. е избран за народен представител в 43-ото Народно събрание.Двама заместник-министри попълват екипа в Министерството на земеделието, храните и горите.Цветан Димитров поема за трети път този пост, като преди това е бил заместник-министър в първия и втория кабинет на премиера Борисов.Атанас Добрев е бил парламентарен секретар в Министерството на земеделието и храните, а през 2014 г. става директор на дирекция „АОЕУ“ във ведомството, след като дълги години е работил в ДФ „Земеделие“. Магистър е по стопанско управление от Великотърновския университет „Св. Св. Кирил и Методий“.В Министерството на здравеопазването влиза Мирослав Ненков, който през 2014 г. беше здравен министър в служебното правителство.Султанка Петрова е назначена за заместник-министър на труда и социалната политика. Избрана е за народен представител в 43-ия парламент. Доктор е на педагогическите науки и магистър по социални дейности от СУ „Св. Климент Охридски“.За заместник-министър на културата е назначен Румен Димитров, който е заемал същата длъжност и в периода 2001-2002 г. Бил е директор и главен художествен ръководител на Държавния пътуващ театър – София и на Драматичния театър „Кр. Кюлявков“ – Кюстендил. Завършил е актьорско майсторство в НАТФИЗ, специализирал е и мениджмънт в сферата на културата.", "date": "2017.05.12", "title": " Бойко Борисов назначи 9 заместник-министри в пет министерства"}
{"url": "https://trud.bg/%d0%b8%d0%b7%d0%bd%d0%b5%d1%80%d0%b2%d0%b5%d0%bd-%d0%be%d1%82-%d0%b7%d0%b0%d0%b4%d1%80%d1%8a%d1%81%d1%82%d0%b2%d0%b0%d0%bd%d0%b5-%d1%88%d0%be%d1%84%d1%8c%d0%be%d1%80-%d0%b8%d0%b7%d0%b2%d0%b0%d0%b4/", "text": "Изнервен от жестоките задръствания по булевард „Цар Борис Трети Обединител“ шофьор на „БМВ“ извадил газов пистолет и стрелял няколко пъти във въздуха, съобщиха свидетели на екшъна. Той се разиграл около 10 часа сутринта в петък в участъка между кръстовището на Чифте баня и северната страна на тунела под Стария град.Хората по спирките на градския транспорт останали втрещени от бабаита с пистолета, който карал сиво „БМВ“, но двама-трима запазили хладнокръвие и веднага подали сигнал на спешния телефон 112. Когато полицейският екип пристигнал на мястото на екшъна от „БМВ“ и шофьора нямало и следа, но служителите на реда веднага са започнали издирването им по описанията на свидетели.Това е втори подобен случай на стрелба във въздуха от лек автомобил с газов пистолет в центъра на Пловдив, като при първия трима младежи получиха условни присъди заради пукотевицата, която сътвориха на улица „Отец Паисий“ покрай сватбата на техен съученик. Екшън сцените от началото на месец септември 2016 г. обаче бяха документирани с мобилен телефон от движеща се зад тях кола, а видеозаписът бе качен в социалните мрежи.", "date": "2017.05.12", "title": " Изнервен от задръстване шофьор извади пистолет и стреля край Чифте баня в Пловдив"}
{"url": "https://trud.bg/%d0%bf%d1%8a%d1%82%d0%bd%d0%b8-%d0%bf%d1%80%d0%be%d0%b5%d0%ba%d1%82%d0%b8-%d0%b7%d0%b0-74-%d0%bc%d0%bb%d0%bd-%d0%bb%d0%b2-%d0%bf%d0%bb%d0%b0%d0%bd%d0%b8%d1%80%d0%b0%d1%82-%d0%b2-%d0%be%d0%bf%d0%b0/", "text": "Ремонтите ще обхванат пътя Крепча – Гърчиново – ЛюбленПроекти за реконструкция и рехабилитация на четвъртокласна пътна мрежа, както и на улици в селата за близо 7,4 млн. лв. включи в капиталовата си програма за тази година oбщинската администрация в Опака.Кметът Лютфи Реянов вече изпълни ангажимента си за обновяване на пътя между Крепча и Голямо градище. В рехабилитация на близо 8 км от трасето бяха вложени близо 4,5 млн. лв. Сега общината планира да инвестира и в двете населени места, като се ремонтират улици и тротоари. Проектът е по Програмата за селските райони и чака одобрение.Ръководството на общината включи в плановете за ремонти на общинската мрежа и пътя Крепча – Гърчиново – Люблен. В това направление се предвижда рехабилитация на  9 .км. Проектното предложение по мярка „Основни услуги и обновяване на селата в селските райони“ е разчетено за 5,7 млн. лв.Средствата ще дадат възможност за реконструкция на отводнителни канавки и водостоци, слагане на мантинели на целия път, който ще бъде с нова асфалтова настилка, полагане на хоризонтална и вертикална маркировка.С целеви средства от централния бюджет в размер на близо 37 000 лв. ще бъдат ремонтирани улици и в общинския център.Община Опака предвиди за активния строителен сезон да обнови и основни обекти от културната инфраструктура. Капиталовите разходи за 2017 г. включват ремонти на сградите на три читалища. Това са „Пробуда-1922“ в град Опака, „Христо Ботев“ в Голямо градище и „Изгрев – 1954“ в село Крепча.Предстои да се извърши ремонт на сградата на Младежкия дом и на ритуалната зала в града. Финансирането е от републиканския бюджет.47 деца и възрастни с увреждания чакат за лични асистентиБлизо 47 са чaкaщите зa coциaлнaтa ycлyгa личeн и социален асистент в община Опака. Те са подали заявления за включване в проект „Нови възможности за грижа и независим живот чрез създаване на Център за почасово предоставяне на услуги за социално включване в общността или в домашна среда – гр. Опака“, финансиран от ОП РЧР.В момента по него са ангажирани 44 асистенти, които се грижат за 51 възрастни и деца с увреждания, както и хора над 65-годишна възраст, които са болни и не могат да се обслужват сами. В рамките на проекта е изгpaдeн Цeнтъp зa пoчacoвo пpeдocтaвянe нa пcихoлoгичecки и здpaвни ycлyги зa coциaлнo включвaнe, кoйтo ce нaмиpa в cгpaдaтa нa бившия Младежки дом. В нeгo paбoтят coциaлeн paбoтник, пcихoлoг, здравен асистент и yпpaвитeл. Проектът ще продължи до края на тази година, но в общината има остра нужда от последващи дейности в тази посока.", "date": "2017.05.12", "title": " Пътни проекти за 7,4 млн. лв. планират в Опака"}
{"url": "https://trud.bg/240-%d0%b8-%d0%bf%d0%b0%d0%bd%d0%b0%d0%b8%d1%80-%d0%bf%d1%80%d0%b0%d0%b7%d0%bd%d1%83%d0%b2%d0%b0-%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5/", "text": "Над 90 фирми участват в „Изложение Търговище 2017”240-и пролетен панаир празнува тази седмица Търговище. Отброяването е символично, тъй като тържището се е провеждало много преди тези почти два века и половина и е дало и името на града.„Изложение Търговище 2017” беше открито в понеделник и ще продължи до неделя включително, когато е празникът на града.В търговската част на форума, в изложбените зали на галерия „Никола Маринов”, са разположени щандовете на над 90 фирми от страната. На площ от над 1500 кв. м се представя и продава конфекция, обувки, детски стоки, аксесоари и други. Утвърдени производители, дългогодишни участници в панаира, предлагат стоките на атрактивни цени. Индустриалният сектор също има свое представително участие със специализирани стоки, машини и оборудване.В последните дни на изложението ще се включи и автомобилно представителство.Традиционният панаир, наследник на отколешните традиции, отново предлага и търговска част на открито със сергии на занаятчии, цветари и продавачи на различни лакомства. Бижутерия, керамика, дървени играчки, уникални ръчно изработени предмети за дома са само част от богатия избор, който предлагат търговците.Няколко декара са и атракциите с люлки, въртележки, гондоли и шатри със заведения на т.нар. весел панаир, който е в съседство до изложбените зали. Там участват над 70 фирми, които предлагат забавления за малки и големи.Кулинарни изложби и дегустации изкушават гоститеБогата съпътстваща програма, с демонстрации, дегустации, концерти и други, осигуриха организаторите на панаира от община Търговище през цялата празнична седмица. Пенсионерски клубове, читалища и индивидуални участници показаха как се точат кори за гюзлеми и прочутите турски баклави, месиха тесто и пържиха мекици и бухти. Гощаваха с пухкави погачи, истински пчелен мед, домашни сладка и конфитюри на празник, наречен „С дъх на хляб и мед”.Винарски изби доставиха най-доброто от селекцията си, за да почерпят и изкушат гостите на панаира. Ентусиастите от клуб „Възраждане” пък показаха колоритен спектакъл как някога са се подбирали най-пивките вина за царските трапези. Кулинарният купон в събота ще продължи и Иван Звездев, който ще приготвя на поляните пред изложбените зали огромно количество традиционна храна, подправена с модерни здравословни екстри. Публиката ще опита приготвеното и ще научи някои от рецептите на майстора.ПРОГРАМА ЗА ФИНАЛА НА 240 ТРАДИЦИОНЕН ПРОЛЕТЕН ПАНАИР И ПРАЗНИКА НА ТЪРГОВИЩЕ – 14 МАЙУченици управляват и работят в библиотеката за един ден, инициатива от 12-та национална библиотечна седмица от 9.00 до 16.30 часа, РБ “Петър Стъпов” Алея на занаятите10.00 часа, парк “Борово око”, Театрална работилница “Театърът – сцена на живота” при Второ СУ “Проф. Никола Маринов”, инициатива от 12-та национална библиотечна седмица16.00 часа, РБ “Петър Стъпов”, Бирен фест17. 00 часа, пред ХГ “Никола Маринов”, Концерт на Б.Т.Р., Дамян Казаков и Кремена Кряколова18.30 часа, естрада “Борово око”Алея на занаятитe10.00 часа, парк “Борово око”, Шахмат на открито за любители, инициатива на Спортен шахматен клуб “Мисионис” – Търговище от 10.00 до 12.00 часа, пл. “Свобода”, Киноложка изложба10.00 часа, пред ХГ “Никола Маринов” Втори кръг от Националния шампионат по автокросот 11.30 до17.00 часа, поляна край с. Давидово Бирен фест12.00 часа, пред ХГ “Никола Маринов”, Кулинарно шоу на Иван Звездев12.00 часа, пред ХГ “Никола Маринов”, Състезание по ръкопашен бой, част от Държавно първенство на “Българска бодигард федерация”, под егидата на кмета на община Търговище15.00 часа, пл. “Свобода” “Честит празник, Търговище”, концерт по повод официалния празник на Търговище, с участието на Миро и Наталия Тенева20.30 часа, естрада “Борово око”22.00 часа – Фойерверк шоуОфициален празник на Търговище 11 открит национален шахматен турнир, инициатива на Спортен шахматен клуб “Мисионис” – Търговище от 9.00 до 18.00 часа, зала “Дечко Стефанов” Отворени врати в Регионалния исторически музей по повод Деня на Търговище9.30 – 13.00 часа, експозиции в РИМ – Търговище Официално откриване и старт на Втория кръг от Националния шампионат по автокрос9.30 – 10.00 часа, поляна край с. Давидово Обявяване „Бебе на Панаира 2017“ с детско шоу „Децата на Панаира”10.00 часа, пред Художествена галерия „Никола Маринов”11.00 часа – Ритуал за издигане на знамената Място: пл. „Свобода” Тържествено заседание на Общински съвет – Търговище11.15 часа, зала „Христо Самсаров” на Община Търговище ВИП съпровождане и демонстрация на охрана на държавен глава, част от Държавно първенство на „Българска бодигард федерация”12.00 часа, пл. „Свобода” Втори кръг от Националния шампионат по автокрос – награждаване и закриване на състезанието15.45 часа, поляна край с . Давидово, „Изложение – Търговище 2017” до 14 май, с работно време от 9.00 до 21.00 часа Базар на открито с атракции и изненади, до стадион „Димитър Бурков”, от 9.00 до 24.00 часа Слайдшоу „Виртуална разходка в старо Търговище от 19 и 20 в.” в зала 3 на ХГ „Никола Маринов” Изложба „Град и Панаир” във фоайето на Художествена галерия „Никола Маринов”", "date": "2017.05.12", "title": " 240-и панаир празнува Търговище"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%b4%d0%bd%d0%b5%d1%81-%d1%80%d0%b0%d0%b1%d0%be%d1%82%d0%b8%d1%85%d0%b0-23-%d0%bc%d0%b8%d0%bd%d1%83%d1%82%d0%b8/", "text": "Депутатите днес успяха да поставят своеобразен рекорд и да проведат заседание, дълго само 23 минути, в рамките на които имаше парламентарен контрол.В първия парламентарен контрол в Народното събрание участваха новите министри от кабинета „Борисов 3“. Депутатите започнаха работа днес преди час поради липсата на законопроекти, които да се дебатират.Министърът на вътрешните работи Валентин Радев отговаряше на въпрос на опозицията за състоянието на оградата по границата. Според него състоянието е задоволително и имиграционният натиск е намалял многократно.От отговора на министъра стана ясно, че 21 км от оградата все още са недовършени.Опозицията обвини управляващите в лобизъм заради внесени промени в Закона за земеделските земи. Управляващите отговори, че не това не е лобизъм, а отговор на интереса на различни инвеститори, които са се оплаквали. ", "date": "2017.05.12", "title": " Депутатите днес работиха 23 минути"}
{"url": "https://trud.bg/%d0%ba%d1%80%d0%b5%d0%bf%d0%be%d1%81%d1%82%d1%82%d0%b0-%d0%bc%d0%b8%d1%81%d0%b8%d0%be%d0%bd%d0%b8%d1%81-%d0%b5-%d0%be%d1%82%d0%ba%d1%80%d0%b8%d1%82%d0%b8%d0%b5%d1%82%d0%be-%d0%bd%d0%b0-%d0%b1%d1%8a/", "text": "Тече процедура за прехвърляне на терена на oбщинатаКрепостта Мисионис, край Търговище, е „Откритието” на 2016 г. Това реши национален вот „Чудесата на България”, който класира археологическите обекти с резултатите от проучванията им.Крепостта е сред новите туристически обекти на картата, все още не толкова познат и популярен маршрут. През последните години набира все повече почитатели, изкушени от легендите, свързани с цитаделата.Тя е градена през 4-5 век във висока и трудно достъпна някога местност, на 7 км от днешния град. Както в миналото, и сега бди над прохода, познат като Боаза, ползван от древни времена. Градът е бил прочут търговски център, описан в старите хроники. По-късно е бил ключова отбранителна крепост по пътя между старите столици. Опожарена и разрушена през 14 век, след като отказала да се предаде. Оцелелите жители слезли в долината и сложили началото на града, познат днес като Търговище.Според археолозите има версии, че в прохода под крепостта Мисионис, някога наричана и Крумово кале, е била битката на хан Крум. Артефакти от проучванията в последните години пък насочиха специалистите към пикантните изводи, че са открили първата кръчма по нашите земи.Чудесата на Мисионис тепърва ще се разкриват. Проучена е малка част от целия терен. Открити са уникални базилики и всяка година Общината подпомага финансово проучванията. Започнаха постъпки и за прехвърляне на собствеността на археологическия обект, който е на територията на държавен горски фонд. Това не позволява да се кандидатства за средства по проекти за проучвания, консервация и изграждане на туристически атракции към крепостта.Мисионис е само една от „перлите”, които крият Търговище и регионът. В областния град са Славейковото училище, къщата на Ботевия знаменосец Никола Симов, църквите, старата джамия и възрожденските къщи. В музея е и прочутото Кралевско златно съкровище. Край Попово е Ковачевското кале, край Омуртаг авиационният музей на открито. Край Крепча, Опаченско, е скалният манастир с най-стария надпис на кирилица. Неизброими са възможностите за туристическите маршрути в региони. Редом с историята, той съхранява и уникална природа, а Антоновско е новият рай за любителите на екотуризма и рафтинга.Търговищко вече се налага и на туристическия пазар с винарските си изби и кухнята, съчетала най-добро от традициите с модерния полъх на европейската и световна кулинария.Туристи от екзотични дестинации са гостували в ТърговищеГости от Хаити, Монако, Самоа, Египет, ЮАР, ОАЕ и други екзотични дестинации са посещавали Търговище и региона. Това показват справките на хотелите и къщите за настаняване.Най-голям поток са били гражданите на Турция, които са регистрирани с над 4000 нощувки. С украински паспорти са били над 120 гости, а от Молдова са регистрирани 700 пренощувания.Туристически и бизнес ангажирани пътувания със спирка Търговище са реализирали още над 50 жители на САЩ. По над 200 нощувки са имали гости от страни като Италия, Германия, Белгия, Нидерландия, Обединеното кралство и други.Сред най-големия брой нощувки са тези на жители на Ботуша, които вероятно са пребивавали в региона по делови въпроси.Хотелите са отчели и сериозни посещения от албанци, канадци и китайци.В областта има 22 места за подслон с над 930 легла. Повече от 2/3 от тях са в областния град.", "date": "2017.05.12", "title": " Крепостта Мисионис е откритието на българските чудеса"}
{"url": "https://trud.bg/2364-%d1%81%d0%b2%d0%be%d0%b1%d0%be%d0%b4%d0%bd%d0%b8-%d0%bc%d0%b5%d1%81%d1%82%d0%b0-%d0%b7%d0%b0-%d0%bf%d1%8a%d1%80%d0%b2%d0%be%d0%ba%d0%bb%d0%b0%d1%81%d0%bd%d0%b8%d1%86%d0%b8-%d0%b2-%d0%b1%d1%83/", "text": "По предварителна информация завършващите 4 подготвителна група в детските градини и училищата  в града са 1989.В новото училище „Ал.Г. Коджакафалията“ също ще се кандидатства за I клас чрез електронната система. Там ще бъдат приети 48 деца, които ще бъдат разпределени в 2 паралелки.  Все още обаче, сградата на новото училище се подготвя  и ремонтните дейности не са приключили. Поради този факт, кандидатстването се извършва сега, но  записването ще се осъществи след окончателното му завършване.Кандидатстването се извършва през  електронната платформа  на сайта на Община Бургас като се попълва е-бланката в категория „Регистрация“.Класирането при прием на деца в І клас в училище се осъществява на база  точкова система.Ползването на предимства, заявени при подаване на регистрация, ще трябва да се  докажат документално в момента на записване на детето в училище. На място трябва да се представят всички необходими документи, доказващи съответните предимства, в противен случай детето няма да бъде записано .С предимство при приемане се ползват следните категории деца: дете сирак/ полусирак; дете с трайни увреждания с 50% и над 50%; деца, които имат братя и/или сестри, обучаващи се в същото училище, към 15.09.2017г.;деца на родители с постоянен адрес по лична карта и с настоящ адрес по удостоверение за временна адресна регистрация към съответния Център за административни услуги; дете, завършило подготвителна група в избраното училище към 15 септември на изтеклата учебна година; деца, чиито родители са с месторабота в района на съответния Център за административни услуги, където попада избраното училище.За дете сирак или полусирак  допълнителните точки са  10, толкова са и при дете с трайни увреждания с 50% и над 50% .Бъдещите първокласници, които имат братя и/или сестри, обучаващи се в същото училище към 15.09.2017г. ще получат  6 точки допълнително.При кандидатстване за първи клас в ОУ „Александър Г. Коджакафалията“  предимство и допълнителни 6 точки ще имат кандидатите, чийто брат и или/сестра посещават  Профилирана гимназия за романски езици „Г.С.Раковски“ или Профилирана природоматематическа гимназия „Академик Никола Обрешков“ гр. Бургас към 15.09.2017г.", "date": "2017.05.12", "title": " 2364 свободни места за първокласници в бургаските училища"}
{"url": "https://trud.bg/%d1%81%d1%82%d0%b8%d0%b2%d1%8a%d0%bd-%d1%82%d0%b0%d0%b9%d0%bb%d1%8a%d1%80-%d1%81%d1%82%d0%b0%d0%bd%d0%b0-%d0%b4%d1%8f%d0%b4%d0%be-%d0%b7%d0%b0-%d1%87%d0%b5%d1%82%d0%b2%d1%8a%d1%80%d1%82%d0%b8-%d0%bf/", "text": "Вокалистът на рок групата „Аеросмит“ стана дядо за четвърти път. Дъщеря му Мия роди син, информира Контактмюзик.Мия и съпругът й Дан Хейлън станаха горди родители на 10 май. Те кръстиха новороденото си момче Акстън.38-годишният модел написа в Инстаграм: „Любовта на моя живот най-накрая се появи и сега се чувствам завършена. Нямам думи да опиша как се чувствам. Само чиста, неподправена любов. Моят син Акстън се роди на 10 май в 5:45 ч. сутринта“.На друга снимка се появи Стивън с бебето на ръце.„Най-хубавият ден в целия ми живот. Толкова съм благодарна на семейството и любимия ми за това, че бяха тук и ме подкрепяха. Както и на приятелите и роднините, които дойдоха да приветстват малкото ни вълче Акс в глутницата“, написа майката.Стивън Тайлър е дядо на децата на дъщеря си Лив Тайлър. Тя има 12-годишен син Майло Лангдън от брака си с Ройстън Лангдън, 2-годишен син Сейлър и 10-месечна дъщеря Лула Роуз Гарднър от настоящия си съпруг Дейвид Гарднър.", "date": "2017.05.12", "title": " Стивън Тайлър стана дядо за четвърти път"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d1%82%d0%b5%d1%85%d0%bd%d0%b8%d1%87%d0%b5%d1%81%d0%ba%d0%b8-%d1%80%d1%8a%d0%ba%d0%be%d0%b2%d0%be/", "text": "По обвинение на Окръжна прокуратура – Ловеч технически ръководител, нарушил нормите за безопасност на труда и причинил по непредпазливост смърт на работник, е осъден на една година лишаване от свобода, изпълнението на което е отложено три години изпитателен срок.Румен В. е признат за виновен за това, че на 18.09.2012 г., в местността „Бяла долчина”, в района на с.Черни вит, Ловешка област, като технически ръководител във фирма „Биил инженеринг” ЕООД, при извършване на строителни и монтажни работи, поради немарливо изпълнение на занятие, представляващо източник на повишена опасност – асфалтополагане на път причинил по непредпазливост смъртта на Иван В. на 66-години.Обвиняемият  работел  във фирма „Биил инженеринг”-ЕООД като технически ръководител-строителство. На 18.09.2012 г., около 10.00 часа се извършвало асфалтиране на лот 17. Асфалтирането се осъществявало от фирмата подизпълнител „Биил инженеринг” ЕООД. На строителната площадка били разположени две асфалтополагащи машини, като първата машина била на безопасно разстояние по дължина и височина от  далекопровода, разположен над площадката. Пострадалият се намирал до втората машина, като с дясната  ръка се бил допрял до корпуса, а с лявата ръка държал лопатата. По това време, водач на самосвал „ДАФ”, извършвал движение на заден ход към асфалтополагащата машина и едновременно с това повдигане на коша на самосвала, за да бъде изсипана асфалтовата смес в машината. Кошът на самосвала навлязъл в опасната зона на фазовият проводник на далекопровода, при което протекла електрическа дъга и електрическия ток преминал от  въздушния електропровод през самосвала, асфалтополагаща машина и пострадалият работник до  земна повърхност. В резултата на това настъпила смъртта на 66-годишния работникПрисъдата подлежи на обжалване пред Апелативен съд – В. Търново.", "date": "2017.05.12", "title": " Условна присъда за технически ръководител, причинил по непредпазливост смърт на работник"}
{"url": "https://trud.bg/%d0%b4-%d1%80-%d1%81%d1%82%d0%be%d0%b9%d1%87%d0%be-%d0%ba%d0%b0%d1%86%d0%b0%d1%80%d0%be%d0%b2-%d0%b2-%d0%bc%d0%bd%d0%be%d0%b3%d0%be-%d1%81%d0%bb%d1%83%d1%87%d0%b0%d0%b8-%d0%bd%d0%b5%d0%b2%d0%b5%d1%80/", "text": "Обяснението на д-р Стоил Апостолов, , какво се е случило с документите по случая с пациентката в „Бургасмед“ звучи абсолютно логично. Това коментира пред БНР председателят на УС на Центъра за защита правата в здравеопазването д-р Стойчо Кацаров.„Въпросната манипулация, това не е операция, това е пункция, но тя е в тази клинична пътека и тя на същата цена се заплаща. Тоест, болницата няма финансов интерес от това да замени едната манипулация с другата, в двата случая взима едни и същи пари“, посочи той.Д-р Кацаров коментира и неверните документи, издавани от болниците като цяло, с думите: „Аз съм виждал такива случаи, които са направени в интерес на пациента – издадени неверни документи. Защото правилата на клиничните пътеки са такива, че на практика, ти, ако не направиш документа погрешен, трябва да откажеш лечението на пациента и да искаш да си го плати. Ще дам много прост пример: Здравната каса не плаща повторна хоспитализация в рамките на един месец, само че при пациента настъпва усложнение или рецидив на заболяването. Повторната му хоспитализация, дори да е в друга болница, няма да бъде платена от здравната каса. И в тези случаи пациентът или трябва да си плати лечението, или какво прави болницата? За да не се стигне до там, тя издава, пише друга диагноза, за да го приеме и да го отчете по здравната каса, защото иначе трябва да го лекува за своя сметка. Такива случаи има страшно много и според мен, ако искаме да бъде полезно за всички нас като общество и за организацията на здравната система, трябва да се опитаме да разграничим кога става дума за злонамерена фалшификация с цел да се вземат едни „парички”, както казва служителката, кога става дума за техническа грешка при изписването на епикризата и кога става дума за това, че се прави опит да се заобиколят правилата в интерес на самия пациент.“Кацаров отбелязва, че в случая е извършена интервенция, но тя е записана неправилно в епикризата и това е вредата. „Дори здравната каса не е платила повече да кажем, колкото би платила, ако беше отчетена като такава пункция на хемартроза“, посочи д-р Кацаров и отново отбеляза, че дори когато става въпрос за невярна документация, в много от случаите лекарите го правят, за да помогнат на пациента.Д-р Кацаров заяви, че от години се апелира за промяна на правилата, но ако такива промени се правят, то те за съжаление са в обратната посока.", "date": "2017.05.12", "title": " Д-р Стойчо Кацаров: В много случаи неверни болнични документи са в полза на пациента"}
{"url": "https://trud.bg/%d1%80%d1%83%d1%81%d0%ba%d0%b8-%d1%81%d1%83-27-%d0%bf%d1%80%d0%b5%d0%bb%d0%b5%d1%82%d1%8f-%d0%bd%d0%b0-6-%d0%bc%d0%b5%d1%82%d1%80%d0%b0-%d0%be%d1%82-%d0%b0%d0%bc%d0%b5%d1%80%d0%b8%d0%ba%d0%b0%d0%bd/", "text": "Руски изтребител Су-27 е прелетял на шест метра от американски разузнавателен самолет P-8A Poseidon над Черно море, съобщиха световните медии, позовавайки се на информация на прессекретаря на ВМС на САЩ в Европа Памела Кунц.Инцидентът, който по-късно бе потвърден и от руското министерство на отбраната, се е случил на 9 май.Според Кунц, командирът на P-8A е преценил действията на руския пилот като „професионални и безопасни“.Пуският изтребител е изпълнил маневрата „приветствие“ към американските пилоти, след което щатската машина е изменила маршрута си встрани от въздушната граница на Русия, е обяснил източник от военното министерство в Москва, цитиран от ТАСС.", "date": "2017.05.12", "title": " Руски Су-27 прелетя на 6 метра от американски разузнавателен самолет над Черно море"}
{"url": "https://trud.bg/apa-%d1%81%d0%b5%d0%b1%d0%b0%d1%81%d1%82%d0%b8%d0%b0%d0%bd-%d0%ba%d1%83%d1%80%d1%86-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%bf%d1%80%d0%be%d0%b2%d0%b5%d0%b6%d0%b4%d0%b0%d0%bd/", "text": "Министърът на външните работи на Австрия Себастиан Курц (АНП) се изказа ясно в подкрепа на провеждането на нови парламентарни избори в страната, предава инфомационната агенция Подобна стъпка е единственият път за промяна в Австрия, се казва в лаконично съобщение до медиите от външнополитическото ведомство във Виена. Червено-черната коалиция е постигнала минимални компромиси, „които всъщност не променят държавата“, коментира Курц в лично изявление.Курц не отговори ясно на въпрос дали ще поеме управлението на АНП след оставката на Райнхолд Митерленер, отбелязвайки, че подобно решение ще бъде взето на партийния конгрес.", "date": "2017.05.12", "title": " Себастиан Курц призова за провеждането на нови избори в Австрия"}
{"url": "https://trud.bg/20-%d0%bc%d0%bb%d0%bd-%d0%bb%d0%b2-%d1%81%d0%b0-%d0%bd%d1%83%d0%b6%d0%bd%d0%b8-%d0%b7%d0%b0-%d1%80%d0%b5%d0%ba%d0%be%d0%bd%d1%81%d1%82%d1%80%d1%83%d0%ba%d1%86%d0%b8%d1%8f-%d0%b8-%d0%b7%d0%be%d0%bd/", "text": "Работи се и по ликвидиране на режимите в селата20 млн. лв. са нужни за окончателно решаване на половинвековните проблеми с водоснабдяването на Омуртаг, чиито жители страдат от тежки режими. Общинската администрация, ръководена от кмета Ешреф Ешрефов, изготви идеен проект за зониране на града, реконструкция на вътрешната водопроводна мрежа и изграждане на финалните части от довеждащия водопровод от язовир “Ястребино”.Зонирането на града се налага заради авариите. Направени са хидравлични проучвания при оптимално налягане на водата, за да се определят районите в града и в бъдеще да се ограничат повредите. Това уточни кметът Ешрефов пред „Труд”. Основен проблем на Омуртаг, освен недостига на вода в някои сезони в ползвания сега източник в Кипилово,  е и изключително лошото техническо състояние на вътрешната водопроводна мрежа на града. Загубите са над 70%, което води до недостиг на питейна вода. Причините се дължат на скрити аварии, които възникват поради амортизирани тръби и високо налягане на определени места, каза още градоначалникът.Предстоят съгласувателни процедури на новия идеен проект и издаване на разрешение за строеж. Проблем остава липсата на възможност за финансиране по програмите във водния сектор, тъй като на територията на област Търговище водоснабдителното дружество не е консолидирано. Единственият източник към момента е националният бюджет, за да се решат окончателно проблемите. През годините бяха правени много и различни опити, но те бяха насочвани към частично решаване на кризите и не доведоха до очаквания резултат, припомнят от администрацията в Омуртаг.Изграденото и после ремонтирано трасе за алтернативно водоснабдяване от язовир “Ястребино” трябва да се узакони. То има Акт 15, но обектът не е приет, тъй като в някои участъци тръбите минават през земи извън първоначалния проект и не са били отчуждени, казва още кметът.Общинското ръководство работи и по допълнително водоснабдяване на села, които са с постоянен режим на водоподаване. През 2016 г. са извършени серия от дейности за разкриване на допълнителни водоизточници за селата Чернокапци, Кестеняво, Могилец и Презвитер Козма. Работата продължава и през тази година. Предстои извършване на хидрогеоложки проучвания, изготвяне на проекти за допълнителни водохващания, санитарно-охранителни зони и съгласувателни процедури с Министерството на околната среда и водите за тези три села. За Могилец ще се изготви инвестиционен проект за реконструкция на довеждащия водопровод, тъй като селото е на жесток режим, припомни Ешрефов.Мащабна ремонтна програма по пътища и улициРехабилитация на близо 18 км общински пътища планира община Омуртаг. Подадено е проектно предложение по Програмата за развитие на селските райони 2014-2020 г. Ще се ремонтират пътищата към селата Камбурово, Врани кон, Звездица, Горно Новково и Висок. За четвъртокласната мрежа са нужни над 5,8 млн. лв.По тази схема е кандидатствано и за осигуряване на финансиране за ремонт на ул. „Цар Освободител” в града. Планираният ремонт обхваща над 1 км и за цялостното изпълнение са нужни над 1,5 млн. лв.Местната администрация въвежда и пакет от мерки за подобряване на безопасността на движение по пътищата и улиците в общината. Планирани са ремонти на улици в града и нови тротоари. Строително-ремонтните работи ще бъдат на ул. „Дунав”, ул. „Отец Паисий”, ул. „Оборище”, ул. „Лисец”, ул. „Пирин” и „Радецки”.Бюджетът за 2017 г. предвижда ремонти дейности и в селата. В капиталовата програма на общината са включени улици в Горно Новково, Долно и Горно Козарево, Могилец, Врани кон, Голямо Църквище, Българаново, Обител, Чернокапци и Панайот Хитово.Успоредно с това се подготвят и инвестиционни проекти за рехабилитация на други улици, както в града така и в селата от общината.Ще се изпълнят и текущи ремонти по настилката на пътища и улици, водещи до гробищни паркове, моста за село Бостан и други, посочват от общината.", "date": "2017.05.12", "title": " 20 млн. лв. са нужни за реконструкция и зониране на водоподаването в Омуртаг"}
{"url": "https://trud.bg/%d0%bb%d0%b8%d0%b4%d0%b5%d1%80%d0%bc%d0%b0%d0%b3-%d0%bd%d0%b0%d0%bb%d0%b0%d0%b3%d0%b0-%d0%b2%d0%b8%d1%81%d0%be%d0%ba%d0%b8%d1%82%d0%b5-%d1%82%d0%b5%d1%85%d0%bd%d0%be%d0%bb%d0%be%d0%b3%d0%b8%d0%b8/", "text": " е основана през 2006 г. Основната дейност на фирмата включва изработка и ремонт на широка гама от детайли, използвани в производството на стъклени домакински изделия.Успешното развитие на дружеството, чрез внедряване на нови технологии и оборудване, направи името  познаваемо, както в България така и в други страни.Внедряването на нови технологии и оборудване продължи и по Оперативна програма „Иновации и конкуренто- способност” 2014-2020, чрез която фирма  увеличи производствения си капацитет и разнообразието от произвежданите детайли.За осъществяване на производствения си процес  разполага с:– Четириосен обработващ център– Триосни обработващи центрове– Стругове с ЦПУ– Универсални стругове– Универсални фрези– Наваръчни съоръжения за прахово наваряване– Петосен обработващ център– Софтуер за управление на машини с ЦПУВисокотехнологичното оборудване спомага и за поддържането на високо качество на производствения процес. Това се утвърждава и със стандартите, внедрени в ISO 9001-2009Предмет на дейност: Изработване на детайли, формиращи матрицата за чаши:– BOTTOM PLATE– CHUCK HEAD– RING– PLUNGERS– MOULDНаши основни клиенти са: „Пашабахче България”, ЕАД, „Шишеджам Аутомотив” ЕАД, „Тракия Глас България” ЕАД, „Ново Стъкло” ЕАД, The Turkish Glass and Sisecam, YIOULA GRUP OF COMPANIES.Производството ни е ориентирано и към клиенти в Гърция, Турция и др.", "date": "2017.05.12", "title": " „Лидермаг“ налага високите технологии в Търговище\t\t\t "}
{"url": "https://trud.bg/%d0%b7%d0%b0%d0%bb%d0%be%d0%b6%d0%bd%d0%b8%d1%87%d0%b5%d1%81%d0%ba%d0%b0-%d0%ba%d1%80%d0%b8%d0%b7%d0%b0-%d0%b2-%d0%b1%d0%b0%d0%bd%d0%ba%d0%b0-%d0%b2-%d0%b0%d0%b2%d1%81%d1%82%d1%80%d0%b8%d1%8f/", "text": "При обир на местна банка в австрийското градче Ерпфендорф, провинция Тирол, е задействана мащабна полицейска операция, след като е възникнала заложническа криза, предава медията ORF.Предполагаемият извършител е все още в сградата на банката, която е обкръжена от голям брой полицейски служители. На място са изпратени и е спецекипи.Към момента не е известен броят на лицата, които са взети за заложници.", "date": "2017.05.12", "title": " Заложническа криза в банка в Австрия"}
{"url": "https://trud.bg/%d1%81%d1%8a%d0%b4%d1%8f%d1%82-%d1%88%d0%b5%d1%84-%d0%bd%d0%b0-%d1%84%d0%b8%d1%80%d0%bc%d0%b0-%d0%be%d0%bf%d0%b8%d1%82%d0%b0%d0%bb-%d0%b4%d0%b0-%d1%82%d0%b5%d0%b3%d0%bb%d0%b8-%d0%b7%d0%b0%d0%b5%d0%bc/", "text": "Управител на фирма отива на съд заради опит да тегли заем с фалшиви документи, съобщиха от прокуратурата във Варна. Миналото лято в качеството си на шеф на „Стройпроминвест“ ЕООД 43-годишният Димитър Б. подал молба за допълнително кредитиране от 15 443 лв. до банка, в която имал договор за револвираща кредитна линия за земеделски производители с обезпечение залог на вземания към държавен фонд „Земеделие“. Искането му било одобрено, но от банката поискали удостоверение, че дружеството няма публични задължения и дела по несъстоятелност.Ден по-късно той представил нужните документи, но на бланките била изписана по-стара дата. Банковата служителка забелязала несъответствието и направила проверка в НАП. Оказало се, че фирмата има дългове към хазната и наложен запор заради тях. След като бил уличен в лъжа, Димитър поискал да си получи обратно фалшивите книжа. От банката му отказали и сезирали органите на реда. Ако Варненският окръжен съд признае управителя за виновен, той може да бъде наказан с лишаване от свобода от 1 до 6 г. и с глоба от 2000 до 10 000 лв., уточниха от пресцентъра на Апелативната прокуратура.", "date": "2017.05.12", "title": " Съдят шеф на фирма, опитал да тегли заем с фалшиви документи"}
{"url": "https://trud.bg/%d0%bf%d1%80%d0%b8%d0%b2%d0%b8%d0%ba%d0%b2%d0%b0%d1%82-%d0%b2-%d0%bc%d0%b2%d1%80-%d1%85%d0%be%d1%80%d0%b0-%d0%bd%d0%b0-%d0%ba%d1%80%d0%b0%d0%b2%d0%b0%d1%82%d0%b0-%d0%b8-%d0%be%d1%87%d0%b8%d1%82%d0%b5/", "text": "Авери на Димитър Желязков – Митьо Очите и Божидар Кузманов-Кравата са били привикани в РУП-Слънчев бряг и проверявани. В крайна сметка арестувани няма, но униформените искат да покажат на ъндърграунда, че държат под око действията на крими контингента.Полицаите очевидно вземат мерки да не се повтори гангстерката престрелка, която беляза старта на сезона миналата година. Тогава в заведението “4you” групировките се спречкаха, след което започна стрелба. Несебърският бос оцеля по чудо, а гардът му Александър Алексиев, по прякор Сашо Японеца, бе убит.От бургаската полиция коментираха в петък, че привикването на хора в управлението на МВР в курорта било свързано с регулярни проверки за дейността на увеселителни заведения, дискотеки и таксиметрови фирми, функциониращи на територията на Слънчев бряг.Във фокуса на проверяващите попадали и сключените трудови договори, длъжностите, на които се назначава персонала, заплащането на осигуровки, наличие на разрешителни за работа / за таксиметровите автомобили/ и др.", "date": "2017.05.12", "title": " Привикват в МВР хора на Кравата и Очите"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81-%d0%bc%d0%b0%d0%ba%d1%80%d0%be%d0%bd-%d0%b2-%d0%b1%d0%b5%d1%80%d0%bb%d0%b8%d0%bd/", "text": "Канцлерът на ФРГ Ангела Меркел ще приеме Еманюел Макрон за преговори в Берлин още в понеделник – само ден, след като центристът официално встъпи в длъжност като президент на Франция, предава AFP.Срещата между двамата лидери ще се проведе „в късния следобед на понеделник“, уточни Щефан Зайберт, говорителят на германския канцлер.Меркел приветства победата на Макрон, заявявайки, че той „носи надежда за милиони французи, а също и мнозина други в Германия и в Европа“. Берлин ще бъде първа спирка на Макрон в качеството му на нов държавен глава на Франция.", "date": "2017.05.12", "title": " Меркел ще се срещне с Макрон в Берлин"}
{"url": "https://trud.bg/%d0%b2%d0%b5%d0%bb%d0%be%d1%81%d0%b8%d0%bf%d0%b5%d0%b4%d0%b8%d1%81%d1%82-%d1%81%d0%b5-%d0%b1%d0%bb%d1%8a%d1%81%d0%bd%d0%b0-%d0%b2-%d0%b0%d0%b2%d0%b0%d1%80%d0%b8%d1%80%d0%b0%d0%bb-%d0%ba%d0%b0%d0%bc/", "text": "32-годишен велосипедист от Стара Загора пострада, след като се блъсна в аварирал камион „Ивеко“ на автомагистрала „Тракия“. Инцидентът е станал в четвъртък около 11.40 часа в района на 155-и километър на АМ „Тракия“, след като колоездачът не спазил необходимата странична дистанция и се ударил в задната лява част на спрял в аварийната лента ТИР.Велосипедистът е настанен в пловдивска болница без опасност за живота. Взета му е кръвна проба за алкохол. Работата по случая продължават служители на сектор „Пътна полиция“ към Областна дирекция на МВР-Пловдив.", "date": "2017.05.12", "title": " Велосипедист се блъсна в аварирал камион на автомагистрала „Тракия“"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-17-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d0%be%d1%82%d0%be%d1%80%d0%b8%d1%81%d1%82-%d0%be%d0%bf%d0%b8%d1%82%d0%b0%d0%bb-%d0%b4/", "text": "17-годишен непълнолетен тийнейджър с мотоциклет „Хонда“ бе задържан в четвъртък около 13.30 часа при опит да избегне полицейска проверка. Автопатрул на РУ на МВР-Труд забелязал в село Рогош въпросния мотоциклет да се движи без регистрационни табели.Служителите на реда подали звуков и светлинен сигнал за спиране на водача, но той не се подчинил и ускорил скоростта. След кратко преследване мотористът бил забелязан паднал на земята на кръстовище в село Скутаре поради загуба на контрол над мощната „Хонда“.Полицаите бързо установили самоличността му – 17-годишен неправоспособен шофьор от пловдивското село Скутаре, на когото на място е оказана медицинска помощ.Тийнейджърът е тестван с дрегер за алкохол и апарат за употреба на наркотици, но резултатите са отрицателни. С полицейска заповед 17-годишният юноша е задържан в РУ-Труд, а по случая е образувано бързо производство. Уведомена е и Районна прокуратура – Пловдив.", "date": "2017.05.12", "title": " Арестуваха 17-годишен моторист, опитал да избяга от полицейски автопатрул край Пловдив"}
{"url": "https://trud.bg/195-%d0%b3%d0%be%d0%b4%d0%b8%d0%bd%d0%b8-%d1%87%d0%b5%d1%81%d1%82%d0%b2%d0%b0-%d1%81%d1%83-%d0%b2%d0%b8%d1%87%d0%be-%d0%b3%d1%80%d1%8a%d0%bd%d1%87%d0%b0%d1%80%d0%be%d0%b2/", "text": "195 години чества днес СУ „Вичо Грънчаров” в Горна Оряховица. През цялата седмица учениците от училището организираха и участваха в различни празнични прояви.Кулминацията на честванията бе днес с голям празничен концерт в НЧ „Напредък – 1869”. Всички гости на празника бяха приветствани от директора на училището Нели Атанасова, която пожела на всички ученици много успехи и ги увери, че техните учители винаги ще ги подкрепят и ще бъдат до тях.„Нека СУ „Вичо Грънчаров” да продължи своите традиции. Нека се развива в сферата на изкуството, нека и другите сфери на науката да раждат първенци, които достойно да носят името на Вичо Грънчаров. Бъдете горди, бъдете победители!”, пожела на учениците и учителите заместник-кметът Йорданка Кушева, която бе гост на празника.Честването уважи и Милена Николова, директор на дирекция „Образование, култура, младежки дейности и спорт, социални дейности и здравеопазване, международни връзки”. Празничният ден с учениците и учителите споделиха и първият директор на училището Неда Дончева, както и бившите директори Милчо Савов и Николинка Попйорданова, които бяха посрещнати от децата с много аплодисменти. След официалната част, празникът продължи с концерт, подготвен от възпитаниците на училището.Снощи в Художествена галерия „Недялко Каранешев” бе открита и традиционната изложба с творби на ученици от училището. Показани са рисунки – живопис, графика, колаж. Експонирани са малки пластики, хартиени конструкции, композиции от рисувани камъчета, артистични инсталации, експонати, изработени чрез техниката „квилинг”.Преди да бъде открита изложбата, на площад „Георги Измирлиев” горнооряховчани имаха възможността да се насладят на концерта на мажоретния състав на СУ „Вичо Грънчаров”.Тази вечер от 18.00 ч. в Зала 1 на Общината е празничният концерт на СУ „Вичо Грънчаров”. Участието ще вземат вокална група и мажоретен състав при училището и Мъжки хор „Св. Иван Рилски” – Дупница с ръководител Таня Камбурова, която е възпитаник на СУ „Вичо Грънчаров”.", "date": "2017.05.12", "title": " 195 години чества СУ „Вичо Грънчаров”"}
{"url": "https://trud.bg/%d0%b0%d1%82%d0%b5%d0%bb%d0%b8%d0%b5%d1%82%d0%b0-%d0%bf%d0%be-%d1%81%d1%82%d0%b0%d1%80%d0%b8-%d0%b7%d0%b0%d0%bd%d0%b0%d1%8f%d1%82%d0%b8-%d0%bd%d0%b0-%d0%bf%d0%b0%d0%bd%d0%b0%d0%b8%d1%80%d0%b0-%d0%b2/", "text": "Иконопис, керамика, дърворезба и други показват майсторитеСтари занаяти, като плетене на кошници и изработка на дървени лъжици, ще бъдат представени в петък и събота на алеите на парка „Борово око”. Демонстрациите на майсторите продължават цял ден до 19 часа и са част от панаирната програма. Специални гости и участници на Алеята на занаятите ще бъдат иконописец, дърворезбар и майстор на керамика от камарата в Ловеч. От Етъра ще пристигне екип на Детската музейна работилница. Занаятчии от Търговищко също ще представят своите умения в тъкане на колани, везби, плъсти и други. На алеята ще се плисне и изложба от народни носии и дантели.Други майстори ще представят ювелирно изкуство, кошничарство, плетене на чорапи и други. В оставащите три дни от 240-ия пролетен панаир, до 14 май включително, ще се провеждат и уъркшопове, на които децата ще се учат да рисуват. Ще има занятия и по графити в събота, които ще бъдат изнасяни от известни професионалисти. Алеята е украсена с чадъри, изрисувани от децата на Търговище по-рано през седмицата. В търговската част на панаира, пред изложбените зали, отново има участие и на занаятчии от страната, които продават своите произведения.", "date": "2017.05.12", "title": " Ателиета по стари занаяти на панаира в Търговище"}
{"url": "https://trud.bg/%d0%b7%d0%b0%d0%bf%d0%be%d0%b2%d1%8f%d0%b4%d0%b0%d0%b9%d1%82%d0%b5-%d0%b2-%d1%85%d0%be%d1%82%d0%b5%d0%bb%d1%81%d0%ba%d0%b8-%d0%ba%d0%be%d0%bc%d0%bf%d0%bb%d0%b5%d0%ba%d1%81-%d0%b1%d0%b5%d0%bb%d0%b8/", "text": "Хотелски комплекс „Белият кон и Рай” е разположен на 5 км от град Търговище, на главен път София – Варна, в местността Парка, която е част от Предбалкана на Стара планина.Тук ще намерите спокойствие, безупречно обслужване, превъзходна кухня и достъпни цени, които могат да задоволят и най-капризните гости.Комплексътът е изключително подходящ за бизнес пътувания, групови посещения, конференции, организиране на коктейли, лични и семейни тържества.Комплексът предлага на своите гости пълноценна почивка сред прохладата и спокойствието на Предбалкана, далеч от градския шум.За хората, които пътуват и бързат – вкусни обедни менюта!Комплексът разполага с: ", "date": "2017.05.12", "title": " Заповядайте в хотелски комплекс Белият Кон и Рай – мястото, в което ще  се влюбите!\t\t\t "}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bc%d0%b8%d0%bd%d0%b8%d1%81%d1%82/", "text": "Министърът на туризма Николина Ангелкова проведе среща с министъра на туризма на Кения Наджиб Балала и министъра на туризма на Ямайка Едмунд Бартлет. Те разговаряха по време на 105-тата сесия на Изпълнителния съвет на Световната организация по туризъм към ООН, която продължава и днес в Мадрид.По време на разговора министрите обединиха позициите си, че туризмът е общ продукт, основаващ се на сътрудничеството между държавните институции, частните организации и местните общности.Министър Ангелкова подчерта, че целта на всички мерки, които се прилагат от министерството на туризма, е превръщането на България в целогодишна туристическа дестинация. „Търсят се и нови възможности за развитието на културния туризъм“, допълни тя.", "date": "2017.05.12", "title": " Министър Ангелкова се срещна с министрите на туризма на Кения и Ямайка"}
{"url": "https://trud.bg/78-%d0%b3%d0%be%d0%b4%d0%b8%d1%88%d0%b5%d0%bd-%d0%b4%d1%8f%d0%b4%d0%be-%d0%bf%d0%be%d1%87%d0%b8%d0%bd%d0%b0-%d0%b2-%d0%b3%d1%80%d0%b0%d0%b4%d1%81%d0%ba%d0%b8-%d0%b0%d0%b2%d1%82%d0%be%d0%b1%d1%83%d1%81/", "text": "78-годишен пловдивчанин почина в петък около 8.10 часа сутринта в автобус на масовия градски транспорт, съобщиха очевидци на нелепия инцидент.На възрастния мъж, който пътувал заедно със съпругата си, внезапно му прилошало, докато рейсът се движел по булевард „Христо Ботев“. Дядото починал на място, а смъртта му била констатирана от пристигналите на спирката на Сточна гара екипи на Спешна медицинска помощ и полицията, които мълниеносно се отзовали на подадения сигнал на тел. 112. Няма данни за насилие, съобщиха от полицията.Пенсионерът страдал от сърдечно-съдови проблеми, които вероятно са се обострили покрай пълнолунието и магнитните бури от последните часове и дни.", "date": "2017.05.12", "title": " 78-годишен дядо почина в градски автобус в Пловдив"}
{"url": "https://trud.bg/%d1%88%d0%b5%d1%84%d0%ba%d0%b0%d1%82%d0%b0-%d0%bd%d0%b0-%d0%b6%d0%b5%d0%bd%d0%b8-%d0%b3%d0%b5%d1%80%d0%b1-%d0%bf%d0%bb%d0%be%d0%b2%d0%b4%d0%b8%d0%b2-%d1%81%d1%82%d0%b0%d0%bd%d0%b0-%d0%b7%d0%b0%d0%bc/", "text": "Ръководителят на Жени ГЕРБ – Пловдив област Eвелина Апостолова и депутатът от 43-ото Народно събрание Петър Петров са назначени за заместник- областни управители. Двамата ще бъдат официално представени от губернатора на Пловдив Здравко Димитров на специална церемония на 15 май (понеделник).Евелина Апостолова е родена в Пловдив, омъжена, с една дъщеря. Завършила е стопанско управление, бизнес комуникации и връзки с обществеността. Областен ръководител на ЖГЕРБ – Пловдив област от 2015 година. Работила е като координатор „Институции, семинари и обучения“ в ГЕРБ-Пловдив област, била е и ръководител на отдел „Реклама и маркетинг“ към БНТ–Пловдив. Член е ПП ГЕРБ Пловдив област още от създаването на партията.Петър Петров е роден на 13 март 1955 г. и по професия е Филолог. Бил е директор на Социално-педагогически интернат, заместник-кмет и кмет на район „Източен“, преди да стане депутат в 43-ото Народно събрание.", "date": "2017.05.12", "title": " Шефката на Жени ГЕРБ-Пловдив стана зам.-областен управител"}
{"url": "https://trud.bg/%d0%b3%d1%8a%d0%bc%d0%b7%d0%b0%d1%82%d0%b0-%d0%b8-%d0%b4%d1%80%d0%b0%d0%b3%d0%b0%d0%bd-%d0%ba%d0%be%d0%b8%d1%87-%d0%ba%d0%b5%d0%b1%d0%b0-%d1%89%d0%b5-%d0%b2%d0%b4%d0%b8%d0%b3%d0%b0%d1%82-%d0%b3%d1%80/", "text": "Сръбската поп фолкзвезда Драган Коич-Кеба ще възпламени публиката в Пловдив с най-известните си хитове на 19 май, когато ще изнесе безплатен концерт. Той е част от кулинарно-музикалния фестивал „Табиет“, който гостува в града под тепатата от 18 до 21 май след успешния старт в София в края на април. „Оценявам много високо Азис и Тони Стораро, възхищавам се много и на Преслава, която е моят фаворит сред българските изпълнители. Обожавам кариерата и творчеството й. Преслава има душа и талант. Дори имам план да направим дует с нея. Но все още търся подходящата песен, като от сърце се надявам тя да стане мега хит! Уважавам и Софи Маринова, Глория, Анелия и още много други. В България има много истински музиканти, които усещат музиката и са царе на сцената“, декларира Кеба.Преди Кеба на 18 май на сцената на „Табиет Пловдив“ ще излязат Йордан Йончев-Гъмзата и брас шоуто му. Те ще дадат старт на маратона от балкански вкусове и ритми, включващ демонстрации на известни майстори готвачи, представяне на кухните на нашумели ресторанти, дегустации на бира, вино и ракия, надяждания, спортни състезания с много награди, уроци по танци, атракции за деца и възрастни и още безплатни концерти на изпълнители от България и съседните страни. На 20 май уникалният певец Никос Кетидикис ще бъде гост-звездата в гръцката вечер, а преди него ще чуем Андреас. Българската вечер с Валя Балканска и Нели Петкова ще ознаменува финала на грандиозното шоу на 21 май. Така в продължение на 4 дни пловдивчани ще се потопят в атмосферата на балканския начин на живот и ще опитат впечатляващия микс от вкусна храна, хубави напитки, темпераментна музика, танци и забавления.", "date": "2017.05.12", "title": " Гъмзата и Драган Коич-Кеба ще вдигат градуса на „Табиет-Пловдив“"}
{"url": "https://trud.bg/530-%d0%bc%d0%b0%d0%b6%d0%be%d1%80%d0%b5%d1%82%d0%ba%d0%b8-%d0%bf%d1%80%d0%b5%d0%b2%d0%b7%d0%b5%d0%bc%d0%b0%d1%82-%d1%88%d1%83%d0%bc%d0%b5%d0%bd/", "text": "Мажоретни състави от цялата страна идват в Шумен за IX-то издание на мажоретния фестивал „Мадарски конник“. 530 мажоретки на възраст от 4 до 18 години ще участват в надпреварата в събота и неделя. Събитието е традиционна част от Майските културни празници в града и фестивалът пак ще стартира с пъстро дефиле на момичета с помпони и батони по централния бул.“Славянски“ в събота. Откриването е в 15 часа пред сградата на общината. След това е ред на състезателната част.22 мажоретни състава ще се борят за призове тази година. Шумен ще бъде представен от 10 състава с 220 деца, останалите гости са от Бругас, Лом, Казанлък, Левски, Нови пазар, Свиленград, Хасково, Стара Загора, Горна Оряховица, Варна и Лозница.Неслучайно Шумен е домакин на надпреварата – в града с мажоретно изкуство се занимават стотици. Мажоретни състави има в детски градини, училища, към Ученическата спортна школа и в Спортен клуб „Ритмик“. Шуменските мажоретки имат успехи, както в България, така и на международни сцени. Представяли са страната в много европейски първенства, като национален отбор.", "date": "2017.05.12", "title": " 530 мажоретки превземат Шумен"}
{"url": "https://trud.bg/127-%d1%81%d1%82%d0%b0%d0%b6%d0%b0%d0%bd%d1%82%d0%b8-%d0%b2-%d0%b3%d1%80%d0%b0%d0%bd%d0%b8%d1%87%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%bf%d0%be%d0%bb%d0%be%d0%b6/", "text": "127 стажанти от Главна дирекция „Гранична полиция“ положиха клетва за спазване нормите на Етичния кодекс на държавните служители в МВР. Церемонията се проведе днес в Центъра за специализация и професионална подготовка в Пазарджик при Академията на МВР, съобщиха от ведомството.Присъстваха заместник-министърът на вътрешните работи Красимир Ципов, заместник-главният секретар главен комисар Георги Арабаджиев, директорът на Главна дирекция „Гранична полиция“ главен комисар Светлан Кичиков, ректорът на Академията на МВР старши комисар доцент Неделчо Стойчев, Стефан Мирев – областен управител на Пазарджишка област, представители на общинската администрация, Българската православна църква, граждани и гости.С полагането на тържествената клетва приключва 11-месечното обучение на стажантите в пазарджишкия полицейски център. Тук те са придобили знания в областта на общата и специализираната полицейска подготовка, националното и международното законодателство. След приключване на обучението си те ще бъдат разпределени в зоните за отговорност на „Гранична полиция“.Така допълнително ще се обезпечи съставът на службата за още по-активно противодействие на миграционния натиск, нелегалната миграция и трансграничната престъпност.В обръщението си към стажантите заместник-министър Ципов акцентира, че добрата и професионална екипна работа на терен гарантира не само охраната и защитата на държавната граница на Република България, но и на една стратегическа зона от външните граници на Европейския съюз. Той напомни, че това се отчита от европейските ни партньори, тъй като именно от Република България стартира работата си новата Европейска агенция за гранична и брегова охрана.Ректорът на Академията на МВР доцент Неделчо Стойчев поздрави лично отличниците на випуска.", "date": "2017.05.12", "title": " 127 стажанти в „Гранична полиция“ положиха клетва"}
{"url": "https://trud.bg/47-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%bf%d0%be%d1%81%d0%b5%d1%87%d0%b5-%d0%b4%d0%b2%d0%b5-%d0%b6%d0%b5%d0%bd%d0%b8-%d1%81-%d0%b1%d1%80%d0%b0%d0%b4%d0%b2%d0%b0-%d0%ba/", "text": "Полицията в Червен бряг разследва опит за убийство, съобщиха от пресцентъра на ОДМВР – Плевен.Снощи към 22.55 часа две жителки на с. Девенци, на 58 и 59 г., потърсили лекарска помощ след нанесен побой.По-младата е с фрактура на черепа и временна опасност за живота. Двете пострадали са настанени в болница.При проведените оперативни действия е установен извършителят – 47-годишен техен съселянин. След възникнал скандал между тримата мъжът им посегнал с брадва.Задържан е, случаят се изяснява. Образувано е досъдебно производство. Уведомен е прокурор.", "date": "2017.05.12", "title": " 47-годишен мъж посече две жени с брадва край Плевен"}
{"url": "https://trud.bg/%d0%be%d1%82%d0%ba%d1%80%d0%b0%d0%b4%d0%bd%d0%b0%d1%85%d0%b0-%d0%bf%d1%80%d0%b5%d0%b4%d0%b8%d1%81%d1%82%d0%be%d1%80%d0%b8%d1%8f%d1%82%d0%b0-%d0%bd%d0%b0-%d1%85%d0%b0%d1%80%d0%b8-%d0%bf%d0%be%d1%82/", "text": "Предисторията на книгата за младия вълшебник Хари Потър, собственоръчно написана от знаменитата британска писателка Джоан Роулинг върху пощенска картичка, беше открадната в Бирмингам.Това се казва в съобщение на полицията в графство Западен Мидландс, предаде . „Единствените хора, които могат да купят уникалния ръкопис, са запалените фенове на Хари Потър. Ние се обръщаме към всички, които видят или на които предложат откраднатата вещ, да се обадят в полицията“, призова населението полицейският служител Пол Джонси.За това какво ще съдържат книгите за Хари Потър Роулинг написа с дребен почерк на двете страни на пощенската картичка с формат А5 /15 на 21 сантиметра. В текста, съдържащ 800 думи, се разказва за трите години, предшестващи раждането на Хари Потър. Герои на краткия разказ се явяват двама тийнейджъри – бъдещият баща на Потър – Джеймс и неговият най-добър приятел Сириус Блек.По информация на следователите през 2008 година този ръкопис е бил продаден за 25 хиляди британски лири на благотворителен търг. Предполага се, че той е бил откраднат от собственика му в периода 13-24 април тази година.", "date": "2017.05.12", "title": " Откраднаха предисторията на Хари Потър"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bf%d0%be%d0%bf%d0%be%d0%b2%d0%be-%d1%81%d0%b0%d0%bd%d0%b8%d1%80%d0%b0-%d0%b8-%d1%81%d0%b3%d1%80%d0%b0%d0%b4%d0%b8%d1%82%d0%b5-%d0%bd%d0%b0-%d0%bf%d0%be%d0%bb/", "text": "Пет проекта за енергийна ефективност изпълняват в ПоповоЗапочва санирането на 9 обществени сгради, между които тези на полицията, съда и прокуратурата, в Попово. Подобряването на енергийната им ефективност се извършва по проект на oбщината за инженеринг-проектиране, изпълнение на строително-монтажни работи и упражняване на авторски надзор. Избрани са изпълнителите, които ще работят по обектите. Общата стойност на целия проект е близо 2,2 млн. лв., съобщи кметът д-р Людмил Веселинов.В миналия програмен период oбщина Попово успя да приложи мерки за енергийна ефективност на   повечето от сградите, които са нейна собственост, като училищa, детски градини, читалища и други. Сега ще се работи по тези на ОУ „Св. Климент Охридски“ и сградата на бившето помощно училище към ОУ“Любен Каравелов“.Ще бъдат обновени сградите на Историческия музей и читалището в кв. Сеячи.След всички други най-сетне средства за саниране ще се вложат и в административната сграда и стола на oбщина Попово.Поради изчерпване на общинските в проекта се включват и държавни сгради. С нови дограми, изолации, покриви и други ще се похвалят работещите в полицейското управление, съда и прокуратурата в Попово.Освен проекта по „Региони в растеж“ oбщината реализира и втори за саниране на 6 обществени сгради. От тях само за една отговаря кметството, а за всички други грижа би трябвало да има държавата.  Сред тях са 4 здания, ползвани от пожарната, сграда на земеделското министерство, в която са настанени Службата по земеделие и Агенцията по храните. Проектът за тези 6 обекта е на стойност 843 542 лв.Администрацията в Попово, ръководена от най-дългогодишния общински кмет у нас, д-р Людмил Веселинов изпълнява по Националната програма за енергийна ефективност на многофамилни жилищни сгради 13 обекта, които са  с по  над 36 апартамента. Тези блокове скоро ще бъдат финализирани.  На близо 10 млн. лв. възлизат средствата, които се влагат  в променяне на цялостния вид, условията за живот, удължаване на живота на блоковете. Работата там трябва да приключи до лятото, а повечето от тях ще бъдат готови още до края на този месец.Обявени са и процедурите за избор на изпълнители за инженеринг, строителство, и надзор за многофамилни жилищни сгради, включващи 22  по-малки блока, които са с под 32 апартамента, и финансирането на енергийната ефективност там е по „Региони в растеж“. Прогнозите са, че изпълнението на мерките в тях ще започне още в края на лятото. Текущата процедура е за 6 млн. лв., но стойността ще падне.", "date": "2017.05.12", "title": " Община Попово санира и сградите на полицията, съда и прокуратурата"}
{"url": "https://trud.bg/%d0%b2-%d0%b0%d1%8f%d0%ba%d1%81-%d1%81%d0%b5-%d0%b3%d0%be%d1%80%d0%b4%d0%b5%d1%8f%d1%82-%d0%b4%d0%be%d0%ba%d0%b0%d0%b7%d0%b0%d1%85%d0%bc%d0%b5-%d1%87%d0%b5-%d1%81%d0%bc%d0%b5-%d0%b1%d0%b8%d1%82/", "text": "Легендарният холандски колос „Аякс“ отново е финалист в мач от европейските клубни турнири след 21-годишна пауза. Младият тим на Петер Бос се добра до последния етап от турнира Лига Европа, въпреки загубата от „Лион“ с 1:3 във Франция.Гостите от Амстердам трябваше да преживеят кошмарни 10 минути в края на срещата, когато при резултат 3:1 за домакините останаха и с човек по-малко. „В този миг беше много напечено – призна капитанът на „Аякс“ Дейви Клаасен. – Гордея се с тима, а този двубой само затвърди впечатлението, че сме биткаджии.“За последно „червено-белите“ играха на финал през 1996 година в Шампионска лига (б.а по онова време КЕШ), загубен инфарктно с дузпи от „Ювентус“. „Крайният резултат е красив – призна наставникът Бос. – Можете да го наречете победа за футбола. Хубаво е да си на финал, но играеш на финал, за да спечелиш.“", "date": "2017.05.12", "title": " В „Аякс“ се гордеят: Доказахме, че сме биткаджии"}
{"url": "https://trud.bg/%d0%b6%d0%b0%d0%bd-%d0%ba%d0%bb%d0%be%d0%b4-%d1%8e%d0%bd%d0%ba%d0%b5%d1%80-%d1%89%d0%b5-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f-%d1%81-%d0%bc%d0%b0%d1%80%d0%b8%d1%8f-%d0%b3%d0%b0%d0%b1/", "text": "Председателят на Европейската комисия Жан-Клод Юнкер ще приеме българския кандидат за еврокомисар Мария Габриел във вторник в Европейския парламент в Страсбург. Това потвърди днес на пресконференция говорител на комисията.След тази среща, но вероятно не в същия ден, се очаква Юнкер да съобщи какви отговорности ще възложи на Габриел. Едва след това ще бъде известно пред кои от комисиите на ЕП Габриел ще положи изпит.Ако бъде утвърдена от евродепутатите, Габриел ще бъде назначена от Юнкер с процедура, съгласувана със Съвета на ЕС. Тя ще бъде част от ЕК до края на мандата през 2019 година.  ", "date": "2017.05.12", "title": " Жан-Клод Юнкер ще разговаря с Мария Габриел във вторник"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d1%82%d0%b5%d1%81%d1%82%d0%b2%d0%b0-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b0-%d1%80%d0%b0%d0%ba%d0%b5%d1%82%d0%b0-%d1%81-%d0%b4%d0%b0%d0%bb%d0%b5/", "text": "Турция проведе успешно изпитание на собствена ракета с далечен обсег на действие. Това потвърди министър на отбраната Фикри Ъшък, цитиран от .Тестът на ракетата „Бора“ е проведен на полигон в провинция Синоп. Според министъра, тя е поразила успешно своята цел в Черно море.„Бора“ е разработка на турския оръжееен гигант Roketsan, а програмата по разработването й стартира през 2009 г. Обсегът на новото оръжие е 280 километра, теглото – 2,5 тона, а калибърът му – 610 милиметра.На турски език „бора“ означава „буря“.", "date": "2017.05.12", "title": " Турция тества собствена ракета с далечен обсег в Черно море"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%bd%d0%be%d1%81%d0%b8-%d0%bb%d0%b8%d1%87%d0%bd%d0%be-%d1%85%d1%80%d0%b0%d0%bd%d0%b8-%d0%b2-%d0%b4%d0%be/", "text": "Кметът на Пловдив Иван Тотев се включи в петък лично в акцията на Българския червен кръст по раздаването на пакети с хранителни продукти от първа необходимост по домовете в Комплекса на слепите на улица „Ландос“ в район „Източен“. „Кмет да тръгне, в дома ти да влезе, да донесе храна. Това е много благородно дело“, тези думи изрече пенсионерът Димитър Стоянов, след като видя пред прага на жилището си градоначалника да носи на ръка тежки торби, пълни с храна. „Това е едно прекрасно начинание на БЧК. Разбира се, че е и благородна задача – да подкрепяме и да сме солидарни с хората с над 90% увреждане“, коментира кметът Иван Тотев.Той сподели, че е приятно изненадан от факта, че гражданите, с които се среща са с висок и позитивен дух, добри и съвестни пловдивчани, въпреки че имат увредено зрение. „По програмата се осигуряват общо 50 кг хранителни продукти на човек, като това е един постоянен процес, който реализираме в 6 пункта в града“, обясни директорът на БЧК-Пловдив Таня Георгиева, която придружаваше кмета. В петък 85 крайнонуждаещи граждани, живеещи в комплекса, получиха по 13 кг брашно, 10 кг захар, 6 кг ориз, 5 кг макаронени изделия, 4 кг конфитюр, 3 кутии компот, 10 консерви с говеждо месо, картофено пюре, вафли.Освен хранителни продукти по програмата представителите на БЧК осигуряват консултации особено по отношение на неспиращите телефонни измами – как да се реагира и какво да се направи, ако някой човек с увреждане стане техен обект. Предстои и провеждане на кампания за разяснение на приемане на балансиран и здравословен режим на хранене, управление на семейния бюджет и други услуги, финансирани от ЕС. По време на срещите си с крайнонуждаещи се граждани доброволците от БЧК ще засегнат и темата за защита при бедствия като земетресения например.", "date": "2017.05.12", "title": " Кметът на Пловдив носи лично храни в домове на инвалиди"}
{"url": "https://trud.bg/%d1%80%d0%b5%d0%b4%d0%bd%d0%b0%d0%bf-%d0%b8-%d0%b1%d1%83%d1%80%d1%81%d0%b0-%d0%bd%d0%b0%d0%bf%d0%b8%d1%80%d0%b0%d1%82-%d0%b7%d0%b0-%d0%b1%d0%b5%d1%80%d0%b1%d0%b0%d1%82%d0%be%d0%b2/", "text": "Мечтата на Димитър Бербатов да се завърне в Англия, може да се сбъдне, макар и не на ниво Висша лига. Легендарният мениджър Хари Реднап обмисля сериозно възможността да отправи оферта към българския нападател, съобщава местното издание „Вирал“. Наставникът на „Бирмингам“ успя да спаси отбора от изпадане от Чемпиъншип в последния кръг и сега иска да вземе 5-6 свободни агенти с опит. В разширения списък на доскорошния селекционер на Йордания попада и бившия играч на „Манчестър Юнайтед“, играл за последно в ПАОК. Въпреки че не е играл в официални мачове вече близо година, Бербатов все още афишира амбиции да играе на високо ниво. Веднъж тази година той вече се размина с първи негов трансфер в Чемпиъншип, когато „Нюкасъл“ проявяваше интерес към него, но до сделка така и не се стигна. Освен от „Бирмингам“, Бербатов може да получи оферта през лятото и от „Бурсаспор“. Бившият отбор на Димитър Иванков също следи ситуацията около 36-годишния таран, пише „Фанатик“. Според изданието, българинът е предложен на ръководството като опция за нов нападател. В класирането „крокодилите“ са на незавидното 14 място на 8 точки от зоната на изпадащите. През 2010 Бербатов отново бе свързван с трансфер в „Бурса“.", "date": "2017.05.12", "title": " Реднап и „Бурса“ напират за Бербатов"}
{"url": "https://trud.bg/%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d1%85%d0%b8%d0%bc%d0%bd%d0%b0-%d0%bd%d0%b0-%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5-%d0%bd%d0%b0-%d0%bf%d1%80%d0%b0%d0%b7/", "text": "Първо публично представяне на химна на Търговище ще се състои на празника на града – 14 май. Той ще бъде изпълнен след церемонията по издигане на знамената на площад „Свобода” от 11 часа в неделя. Пред гражданите и гостите на празника химнът ще бъде представен от Духовия оркестър и хор „Родна песен” с диригент Красимира Коларова.Официалната песен предстои да бъде утвърдена като химн и да бъде включена в Наредбата за символиката на Търговище.Текстът на химна е на известния писател Неда Антонова, която посвети своята творба на града. Тя спечели конкурса на община Търговище, в който участваха 67 предложения за текстове, включително и от българи, живеещи зад граница.Антонова, която е почетен гражданин на Търговище, обяви, че паричната награда от 1000 лв. от конкурса ще бъде връчена за благотворителни цели.Музиката и аранжимента на химна изготви композиторът Ценко Минкин. Председателят на Съюза на българските композитори лично се включи в подготовката на химна за представянето му пред гражданите на Търговище и присъства на репетициите на оркестъра и хора.", "date": "2017.05.12", "title": " Представят химна на Търговище на празника на града"}
{"url": "https://trud.bg/%d0%bf%d0%be%d1%81%d1%82%d0%be%d1%8f%d0%bd%d0%bd%d0%b8%d1%8f%d1%82-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82%d0%b5%d0%bb-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd/", "text": "Постоянният представител на Световната банка за България Тони Томпсън поздрави министър-председателя Бойко Борисов за третия му премиерски мандат. „От името на моите колеги и от мое име с голямо удоволствие изпращам най-добри пожелания за Вашите успехи“, пише той в поздравителния си адрес, съобщиха от пресслужбата на Министерски съвет.Томпсън потвърждава ангажимента да подкрепя устойчивия растеж и програмата за всеобщ просперитет на България. „Моля разчитайте на нашата трайна подкрепа за работата Ви по укрепване на институциите в секторите енергетика, води, финанси, гори и околна среда, както и за подобряване на образованието, здравеопазването и социалните услуги за всички българи“, допълва още Тони Томпсън.Постоянният представител на Световната банка изразява очакването си да се задълбочи сътрудничеството с администрацията на Министерския съвет в рамките на консултантската дейност за споделени услуги. „Вярваме, че организационният модел на споделените услуги има голям потенциал за ускоряване на модернизацията на държавната администрация и за постигане на ефективност, които биха могли да се използват за повишаване качеството на обществените услуги“, пише в заключение Томпсън.", "date": "2017.05.12", "title": " Постоянният представител на Световната банка в писмо до Борисов: Разчитайте на нашата трайна подкрепа"}
{"url": "https://trud.bg/%d0%ba%d0%b0%d0%ba-%d0%bc%d0%b8%d0%bd%d0%b8%d0%bc%d0%b0%d0%bb%d0%bd%d0%b0%d1%82%d0%b0-%d0%b7%d0%b0%d0%bf%d0%bb%d0%b0%d1%82%d0%b0-%d1%89%d0%b5-%d1%81%d0%ba%d0%be%d1%87%d0%b8-%d0%b4%d0%be-610-%d0%bb/", "text": "Увеличаване размера на минималната работна заплата от 460 лв. на 510 лв. от 1 януари 2018 г., на 560 лв. от 1 януари 2019 г. и на 610 лв. от 1 януари 2020 година. Това е заложено в проект на средносрочната бюджетна прогноза за периода 2018-2020 г., публикуван от Министерството на финансите.В бюджетната прогноза за периода 2018-2020 г. целта за дефицита по консолидираната фискална програма (КФП) за 2018 г. и 2019 г. се запазва съответно на 1 % и на 0,5 % от БВП в съответствие със заложената в актуализираната средносрочна бюджетна прогноза за периода 2017-2019 година. За 2020 г. е планирано постигането на балансиран бюджет.Общото ниво на приходите по КФП в средносрочен план се предвижда да бъде в диапазона 36,5-36,6 % от БВП. Съобразено със заложените цели за бюджетното салдо по КФП и очакваното ниво на приходната част на бюджета, възможностите за финансиране на публични разходни политики са ограничени в рамките от 37,5% от БВП през 2018 г. до 36,5 % от БВП през 2020 година.В средносрочен план не се предвиждат значителни промени на основните данъци и ставки при запазване на данъчната система и ниския дял на преразпределения от държавата БВП.За 2018 г. се повишава размерът на осигурителната вноска за фонд „Пенсии“ на ДОО с един процентен пункт. Диференцираният минимален осигурителен доход за самоосигуряващите се лица, съобразно облагаемия им доход, се увеличава за 2018 г. съответно в размер на 510 лв., 550 лв., 600 лв. и 650 лв.; за 2019 г. – 560 лв., 600 лв., 650 лв. и 700 лв.; за 2020 г. – 610 лв., 650 лв., 700 лв. и 750 лева.В средносрочната бюджетна прогноза за периода 2018-2020 г. е предвидено поетапно увеличаване на възнагражденията на педагогическия персонал в системата на предучилищното и училищното образование с цел постигане на удвояването им в 2021 година.При разработване на разходите за пенсии за периода 2018-2020 г. е взето предвид увеличаването на минималната пенсия за осигурителен стаж и възраст на 180 лв. от 1 юли 2017 г. и на 200 лв. от 1 октомври 2017 година.Съотношението на държавния дълг към прогнозния БВП се очаква да отбележи спад и да достигне до ниво от 22,3 % към края на периода 2018-2020 г.Проектът на средносрочната бюджетна прогноза за периода 2018-2020 година може да изтеглите от ", "date": "2017.05.12", "title": " Как минималната заплата ще скочи до 610 лева"}
{"url": "https://trud.bg/%d1%88%d1%83%d0%bc%d0%b5%d0%bd-%d0%ba%d0%b0%d0%bd%d0%b8-%d1%80%d1%83%d1%81%d0%ba%d0%b8-%d0%b8%d0%bd%d0%b2%d0%b5%d1%81%d1%82%d0%b8%d1%82%d0%be%d1%80%d0%b8/", "text": " Кметът на Шумен Любомир Христов покани руски предприемачи да инвестират в Инудстриалния парк на града. Това стана по време на среща с генералния консул на Руската федерация във Варна Сергей Лукянчук в петък. Дипломатът пристигна на опознавателна визита в Шумен.„Поставили сме си амбициозната задача да развием индустриалната зона на града. Там строят инвеститори от чужбина и страната, но руски все още нямаме. Чрез вас отправям покана към руските предприемачи. Ще се радвам да възстановим и традиционно добрите си в миналото търговски отношения“, каза Христов.От руска страна също беше заявено желание за активизиране на икономическите контакти. Лукянчук покани Шумен за участие в първия форум на побратимените градове от България и Русия, който ще се проведе във Варна на 9 юни. „Планираме този форум да стане ежегоден и да помогне за развитието на икономическите и културните връзки между двете страни“, обясни генералният консул.Зам.кметът по здравеопазване д-р Светлана Маркова представи пред руските гости възможностите за инвестиции в балнеологията на Шумен и припомни, че преди близо 40 г. минералният извор в шуменското село Мараш е открит от руснаци, копали за нефт. „Нефт няма, но минерална вода има. Правим проучване на качествата на водата.Общината подписа договор за разконсервиране и опитно водочерпене от сондажа. Находището е с дълбочина близо 3 км, ще бъде направена балнеоложка оценка и тогава ще бъде издаден сертификат за приложение“, обясни д-р Маркова.Генералният консул пое ангажимент, когато документацията с техническите характеристики на мястото са готови, да съдейства за популяризиране на тази информация сред бизнеса в неговата страна. Той благодари на кмета Христов за съдействието, което общинското ръководство оказва на Руския клуб в Шумен за осъществяването на съвместни културни инициативи.", "date": "2017.05.12", "title": " Шумен кани руски инвеститори"}
{"url": "https://trud.bg/%d0%bd%d0%be%d0%b2%d0%b8-%d0%b4%d0%b5%d1%82%d1%81%d0%ba%d0%b8-%d0%bf%d0%bb%d0%be%d1%89%d0%b0%d0%b4%d0%ba%d0%b8-%d0%b7%d0%b0-%d0%b4%d0%b5%d1%86%d0%b0%d1%82%d0%b0-%d0%bd%d0%b0-%d0%be%d0%bc%d1%83%d1%80/", "text": "Готви се ремонт на сградата на стадионаЦялостно обновяване сградите на две детски градини готви местната администрация в Омуртаг, съобщи кметът Ешреф Ешрефов. Още в стартовата година на първи си мандат той започна обновяване на материалната база в сферата на образованието и изграждане на детски площадки, отговарящи на съвременните изисквания.Вече е изготвено техническо обследване на сградите на детската градина в село Камбурово и една в Омуртаг. Предстои проектиране, включително и обновяване на площадките и кътовете за игри. За тях са изготвени инвестиционни проекти, уточнява кметът.През миналата година беше изградена комбинирана детска площадка в Омуртаг. Тя включва площадка за ползватели до 3 години и втора за деца от 3 до 12 години. В кътовете за игри, които са на ул. „Волга” в Омуртаг, са вложени 61 600 лв.В момента се довършва и площадка в централната част на града, която е за деца до 3-годишна възраст. Там тече полагане на настилката, предстои монтиране на оградата.Има проектна готовност за изграждане на детски площадки също и в селата Долно Козарево, Церовище, Звездица, допълва Ешрефов.В програмата си за тази година той е записал и подготовката на проект за изграждане на спортна площадка на открито в града, която ще бъде комбиниран тип ще даде възможност за различни спортове.Вече е възложено техническо обследване на спортната сграда на стадиона, която не се използваше активно, тъй като се нуждае от сериозен ремонт. Предстои изготвянето на техническата документация, за да се кандидатства за цялостна реконструкция.", "date": "2017.05.12", "title": " Нови детски площадки за децата на Омуртаг"}
{"url": "https://trud.bg/%d0%b8%d0%b7%d0%b7%d0%b5%d1%85%d0%b0-%d0%bc%d0%be%d0%bd%d0%b5%d1%82%d0%b8-%d0%b8-%d0%bc%d0%b5%d1%82%d0%b0%d0%bb%d0%be%d1%82%d1%8a%d1%80%d1%81%d0%b0%d1%87%d0%b8-%d0%be%d1%82-%d0%b8%d0%bc%d0%b0%d0%bd/", "text": "Полицаи извършиха претърсване в петък в дома на мъж от шуменското село Войвода и се натъкнаха на старинни монети и два металотърсача. Образувано е досъдебно производство за притежание на предмети с вид на културно-исторически ценности срещу 47-годишният Н.К., съобщават от полицията в Шумен. В дома на мъжа на улица „Дружба“ освен монети, са открити пръстен и още старинни предмети. Криминалисти са иззели антиките, както и двата металдетектора.Претърсването е предприето по сигнал, че мъжът се занимава с иманярство. До момента той няма криминални прояви.Предстои експертиза на иззетите вещи. Работата по случая продължава под надзор на прокурор от Нови пазар.", "date": "2017.05.12", "title": " Иззеха монети и металотърсачи от иманяр"}
{"url": "https://trud.bg/%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%b5%d0%bd-%d0%b1%d0%b0%d0%bb-%d1%81%d1%8a%d0%b1%d1%80%d0%b0-%d0%be%d1%89%d0%b5-42-000-%d0%bb%d0%b2-%d0%b7%d0%b0-%d1%83/", "text": "На Патронния празник на Великотърновския университет „Св. св. Кирил и Методий” се състоя отново благотворителен бал от националната кампания за набиране на средства за подпомагане на изграждането и довършването на университетския храм „Св. Евтимий, Патриарх Търновски”. Националната дарителска кампания бе подета по инициатива на проф. д-р Христо Бонджолов и Съвета на настоятелите.Основен двигател, организатор и домакин на благотворителното събитие бе отново Стефан Шарлопов, възпитаник на Великотърновския университет и основен спонсор за изграждането на храма. Той бе поканил свои бизнес партньори, приятели и съмишленици. Родолюбивата кауза подкрепиха и негови колеги от студентските години във Великотърновския университет.Всички поканени се включиха с ентусиазъм в събитието и в рамките на 1 час бяха събрани 42 000 лв. от търга на антикварни предмети от 19. и 20. век и две картини от 30-те и 40-те години на 20. век от известните български художници Борис Денев и Деньо Чоканов. Ректорът проф. Хр. Бонджолов закупи икона на Свети Тервел, която дари на университетския храм „Св. Евтимий, Патриарх Търновски”.Касичката си с 97,98 лв. на монети даряват и най-малките деца на Стефан Шарлопов – шестгодишните Георги и Илия, увлечени и те от родолюбивата кауза на своя баща.Благотворителното събитие завърши с много настроение, с прекрасните изпълнения на ансамбъл „Българе” – изненада от Стефан Шарлопов, и „Звук и светлина” – със съдействието на инж. Даниел Панов, кмет на Община Велико Търново.Ръководството на Великотърновския университет „Св. св. Кирил и Методий” изказва своята благодарност и признателност на г-н Стефан Шарлопов и всички, които се включиха в благотворителния бал и с финансовата си подкрепа спомогнаха инициативата за набиране на средства за довършването на университетския храм „Св. Евтимий, Патриарх Търновски” да бъде повече от успешна!Националната благотворителна кампания за университетския храм „Св. Евтимий, Патриарх Търновски” продължава. Средствата, които се набират, са необходими за цялостното интериорно оформление на храма, което включва стенописи, изработката на иконостаса и иконите му, църковна мебел и църковна утвар.", "date": "2017.05.12", "title": " Благотворителен бал събра още 42 000 лв. за университетския храм „Св. Евтимий, Патриарх Търновски”"}
{"url": "https://trud.bg/%d1%81%d1%80%d0%b5%d0%b4%d0%bd%d0%b0%d1%82%d0%b0-%d0%b2%d1%8a%d0%b7%d1%80%d0%b0%d1%81%d1%82-%d0%bd%d0%b0-%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8%d1%82%d0%b5-%d0%bd%d0%b8-%d1%81/", "text": "Българската асоциация на професионалистите по здравни грижи награди най-добрите медицински сестри от цялата страна по повод Международния ден на сестринството. На церемонията присъства и министърът на здравеопазването проф. Николай Петров.„За последните 10 години около 10 хиляди медицински сестри и акушерки са напуснали България, поради което средната възраст на медицинските ни сестри в момента е 53 години“, каза председателят на Управителния съвет на Българската асоциация на професионалистите по здравни грижи Милка Василева, като допълни, че са необходими спешни мерки за задържане на специалистите ни от страна на държавата, сред които и адекватно заплащане на труда на сестрите.„Разговарях с председателя на парламентарната комисия по здравеопазване д-р Даниела Дариткова, за да организираме среща, на която да бъдат обсъдени проблемите с ниските възнаграждения на медицинските сестри и обвързаността им с колективния трудов договор в сектор „Здравеопазване“, посочи проф. Николай Петров, като уточни, че решение на казуса ще се търси в оперативен порядък.", "date": "2017.05.12", "title": " Средната възраст на медицинските ни сестри е 53 години"}
{"url": "https://trud.bg/%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81%d1%82-%d0%b7%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%be%d1%82%d0%b2%d0%bb%d1%8f%d0%ba/", "text": "По искане на Окръжна прокуратура – Сливен, съдът задържа под стража Атанас А. ( на 37 г. от гр. Бургас). Той е обвинен за това, че на 7 май в землището на село Бяла, в съучастие като съизвършител с лице с неустановена самоличност, отвлякъл Й.Й. от същото село.Според прокурора, налице е обосновано предположение, че Атанас А. е извършил престъплението, в което е обвинен. Представителят на държавното обвинение е категоричен, че е възможно обвиняемият да се укрие или да извърши друго престъпление, тъй като вече е многократно осъждан.За това тежко умишлено престъпление законодателят е предвидил наказание от 10 г. до 20 г. или доживотен затвор, както и конфискация на част или на цялото имущество на виновния.Съдът прие мотивите на прокурора и задържа под стража Атанас А.Определението на Окръжен съд – Сливен подлежи на обжалване пред Апелативен съд –Бургас.", "date": "2017.05.12", "title": " Постоянен арест за рецидивист, отвлякъл човек в село Бяла"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82-%d0%bd%d0%b0%d0%b3%d1%80%d0%b0%d0%b4%d0%b8-%d1%83%d1%87%d0%b5%d0%bd%d0%b8%d1%86%d0%b8-%d1%81-%d0%b2%d0%b8%d0%b7%d0%b8%d1%82%d0%b0/", "text": "Четирима ученици от варненската Първа езикова гимназия ще посетят Европейския парламент в Брюксел по покана на евродепутата от ГЕРБ/ЕНП Емил Радев. За трета поредна година той осигурява награди за победителите в конкурса за есе на гимназията, чийто бивш възпитаник е.Тази година участниците писаха по темата „Ние и Европа“, а техни съученици подредиха едноименна изложба в навечерието на 9 май – Деня на Европа.На церемония преди изпращането на абитуриентите в Първа ЕГ Емил Радев лично връчи грамоти на авторите на най-добрите есета – единадесетокласниците Камен Илиев, Марина Цонева, Константина Георгиева и Фани Рафетова. „Надявам се те да представят достойно училището ни в Европарламента“, заяви директорът на гимназията Веселин Василев.", "date": "2017.05.12", "title": " Евродепутат награди ученици с визита в Брюксел"}
{"url": "https://trud.bg/%d0%b7%d0%b0%d0%b5%d0%b2-%d0%b8-%d0%b8%d0%b2%d0%b0%d0%bd%d0%be%d0%b2-%d0%b3%d0%be%d1%82%d0%b2%d1%8f%d1%82-%d1%81-%d0%b4%d0%b5%d0%ba%d0%bb%d0%b0%d1%80%d0%b0%d1%86%d0%b8%d1%8f-%d0%b7%d0%b0-%d1%82%d0%b5/", "text": "Кабинетите на македонския президент Георге Иванов и на лидера на Социалдемократическия съюз на Македония /СДСМ/ Зоран Заев съгласуват декларация за запазване на териториалната цялост, суверенитета и интегритета на Република Македония. Това съобщи самият Зоран Заев, предаде . Той уточни, че очаква в рамките на 10 дни да получи мандат за съставяне на правителство.“Съществуват спорове за това, от кога започват тези десет дни. Това обаче не е най-важното. Логично е в средата на следващата седмица да получим мандат за ново правителство”, каза Заев. Той съобщи, че след като текстът на декларацията бъде съгласуван, той ще се срещне с държавния глава.", "date": "2017.05.12", "title": " Заев и Иванов с декларация за териториалната цялост на Македония"}
{"url": "https://trud.bg/%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d0%be%d1%82%d0%ba%d1%80%d0%b8%d0%b2%d0%b0-%d1%84%d1%83%d1%82%d0%b1%d0%be%d0%bb%d0%bd%d0%be%d1%82%d0%be-%d0%bb%d1%8f%d1%82%d0%be/", "text": "Много забавления и емоции очакват футболните фенове от Стара Загора този уикенд, когато ще започне приключенското лято на най-вълнуващия футболен турнир за приятели. На 13 и 14 май, на изкуствения терен на стадион „Берое“ ще се проведе първият полуфинален кръг от програмата на Kamenitza Фен Купа 2017. В него ще вземат участие най-добрите 32 отбора от областите Стара Загора и Сливен.Турнирът ще бъде официално открит в 12:00 ч. в събота от кмета на Стара Загора Живко Тодоров. Сред гостите ще са и бившият световен шампион по лека атлетика и настоящ зам. кмет на Стара Загора Красимира Чахова и легендата на ПФК „Берое“ Петко Петков. Те ще изразят подкрепата си към турнира и ще вдъхновят участниците, след което футболната фиеста ще стартира с пълна сила. Веднага след откриването следва демонстративен мач между отбора на община Стара Загора и сборен тим на местни журналисти. Едно от „остриетата“ на общинската селекция е кметът Живко Тодоров. Той неведнъж се е включвал и като редовен участник в турнира със своя тим „Ел Галактикос“, който и тази година е сред претендентите за титлата.В рамките на уикенда посетителите ще могат да видят 64 атрактивни футболни дербита, изпълнени с автентичен състезателен хъс и много динамика. За доброто настроение на гостите ще се грижат и официалните партньори на Фен Купа 2017. Те ще провеждат множество забавни игри и активации край терените и ще раздават щедри награди. Най-новият член на футболното семейство на Kamenitza Фен Купа е автомобилната компания Hyundai. Тя е приготвила няколко специални изненади за посетителите на турнира, една от които е забавно ново предизвикателство с възможност за спечелване на професионален курс за рали пилот.Футболният празник ще продължи до 14:00 ч. в неделя. Финалният мач за определяне на регионалния шампион на Стара Загора и Сливен ще започне в 13:00 ч. и веднага след края му, в 13:30 ч., победителите ще бъдат наградени на специална церемония.", "date": "2017.05.12", "title": " Стара Загора открива футболното лято на Фен Купа 2017"}
{"url": "https://trud.bg/%d0%bc%d0%be%d1%83-%d1%81%d0%b5-%d0%be%d0%bf%d0%bb%d0%b0%d0%ba%d0%b2%d0%b0-%d0%ba%d0%b8%d0%b9%d0%bd-%d1%80%d1%83%d0%b3%d0%b0%d0%b5/", "text": "Жозе Моуриньо и Рой Кийн влязоха в обичайните си роли. Специалния се оплаква, а легендарният капитан сипе хули наред.„Манчестър Юнайтед“ се класира за първи финал в Лига Европа с 1:1 срещу „Селта“. Трепери здраво на „Олд Трафорд“, но оцеля. Моуриньо започна да се оправдава веднага преди финала с „Аякс“. Последният мач на холандците бил в неделя, а до дуела за трофея в Стокхолм неговият „Юнайтед“ имал три шампионатни двубоя. Прийомът е обичаен за Моуриньо, откакто дойде на „Олд Трафорд“.За първи път обаче Специалния призна, че сезонът не е на ниво. „Всеки наш мач е различна история – каза Моуриньо. – А като цяло нашата история е, че в един двубой играем добре, но не вкарваме. А в друг сме слаби. Например във Виго бяхме страхотни от първата минута и затова бях спокоен. В реванша „Селта“ нямаше какво да губи и се хвърли с всички сили. Накрая можеха да вкарат и втори гол. Щеше да е кошмар.“Моуриньо е ядосан и на Ерик Баи, който получи червен картон в 87-ата минута. „Много наивна постъпка, загубих важен човек за финала“, ядосва се Специалния. В изблик на още една екстравагантност Моуриньо благодари на съдията Майкъл Оливер, че изгони Андер Ерера в четвъртфинала за Купата на Англия срещу „Челси“ (0:1). След двубоя португалецът сипеше огън и жупел срещу арбитъра. „Благодаря на Майкъл Оливер – каза сега Моу. – Ако бяхме продължили в Купата на Англия, нямаше да издържим.“Докато Моуриньо се оплаква, Рой Кийн изстреля поредната доза гневни критики срещу бившия си отбор. „Финалът на Лига Европа в Стокхолм не измива срама от шестото място в първенството – отсече легендарният ирландец. – Сезонът е кошмарен. Моуриньо измисли стотици различни оправдания през последния месец. Не виждам причина „Манчестър Юнайтед“ да търси извинения извън себе си за слабите си резултати. Мисля, че разликата с „Челси“ вече е 19 точки. Всеки треньор и футболист на „Юнайтед“ трябва да се срамува от този факт. Имаме най-скъпия отбор, вложихме 150 милиона паунда за селекция и това просто е обида.“Кийн посъветва бившия си съотборник Уейн Руни да напусне „Олд Трафорд“ през лятото. Капитанът изигра едва 22-рия си мач като титуляр през сезона срещу „Селта“. „След като не му дават шанс, по-добре да си ходи“, категоричен е Кийн.УЕФА пък обяви рано-рано съдията за финала. За арбитър е назначен словенецът Дамир Скомина. С него „Юнайтед“ спечели с 4:2 над „Байер“ (Леверкузен) в груповата фаза на Шампионската лига, но падна у дома от „Аякс“ в друг двубой.За финала двата еврогранда ще получат по едва 10 000 билета. А след като Кардиф се оказа град без хотели и предизвика хаос за Шампионската лига, критиките към УЕФА за подбора на стадиони за финалите се развихри още по-силно.", "date": "2017.05.12", "title": " Моу се оплаква, Кийн ругае"}
{"url": "https://trud.bg/59-401-%d1%87%d0%b5%d1%82%d0%b2%d1%8a%d1%80%d1%82%d0%be%d0%ba%d0%bb%d0%b0%d1%81%d0%bd%d0%b8%d1%86%d0%b8-%d1%81%d0%b5-%d1%8f%d0%b2%d0%b8%d1%85%d0%b0-%d0%bd%d0%b0-%d0%b2%d1%8a%d0%bd%d1%88%d0%bd%d0%be/", "text": "59 401 четвъртокласници се явиха днес на национално външно оценяване (НВО) по математика. Това са 96,13% от всички деца в четвърти клас, които имат право да се явят на теста, съобщиха от МОН.Изпитът започна в 10.00 часа и съдържаше 19 задачи с отворени и затворени отговори. Продължителността беше един учебен час, а учениците със специални образователни потребности имаха на разположение два часа. Максималният брой точки, който четвъртокласниците могат да получат, е 20 точки.В понеделник (15 май 2017 г.) и във вторник (16 май 2017 г.) са другите два теста по „Човекът и природата“ и „Човекът и обществото“. Резултатите от националните външни оценявания по всеки от предметите се измерват в точки и се вписват в удостоверението за завършен IV клас. С точките от изпита по математика може да се кандидатства в профилираните гимназии с профил “Математически” и “Природни науки”, като тежестта на резултата при балообразуването се определя от Педагогическия съвет на конкретното училище.Целта на националните външни оценявания е да измерят индивидуалните постижения на учениците по различните предмети и да се определи необходимостта от подкрепа, както и да се осъществи мониторинг на образователния процес на различни равнища – училищно, регионално и национално.", "date": "2017.05.12", "title": " 59 401 четвъртокласници се явиха на външното оценяване по математика"}
{"url": "https://trud.bg/%d1%84%d0%b5%d1%81%d1%82%d0%b8%d0%b2%d0%b0%d0%bb-%d1%81%d1%8a%d0%b1%d0%b8%d1%80%d0%b0-%d0%b5%d0%ba%d0%be-%d0%b8-%d0%b1%d0%b8%d0%be%d0%bf%d1%80%d0%be%d0%b8%d0%b7%d0%b2%d0%be%d0%b4%d0%b8%d1%82%d0%b5/", "text": "Първият Фестивал на еко и биопроизводителите ще събере в град Садово, Пловдивско, почитатели на чистите екологични храни и напитки, последователи на биодинамичното земеделие и любители на сувенири от естествени материали. Фестът ще се проведе на 26, 27 и 28 май 2017 г. и ще съвпадне с традиционния Празник на фъстъка, който от години се провежда в община Садово, както и с Първия национален фолклорен фестивал „Георги Пендов”, посветен на известния кларинетист, родом от Садово.Фермери, занаятчии и производители от цялата страна ще представят своите натурални продукти, а лектори, специализирали в натуралното земеделие и пермакултурата, ще научат желаещите как да се грижат по природосъобразен и хармоничен начин за стопанството си.„Садово е домакин на Фестивала, тъй като общината ни е важен селскостопански център, известен с богатите си реколти от плодове и зеленчуци. Тук се произвеждат едни от най-качествените и вкусни фъстъци в страната. В Садово се намира първото професионално земеделско училище в България, в което е учил Александър Стамболийски. Открито е през 1883 год. и работи и до днес като селскостопанска гимназия. Тук е създадена и първата земеделска опитна станция в страната, която в годините се развива като Институт по растителни и генетични ресурси „Константин Малков“. Днес той е един от водещите научни центрове в областта на селското стопанство. В института се намира и най-голямата генетична банка за растителни култури на Балканите“, коментира кметът на Садово Димитър Здравков.Семена, билки, извлеци от билки, сладка с кафява захар и разсади ще представят стопаните на „Тревясалата ферма“. В село Здравец, Варненско, в подножието на Стара планина, те се грижат по природосъобразен начин за своите култури. Ако се налага, ги третират с растителни отвари от коприва, хвощ, глухарче, част от които си приготвят сами. „Когато се заехме със стопанството, земята не беше обработвана повече от 15 години. Сега почти всичко правим с ръчен труд и любов към нашите растения“, казва Михаил.Без изкуствени торове и препарати отглеждат продукцията си и Христина и Николай от Радостилница „Ел Рада“, които също ще изложат своя продукция на фестивала в Садово. В овощната им градина в с. Ветрен дол, Пазарджишко, растат ябълки, круши, сини сливи, череши, вишни, смокини, орехи, нарове, хинап, къпини, арония, райски ябълки, черници. Стопаните отглеждат овошките по методите на естественото устойчиво земеделие, използвайки природните цикли по Лунния календар на Мария Тун. Христина и Николай създават още сурови енергийни десертчета и бонбони от сушени на слънце плодове, ядки, билки, правят натурален оцет от ябълки – чист и балсамико с различни билки, приготвят суров пестил от смокини, черници, ябълки, круши, правят и сладка. Стопаните изработват и покълващи картички със семена от рециклирана хартия и естествени материали.Различни екологично чисти продукти приготвят ръчно Елен, Ан и Ели. Триото от България и Франция прави лимецови сладки и соленки, сиропи и лакомства с бранда „ЕкНо“ , както и кремове, сапуни, мехлеми, балсами, разкрасяващи и лечебни отвари. Основните съставки на „ЕкНо“ продуктите са билки, диворастящи и местни култури, мед и пчелни продукти.Листа от рози, малки дървесни листенца, сушени цветя и други естествени материали вгражда в своите свещи Васка Велкова от Пловдив. Тя е завършила Художествената гимназия в Казанлък и ще представи на Фестивала рисувано стъкло и ръчно изработени парафинови свещи с природни материали и аромати.Торбички и опаковки основно от памучни платове ще покажат пред посетителите на феста в Садово майсторите от „Еко идея“. Изделията им са екологична алтернатива на полиетиленовите торбички и на еднократните хартиени опаковки за подаръци. Украсяват някои от моделите с машинна бродерия. А изобилието от хартия в урбанистичния пейзаж може да получи нов живот. Как точно, ще покажат от „GGSisters“. Те превръщат хартиения спам в изкуство и от брошури, каталози, листовки, списания и стари документи създават уникални, изработени на ръка сувенири. С „чиста храна“ подхранват кожата от „QQnatural“, които ще покажат на фестивала хидрантна козметика и сапуни от натурални масла, билки, екстракти и минерали. Те лесно се усвояват от кожата поради органичния произход на съставките, освен това са ицзяло веган и 100% биоразградими, а всички опаковки са стъклени.За зимата и екологичния баланс са помислили и производителите на ракетни печки „Гамера“. Уредите им отопляват дома с 50% до 80% по-малко дърва. Печките не задръстват със сажди комина и кюнците и могат да се използват и без зидан комин. Огънят гори настрани и не опушва дома, а стаята остава топла с часове, след като печката загасне. Половината от горивото за този иновативен тип печки, необходимо за целия зимен период, може да се осигури само от подкастряне на дърветата в градината. Друго тяхно предимство е, че вредните емисии са до 100 пъти по-ниски.", "date": "2017.05.12", "title": " Фестивал събира еко и биопроизводители в Садово"}
{"url": "https://trud.bg/%d0%bc%d0%b5%d0%bd%d0%b8%d0%b4%d0%b6%d1%8a%d1%80%d1%8a%d1%82-%d0%bd%d0%b0-%d0%b1%d1%80%d0%b8%d1%82%d0%b0%d0%bd%d0%b5%d1%86%d0%b0-%d0%b4%d0%b6%d0%be%d1%88%d1%83%d0%b0-%d1%89%d0%b5-%d1%81%d0%b5-%d0%b1/", "text": "„„„ ", "date": "2017.05.12", "title": " Мениджърът на британеца: Джошуа ще се бие с  Кобрата"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d1%81%d1%82%d0%b0%d1%80%d1%82%d0%b8%d1%80%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%bd%d0%b0-%d0%b4%d0%b8%d1%81%d0%ba%d0%be/", "text": "Полицията в Бургас и Несебър започна проверки за дейността на увеселителни заведения, дискотеки и таксиметрови фирми на територията на Слънчев бряг.Целта на инспекциите, стартирали през вчерашния ден, е гарантиране спокойствието и сигурността на почиващите в най-големия курортен комплекс преди началото на активния летен сезон, уточниха от МВР.Във фокуса на проверяващите са сключените трудови договори, длъжностите, на които се назначава персонала, заплащането на осигуровки, наличие на разрешителни за работа / за таксиметровите автомобили/ и т.н.Проверките ще продължат и в бъдеще, като към тях ще се включат и представители на различни институции – ТДНАП, РИОКОЗ, РДНСК, Инспекция по труда, Бургаски митници, Комисия за защита на потребителите и други.В тази връзка на 22 май ще се проведе среща между представителите на държавните институции, полицията и кметовете на морските общини от Бургаска област, на която ще бъде обсъдено междуинституционалното сътрудничество в контекста на предстоящата лятна кампания на НАП за контрол и спазване на законодателството.През миналогодишния летен сезон стартира работата на Координационен център за противодействие на нарушения и престъпления при прилагане на българското законодателство, регулиращо функционирането на туристически и обслужващи ги обекти /хотели, увеселителни заведения, търговски обекти и съпътстващи услуги/, в частност в областта на данъчната и фискалната политика.", "date": "2017.05.12", "title": " Полицията стартира проверки на дискотеки и таксиметрови фирми в Слънчев бряг"}
{"url": "https://trud.bg/%d1%81%d0%b5%d0%b3%d0%b0-%d0%bf%d1%80%d0%b8%d0%bb%d0%b8%d1%87%d0%b0%d0%bc-%d0%bd%d0%b0-%d0%b3%d0%b8%d0%bc%d0%bd%d0%b0%d1%81%d1%82%d0%b8%d1%87%d0%ba%d0%b0-%d0%ba%d0%b0%d0%b7%d0%b2%d0%b0-%d0%bd%d0%b5/", "text": "„„", "date": "2017.05.12", "title": " Сега приличам на гимнастичка, казва Невяна Владинова"}
{"url": "https://trud.bg/%d0%bc%d0%be%d0%bd-%d0%bd%d0%b0%d0%b4-12-600-%d1%81%d1%82%d1%83%d0%b4%d0%b5%d0%bd%d1%82%d0%b8-%d0%b7%d0%b0%d0%b2%d1%8a%d1%80%d1%88%d0%b8%d1%85%d0%b0-%d0%bf%d1%80%d0%b0%d0%ba%d1%82%d0%b8%d0%ba%d0%b8/", "text": "Над 12 600 студенти са приключили успешно участието си в проект „Студентски практики – фаза 1“. Това съобщи ръководителят на проекта и директор на дирекция „Финанси“ в Министерството на образованието и науката Соня Кръстанова на информационна среща в Пловдив с партньорите по проекта от висшите училища.Към момента над 20 000 студенти са сключили договори и провеждат своята практика в реална работна среда, а над 50 000 студенти са се регистрирали за участие в проекта, съобщиха от пресцентъра на МОН.8678 са обявите с работни позиции за студенти, предлагани от работодателски организации. Над 8500 ментори са готови да споделят своите знания и опит с младежите, решили да се възползват от възможностите на проекта и да приложат на практика наученото в университета.Представителите на висшите училища бяха призовани да предоставят повече информация за възможностите на проекта и да активизират връзките си с работодателските организации, тъй като скоро приключва академичната учебна година и се очаква през ваканцията по-голяма активност на студентите в търсенето на работа. Полезно за тях ще е работодателите да обновят обявите си или да обявят нови позиции за практиканти.Целта на проект „Студентски практики – фаза 1“ е да се повиши качеството на висшето образование и да се изгради добра връзка между бизнеса и висшите училища, която да улесни реализацията на студентите на пазара на труда.Приемането на студенти на практика ще е от полза на фирмите и другите работодателски организации, защото те ще могат да използват безплатно труда на практикантите, но и ще имат възможност да оценят потенциала им и да подберат своите бъдещи кадри.Чрез практическото обучение в реална работна среда студентите ще могат да надградят теоретичните си знания, да придобият изцяло нови умения и компетентности, да бъдат оценени и да се научат да постигат видим и ясен резултат от своята дейност.Освен това могат да получат препоръки от работодателите, с които да улеснят по-нататъшната си професионална реализация. За 240 часа, в които те ще прилагат на практика наученото в университета и ще усвояват нови знания и умения, студентите ще получат сертификат и стипендия в размер на 480 лева.Проект „Студентски практики – фаза 1“ се изпълнява от Министерството на образованието и науката по Оперативна програма „Наука и образование за интелигентен растеж“ с подкрепата на Европейските структурни и инвестиционни фондове.Проектът е с бюджет 37 млн. лева и в него участвaт 48 висши училища от страната. До края на проекта се очаква над 40 000 студенти успешно да завършат своята практика.", "date": "2017.05.12", "title": " МОН: Над 12 600 студенти завършиха практиките си"}
{"url": "https://trud.bg/%d1%80%d1%83%d1%81%d0%b8%d1%8f-%d0%b7%d0%b0%d1%81%d0%b5%d1%87%d0%b5-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d1%80%d0%b0%d0%b7%d1%83%d0%b7%d0%bd%d0%b0%d0%b2%d0%b0%d1%82/", "text": "Руските служби за въздушен контрол са засекли днес над Черно море тежък разузнавателен безпилотен самолет Ар Кю-4 „Глоубъл хоук“, предаде ТАСС.Според военен източник американският дрон е летял на голяма височина към руското въздушно пространство, като това не е изолиран случай.„Глобъл хоук” може да лети до 30 часа на голяма височина с над 1300 кг. полезен товар – камера с висока резолюция, инфрачервен сензор и радар за проследяване на движещи се обекти.По-рано днес стана ясно, че  на 6 метра от американски разузнавателен самолет над Черно море.На 9 май тежък изтребител Су-30 прехвана над Черно море американски разузнавателен и противолодъчен самолет П-8 „Посейдон”. След разминаване на няколко десетки метра разстояние, тръгналата към руското небе машина сменила курса.От Пентагона коментираха, че техният самолет е извършвал рутинни действия в международното въздушно пространство, но намесата на руския пилот е била „безопасна и професионална” – за разлика от предишни подобни срещи, при които е имало опасни маневри.", "date": "2017.05.12", "title": " Русия засече американски разузнавателен самолет над Черно море"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%81%d1%82%d1%83%d0%b4%d0%b5%d0%bd%d1%82%d0%b8-%d1%81%d1%8a%d0%b7%d0%b4%d0%b0%d0%b4%d0%be%d1%85%d0%b0-%d0%b2%d0%be%d0%b4%d0%be%d1%80%d0%be/", "text": "Водороден автомобил, който ще се движи в градска среда, без да отделя вредни емисии, създадоха студенти и преподаватели от Русенския университет. Те ще участват с колата на бъдещето на Екомаратона в Турция през септември.Всичко започва в края на септември, когато младите изобретатели решават да създадат кола, която се задвижва с водородна клетка. Успяват да я сглобят за два месеца.„Отначало те дори и мен учудиха, може би не вярваха в качествата и възможностите си. Но после започнаха да работят до 2-3 през нощта“, разказа Димитър Грозев, председател на Академичен клуб „Четири колела“, по .А те се трудят неуморно, понеже вярват, че водородът е горивото на бъдещето. Не са срещнали трудности, защото са работили в екип със специалисти.„Говори се за зелените автомобили напоследък. Тенденцията е до 2030-а в градската среда да отпаднат автомобилите на дизел“, казаа Д-р Иван Белоев, преподавател в Русенския университет.Автомобилът ще се движи в градска среда. Максималната му скорост е 50 км/ч, а пилотът ще е жена. Основните изисквания, за да бъдеш водач на екоболида, е да си до 70 кг и да си пъргав – налага се да излезеш от него в рамките на 10 секунди, ако се случи инцидент.", "date": "2017.05.12", "title": " Български студенти създадоха водороден автомобил"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%be%d1%87%d0%b0%d0%ba%d0%b2%d0%b0-%d0%bd%d0%be%d0%b2%d0%be-%d0%bd%d0%b0%d1%87%d0%b0%d0%bb%d0%be-%d0%b2-%d0%be%d1%82%d0%bd%d0%be%d1%88%d0%b5%d0%bd%d0%b8/", "text": "Турският президент Реджеп Тайип Ердоган заяви, че посещението му в Съединените щати следващата седмица ще възвести ново начало в отношенията между двете държави. Той има планирана среща с Доналд Тръмп във Вашингтон на 16-17 май.Отношенията между двете съюзнички в НАТО са обтегнати заради различия в политиките за Сирия. САЩ обявиха план за въоръжаване на сирийските кюрдски Сили за защита на народа в борбата срещу „Ислямска държава“. Това разгневи Турция, която смята СЗН за сирийско разклонение на Кюрдската работническа партия (ПКК).На пресконференция в Анкара Ердоган каза, че САЩ все още преминават през „преходен период“ и че решения, като това за въоръжаването на СЗН, водят началото си от политиките на предходната администрация. „САЩ все още преминават през преходен период. И ние трябва да бъдем по-внимателни и деликатни“, заяви Ердоган на летището в Анкара преди да отпътува на посещения в Китай и в САЩ, предаде .„Тези развития са в противоречие с нашите стратегически отношения със САЩ и разбира се, ние не искаме това да се случва“, посочи турският президент. В. „Хюриет“ пише днес, че Ердоган ще предаде на Тръмп списък с оръжия, иззети от ПКК, за които Анкара смята, че са били предоставени в миналото на СЗН от САЩ и други съюзници в НАТО в рамките на борбата срещу „Ислямска държава“.Турският президент посочи още на пресконференцията, че ще преследва докрай екстрадицията на живеещия в САЩ мюсюлмански проповедник Фетхуллах Гюлен, когото Анкара обвинява за осуетения преврат миналата година. ", "date": "2017.05.12", "title": " Ердоган очаква ново начало в отношенията със САЩ"}
{"url": "https://trud.bg/1746-%d1%87%d0%b5%d1%82%d0%b2%d1%8a%d1%80%d1%82%d0%be%d0%ba%d0%bb%d0%b0%d1%81%d0%bd%d0%b8%d1%86%d0%b8-%d1%81%d0%b5-%d1%8f%d0%b2%d0%b8%d1%85%d0%b0-%d0%bd%d0%b0-%d0%b2%d1%8a%d0%bd%d1%88%d0%bd%d0%be/", "text": "1746 четвъртокласници от област Велико Търново се явиха на проведеното днес национално външно оценяване по математика.На препитването се очакваха 1809 деца, но всички отсъстващи имат извинителни причини, съобщи началникът на Регионалното управление на образованието Розалия Личева.Тестовете по човекът и природата и човекът и обществото са насрочени за 15 и 16 май.Резултатите от националните външни оценявания по всеки от предметите се измерват в точки и се вписват в удостоверението за завършен IV клас.С точките от изпита по математика може да се кандидатства в профилирани гимназии с профил „Математически” и „Природни науки”.Целта на националните външни оценявания е да се измерят индивидуалните постижения на учениците по различните предмети и да се определи необходимостта от подкрепа, поясни Розалия Личева.", "date": "2017.05.12", "title": " 1746 четвъртокласници се явиха на външно оценяване по математика във Велико Търново"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6-%d0%bf%d1%80%d0%b5%d0%b1%d0%b8%d0%bb-71-%d0%b3%d0%be%d0%b4%d0%b8%d1%88%d0%b5%d0%bd-%d1%87%d0%be%d0%b2%d0%b5%d0%ba/", "text": "Окръжна прокуратура – Сливен задържа за 72 часа Николай К. от с. Червенаково, общ. Твърдица, съобщиха от пресцентъра на държавното обвинение.36-годишният мъж е обвинен за това, че на 11.05.2017 г. в с.Скобелево, обл. Сливен умишлено умъртвил 71 годишния С.С. чрез нанесен побой, като убийството е причинено по особено мъчителен за жертвата начин.За това тежко умишлено престъпление законодателят е предвидил наказание „лишаване от свобода“ от 15 г. до 20 г., „доживотен затвор“ или „доживотен затвор без право на замяна“.Предстои Окръжна прокуратура – Сливен да внесе в съда искане за определяне на мярка „Задържане под стража“ по отношение на обвиняемия.", "date": "2017.05.12", "title": " Задържаха мъж, пребил 71-годишен край Сливен"}
{"url": "https://trud.bg/%d0%bd%d0%be%d0%b2-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d0%bc%d0%b2%d1%80-%d0%b2-%d1%81%d0%bb%d0%b8%d0%b2%d0%b5%d0%bd/", "text": " ", "date": "2017.05.12", "title": " Нов директор на МВР в Сливен"}
{"url": "https://trud.bg/%d0%b8%d1%81%d0%bf%d0%b0%d0%bd%d1%81%d0%ba%d0%b8-%d0%ba%d0%be%d0%bc%d0%bf%d0%b0%d0%bd%d0%b8%d0%b8-%d1%81%d1%82%d0%b0%d0%bd%d0%b0%d1%85%d0%b0-%d0%be%d0%b1%d0%b5%d0%ba%d1%82-%d0%bd%d0%b0-%d0%ba%d0%b8/", "text": "Няколко испански компании, включително телекомуникационният гигант „Телефоника“ са станали обект на кибератаки в петък, съобщиха от правителството в Мадрид, предаде АФП.От енергийното министерство заявиха, че имат „потвърждение за различни кибиратаки, насочени срещу испански компании“ и добавиха, че атаката е била с използване на т. нар. „рансомуеър“ (ransomware), който блокира достъпа до определени файлове докато не бъде изплатен откуп.", "date": "2017.05.12", "title": " Испански компании станаха обект на кибератаки"}
{"url": "https://trud.bg/%d1%87%d0%b0%d1%81%d1%82%d0%b8%d1%87%d0%bd%d0%be-%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d1%83%d0%bb%d0%b8%d1%86%d0%b0-%d0%be%d0%bf%d1%8a%d0%bb%d1%87%d0%b5%d0%bd%d1%81/", "text": "Частично ремонтират улица „Опълченска” във Велико Търново, която е част от републиканския път III-514 между старопрестолния град и Горна Оряховица.Дейностите са възложени от Областното пътно управление след настояване на кмета на Старата столица Даниел Панов. Наскоро той сезира Агенция „Пътна инфраструктура” за лошото състояние на отсечката и продължението й до северния изход на града, които са част от републиканската пътна мрежа. Най-компрометираните участъци от ул. „Опълченска” ще бъдат частично преасфалтирани. От днес се работи по т.нар. „изкърпване” на дупките и попълването им с асфалтова смес.В искането си до АПИ, с копие до Областното пътно управление във Велико Търново, кметът Даниел Панов посочва, че остава належащо извършването на основна реконструкция на ул. „Опълченска” и продължението й, на двата тунела по първокласния път Русе – В. Търново, както и на трасето от старата столица до Арбанаси.Панов посочва също, че е необходимо укрепване на свличанията на земни маси от източния склон на хълма Трапезица. „Тези пътища осигуряват достъпа до Велико Търново от север и североизток и имат много важно значение за развитието на икономиката, транспорта, туризма. Те поемат основна част от туристическия поток към града, старата част с крепостите Царевец и Трапезица, музейните обекти и забележителности”, се посочва в становището.Необходимите ремонти, заедно с нужната реконструкция на натоварената улица „Магистрална” с Дъговия мост, част от главен път I-4 София – Варна и доизграждането на обходния път между В. Търново до Дебелец, са въпроси, които кметът Даниел Панов и екипът му поставят пред АПИ от 2012 година насам. Предишното редовно избрано правителство осигури финансови средства за основния ремонт на ул. „Магистрална” и Дъговия мост, както и за довършването на т.нар. „Стар път” към Дебелец.", "date": "2017.05.12", "title": " Частично ремонтират улица „Опълченска” по настояване на Даниел Панов"}
{"url": "https://trud.bg/%d0%b0%d0%bd%d0%b0%d1%80%d1%85%d0%b8%d1%81%d1%82%d0%b8-%d0%b2%d0%b7%d1%80%d0%b8%d0%b2%d0%b8%d0%bb%d0%b8-%d0%b1%d0%be%d0%bc%d0%b1%d0%b0%d1%82%d0%b0-%d0%b2-%d1%80%d0%b8%d0%bc/", "text": "Работната версия на полицията в Италия е, че  е дело на местни анархисти. При експлозията няма пострадали. Взривно устройство избухна близо до един от централните пощенски клонове в италианската столица.Бомбата е била заложена между два автомобила, паркирани до пощенската станция. След избухването ѝ районът в широк периметър беше отцепен, но след оглед на полицията, огражденията останаха само където е било сложено взривното устройство. Работещите наблизо хора бързо са установили, че няма сериозна опасност.„Чухме две експлозии, една слаба и една по-силна, изплашихме се и изтичахме навън да видим какво става. Видяхме високи пламъци, а след това гъст, черен дим. Приближихме се и видяхме, че няма много поражения.“, казва една от очевидките Джулия Скалондро.„Чути са две експлозии, но реално е имало едно устройство, причинило и двата взрива. Първата е била самата бомба, а втората – от бензина в бутилката“, уточняват от полицията.По всяка вероятност става дума за протестна акция на местни анархисти, смятат експерти.", "date": "2017.05.12", "title": " Анархисти взривили бомбата в Рим"}
{"url": "https://trud.bg/%d0%b5%d0%bc%d0%b8%d0%bb-%d0%b4%d0%b8%d0%bc%d0%b8%d1%82%d1%80%d0%be%d0%b2-%d1%80%d0%b5%d0%b2%d0%b8%d0%b7%d0%be%d1%80%d0%be-%d0%b2%d1%81%d1%8f%d0%ba%d0%be-%d0%bd%d0%be%d0%b2%d0%be-%d0%bf%d1%80%d0%b0/", "text": "Всяко ново правителство е заложник на безумията, случвали се в Митниците при предишното управление. Това заяви по  Емил Димитров, депутат от „Обединени патриоти”, който оглави комисията за наблюдение на приходните агенции и борба със сивата икономика и контрабандата.По думите му големите пари трябва да бъдат събрани и всички схеми с „наши” хора да бъдат прекъснати.Той заяви, че всички сигнали, които идват в комисията ще бъдат представяни и разглеждани. По думите му обаче има и много сигнали, които не са реални и са плод на нереализирани политически амбиции.„Ваши колеги намериха данни за контрабандни кораби. Когато виждаш пристанища без уреди, контрабанда на горива, това не става от само себе си. Проблемът е, че във всяка организирана група винаги има по някой „наш”. Тези схеми трябва да спрат”, посочи той.По повод нападението над Григор Здравков Димитров коментира, че може би целта е била да бъде убит. „Това е организирано, късметът го е спасил. Нереализиран опит за убийство минава за махленска свада”, коментира той.", "date": "2017.05.12", "title": " Емил Димитров-Ревизоро: Всяко ново правителство е заложник на безумията в митниците"}
{"url": "https://trud.bg/%d0%b7%d0%b0%d0%ba%d1%80%d0%b8%d0%b2%d0%b0%d1%82-%d1%86%d0%b5%d0%bd%d1%82%d1%8a%d1%80%d0%b0-%d0%b7%d0%b0-%d0%b5%d1%81/", "text": "Центърът за подготовка на българското председателство на ЕС ще се влее в новото министерство на Лиляна Павлова. Проектът за устройствен правилник предвижда 70 щатни бройки. В политическия кабинет на Павлова ще работят шестима. Бившият регионален министър ще има един заместник-началник на кабинета, главен секретар, инспекторат (от един човек), одитор и финансов контрольор. В специализираната администрация ще работят 42-ма души, от които 14 ще бъдат в дирекция “Комуникация, пресцентър и културна програма”.Останалите 28 в дирекция “Подготовка и провеждане на председателството”. Те ще осигуряват логистичната подготовка и протоколното обслужване на неофициалните заседания на Европейския съвет и съветите, които ще бъдат проведени на територията на България.Предвидена е и длъжност говорителна българското председателство, който ще е служител на комуникационната дирекция.Българската национална телевизия (БНТ) ще е домакин разпространител на картина и звук от събитията на председателството, става ясно още от текстовете на проекта за устройствен правилник. Павлова  ще представлява България и по време на заседанията на съвета по общи въпроси на ЕС в заседания, които касаят ротационното председателство на общността.Екатерина Захариева ще представлява страната ни на заседанията на съвета “Общи въпроси” и съвета “Външни работи”. Тя ще отговаря и за внасянето в МС на позициите за заседанията на Европейския съвет. Томислав Дончев ще участва в заседанията на съвета “Общи въпроси/Кохезионна политика”.", "date": "2017.05.12", "title": " Закриват центъра за ЕС\t\t\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b7%d0%b4%d1%80%d0%b0%d0%b2%d0%ba%d0%be%d0%b2-%d0%be%d1%82-%d0%bb%d0%b5%d0%b3%d0%b8%d1%8f-%d0%b0%d0%bd%d1%82%d0%b8%d0%bc%d0%b0%d1%84%d0%b8%d1%8f/", "text": "Брутално пребитият председател на Легия „Антимафия” Григор Здравков е бил „поръчан” от бизнесмена Димитър Стефанов – Каратиста, като целта е била документи за скандални пропуски в работата на службите да не стигнат до ръководството на ГЕРБ. Това обяви активистът по .Здравков разказа, че преди два дни около 22:15 ч. паркирал колата си на бул.”Патриарх Евтимий” и, когато влязъл в празната в късния час градинка на църквата „Св. Георги”, видял момче, което привидно говорело по телефона. Това всъщност бил първият от тримата нападатели, който го свалил на земята, преди да се включат и останалите биячи.По думите на председателя на „Антимафия”, това са членове на клуб по бойни спортове от столичния кв.”Надежда”, събрани от единия от двама братя, известни с прозвището Чебурашките – лица, арестувани за организирани побои по времето на Цветан Цветанов. В дъното на схемата пък бил Каратиста.Григор Здравков заяви: „Хубаво е да питате актива на ГЕРБ дали още им е приближен. Този човек е предложил на неформален разговор двама кандидати за Агенция „Митници”. Понастоящем той имал интереси, свързани с програмата за саниране, но имал присъствие и в сферите на рекета и контрабандата. Именно по линия на службите за пресичане на нелегалния внос и защита на националната сигурност били и документите, които Здравков носел в себе си и биячите искали да отнемат.Сред тях е разработката по убийството на Боби Белята от началото на 2015 г., в която с помощта на германските служби и Интерпол била изяснена цялата схема за трафик на хероин от България. Случаят обаче „потънал” по времето, когато настоящият шеф на митниците Георги Костов е бил главен секретар на МВР и Здравков е категоричен, че само някой на най-високо равнище в ръководството на ведомството е можел да стопира работата. Той посочи, че даже знае кой е убиецът – бивша барета „с много интересна фамилия”, който живее в Сандански.Друг скандален случай от документите е свързан с „един от най-издирваните хора в света, индиец, заради 500 млн. долара”. Мъжът, забъркан в мащабна корупционна афера със строителство на пътища в родината си, дошъл у нас, за да си прави фалшив паспорт и да пере пари в Албания с помощта на българска мина. Нашите служби получили информацията, но я „продали”.Григор Здравков показа снимки и на човек „средно ниво в ИДИЛ”, който 6 месеца бил в Пазарджик, но ДАНС и МВР го „проспали”.Нападателите от градинката на „Св. Георги” се интересували и от анализ на потенциалните корупционни схеми, които да облагодетелстват контрабандните канали при рокади в митниците. Не успели да вземат документите, които освен това два дни по-рано били изпратени на ГЕРБ.", "date": "2017.05.12", "title": " Григор Здравков от легия „Антимафия” посочи в ефир кой е поръчал да го пребият"}
{"url": "https://trud.bg/%d0%b1%d0%b0%d0%b1%d0%b0-%d0%b8-%d0%b4%d1%8f%d0%b4%d0%be-%d0%b4%d0%b0%d0%b4%d0%be%d1%85%d0%b0-4100-%d0%bb%d0%b2-%d0%b8-5-%d0%b7%d0%bb%d0%b0%d1%82%d0%bd%d0%b8-%d0%bd%d0%b0%d0%ba%d0%b8%d1%82%d0%b0/", "text": "79-годишна жена и 83-годишен мъж от Нова Загора са били измамени с 4100 лв. и 5 златни накита. Сигналът е подаден вчера в 13,30 часа в местното районно управление, съобщиха от МВР.На 10 май между 15 и 17,20 часа, след проведен разговор с непознат, представил се за криминалист, семейството било заблудено, че помага на полицейските служители за залавянето на телефонни измамници. За целта трябвало да оставят съответната сума пред вратата на дома им, а мнимите криминалисти щели да върнат сумата след приключване на акцията за залавянето на извършителите.Впоследствие семейството установило, че е жертва на телефонна измама. По случая е образувано досъдебно производство.По никакъв повод не  давайте, пари поискани по телефона. Свържете с ваши близки и с тел. 112 и съобщете за обаждането, напомнят от МВР.", "date": "2017.05.12", "title": " Баба и дядо дадоха 4100 лв. и 5 златни накита на мними полицаи"}
{"url": "https://trud.bg/%d0%b1%d0%b5%d0%b7-%d0%b2%d0%b8%d1%81%d0%be%d0%ba%d0%b8-%d1%81%d0%b3%d1%80%d0%b0%d0%b4%d0%b8-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d1%81%d0%be%d1%84%d0%b8%d1%8f/", "text": "В историческия център на София няма да се позволява строителство на високи сгради. Това стана ясно от интервю на кмета на столицата Йорданка Фандъкова в телевизионен сутрешен блок. Фандъкова съобщи, че се подготвят промени в Закона за устройството и застрояването на Столичната община. “Има място за високи сгради в столицата, въпросът е къде”, коментира тя.“Труд” потърси главния архитект на София Здравко Здравков, който обясни, че в момента липсва регламент за височината на сградите в т.нар. смесена многофункционална зона на столицата. Той увери, че новите текстове в закона не определят височината на сградите, а с тях се отрежда мястото на бъдещото сити. “Засега сме се спрели на района около летището и централната жп гара. Причината е, че в южно направление не може да има високо строителство”, поясни арх. Здравков.През юни започва отпушването на булевардите, по които сега се строи третият лъч на метрото – “Патриарх Евтимий”, “България” и “Гешов”. Всички 12 станции ще бъдат пуснати едновременно, съобщи Фандъкова.Според нея видеонаблюдение в детските градини може да има, но решението трябва да дойде от общността, а не с административен акт. Да се наблюдава онлайн обаче какво става в помещенията с децата, няма да се приеме еднозначно от родителите, посочи Фандъкова.", "date": "2017.05.12", "title": " Без високи сгради в центъра на София\t\t\t"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d0%bc%d1%83%d0%b7%d0%b5%d0%b8-%d0%b8-%d0%b3%d0%b0%d0%bb%d0%b5%d1%80%d0%b8%d0%b8-%d0%b2-13-%d1%82%d0%be%d1%82%d0%be-%d0%b8%d0%b7%d0%b4%d0%b0%d0%bd%d0%b8/", "text": "На 20 май 2017 г. (събота) ще се проведе тринадесетото издание на Европейската „Нощ на музеите”.Министерството на културата продължава да приема предложения за присъединяване към инициативата от цялата страна, които се включват в националната програма за отбелязване на събитието, съобщиха от ведомството.Очаква се отново десетки музеи и галерии в страната да се включат в европейската инициатива с интересни изложби, концерти и разнообразни арт прояви, посветени специално на Нощта. В инициативата могат да участват национални музеи и галерии, регионални музеи и общински културни институти, а също така и частни галерии и изложбени пространства, които проявяват интерес към събитието.И през тази година към европейската инициатива се очаква да се присъединят много български читалища, които подготвиха различни арт изяви и за миналогодишното издание на „Нощта на музеите”.По традиция, през последните години само в София над 50 музея и галерии се включват в Европейската „Нощ на музеите” и посрещат хиляди посетители с безплатен вход.Европейската „Нощ на музеите” е организирана за първи път през 2005 г. от френското Министерство на културата и само за няколко години тя се разпространява успешно из цяла Европа. Българските музеи и галерии се включват в инициативата още в първото й издание. И през тази година, когато е 13-тото издание на „Нощта на музеите”, Министерството на културата на Рeпублика България и Френският институт в София ще са партньори на Министерството на културата и комуникациите на Република Франция в организирането и отбелязването на инициативата.По своя формат Европейската „Нощ на музеите” е широко отворена програма, при това – към възможно най-широк кръг от хора, които имат възможност не само да се докоснат до експонатите и творбите, които музеите и галериите показват, но и до техните послания. С увеличаването на броя на участващите музеи, галерии и изложбени пространства в „Нощта на музеите” се увеличава и възможността културното послание на тази чудесна европейска инициатива да достигне до много по-голям кръг от хора, и най-вече – до младата аудитория.Всяка година в Европейската „Нощ на музеите” се провеждат оригинални и вълнуващи прояви: концерти, театрални представления, организирани обиколки, игри, творчески работилници, демонстрации на умения, танци, ревюта и дегустации на специалитети от минали епохи, така че всеки един посетител да успее да намери проява по негов вкус през тази вълшебна нощ.", "date": "2017.05.12", "title": " Десетки музеи и галерии в 13-тото издание на „Нощта на музеите“ следващата събота"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d1%80%d0%b8%d0%bd%d1%86%d0%b0/", "text": "Министърът на туризма Николина Ангелкова се срещна с принца на Саудитска Арабия Султан бин Салман бин Абдулазиз Ал Сауд. Двамата разговаряха в рамките на 105-тата сесия на Изпълнителния съвет на Световната организация по туризъм към ООН, който се провежда в Мадрид, Испания. Двамата обсъдиха планове за популяризирането на културно-историческото наследство на България и Саудитска Арабия. Акцент в разговора бе поставен и върху възможностите за чуждестранни инвестиции в сектор туризъм у нас. Министър Ангелкова посочи, че само за 20 години в България са привлечени повече от 44 млрд. евро преки чуждестранни инвестиции, както и факта, че 27 проект в сферата на туризма са насърчени със сертификат за клас инвестиция.През октомври 2016 г., когато Н.В. Султан бин Салман бин Абдулазиз Ал Сауд бе на посещение в България, между двете държави се подписа Меморандум за разбирателство за разбирателство за сътрудничество в областта на туризма. Документът е основа за развитие на традиционно добрите двустранни отношения не само в този отрасъл, но и в другите сектори на икономиката.По време на миналогодишната визитата в страната ни, министър Ангелкова запозна принц Ал Сауд го с предимствата на България като устойчива и целогодишна туристическа дестинация и като добра среда за инвестиции с финансова стабилност и ниските данъци.Принцът е най-големия син на сегашния крал на арабската държава Салман бин Абдулазиз Ал Сауд и президент и председател на Борда на директорите на Комисията по туризъм и национално наследство на страната.", "date": "2017.05.12", "title": " Николина Ангелкова се срещна с принца на Саудитска Арабия"}
{"url": "https://trud.bg/%d0%bb%d0%b8%d1%82%d0%b5%d1%80%d0%b0-%d0%b5%d0%ba%d1%81%d0%bf%d0%be-2017-%d0%b2%d0%bb%d0%b5%d0%b7%d0%b5-%d0%b8-%d0%b2-%d0%ba%d0%bb%d0%b0%d1%81%d0%bd%d0%b8%d1%82%d0%b5-%d1%81%d1%82/", "text": "Журналистът Светлана Дичева представи „Книгата с драконите“ пред ученици във II ОУ „Димитър Благоев“. Инициативата е част от програмата на изложението на книгата „Литера Експо“, което се провежда за четвърта поредна година в Благоевград и ще продължи до 15 май на площад „Георги Измирлиев“.Светлана Дичева, чието дело е преводът на книгата от английски на български език, бе придружена и от председателят на Асоциация за култура и книжовност Венка Рагина, съобщиха от Община Благоеград. По време на среща-разговор, децата, които бяха прочели историите, написани от английска писателка Едит Несбит, и преведена от Светлана Дичева, разказаха своите впечатления и най-вълнуващи мигове от книгата.С явен интерес, възпитаниците на II ОУ задаваха своите въпроси, касаещи, както съдържанието на книгата, така и такива, свързани с нейния автор и преводач. Учениците имаха възможност да се запознаят и с Александър Кръстев, който е създател и редактор на най-големият сайт за книги и четене в България „Аз чета“. Той и неговият съмишленик Мая Бочева представиха интересни заглавия на класически и интерактивни книги.Целта на инициативата е да се насърчи интересът на децата към четенето. Това е част от стратегията на Община Благоевград да възпита обичта към литературата.", "date": "2017.05.12", "title": " „Литера Експо“ 2017 влезе и в класните стаи в Благоевград"}
{"url": "https://trud.bg/%d0%bc%d0%b0%d1%80%d1%82%d0%b8%d0%bd-%d0%ba%d0%b0%d1%80%d0%b1%d0%be%d0%b2%d1%81%d0%ba%d0%b8-%d0%ba%d0%be%d0%b8-%d1%81%d1%82%d0%b5-%d0%b2%d0%b8%d0%b5-%d1%87%d0%b5-%d0%b4%d0%b0-%d0%bc%d0%b5-%d1%81/", "text": "БХК за пореден път дезинформират в своя полза обществото.Не съм осъден за дискриминация.В частно дело на Първа инстанция любезната съдийка просто е намалила претенцията на един гей правозащитник цели десет пъти, пише в своя позиция журналистът Мартин Карбовски.Ще има и други инстанции.Последния път БХК обявиха, че съм осъден за реч на омразата. Присъдата падна на горните инстанции. Но тази вредна организация разпространи фалшива новина, защото е на власт, добре платена е и продължава да тормози десетки хора. И съобщава като победа отделни етапи от битката.Това, което работи БХК е проста пропаганда, компромат.Искам да питам БХК – какви сте вие, кого представлявате, че да ме съдите?Как така решихте да обвинявате мен в расизъм, след като само преди 40 години вашите спонсори не пикаеха в един и същ писоар с негрите?Как така говорите за нашето лошо отношение към жените, след като в Централна Европа до 1972-ра жените не можеха да гласуват? Тук гласуваха и имаха права, каквито не можехте да сънувате. И каквито и до днес няма в ислямските страни, където вие не сте така смели.Вие ли ще ме учите на отношение към любимите ми гейове, след като дори след Втората Световна Война скопявахте, стерилизирахте химически и унизително вашите гейове, велики учени и заслужили почести хора?Вие ли, които унищожихте индианците с прагматизъм сега говорите за нашето отношение към циганите, моите братя, с които живеем на тази земя повече от 600 години? Криво ляво – но живеем, не се избиваме и се търпим, нещо, на което вие няма да ни научите.Откъде се взехте и кой ви даде право да сте съдници на моята нация, на хората и свободата ни?Вие сте временна част от едно политическо статукво, което няма гръбнак да спре произвола ви. Защото статуквото трябва да продължи да краде от най-бедната страна в Европа с благословията на вашите спонсори.Така че вие сте временни, част от исторически естаблишмънт, който винаги е кратък. Вие сте временно наоколо като другаря Лаврентий, като един малък Маккарти и един слабоумен Торкемада.Свободата е смелост. Всичко хубаво е смелост.Може да я спъвате Свободата, но няма да я спрете.Ваш Мартин Карбовски!Текстът е публикуван в ", "date": "2017.05.12", "title": " Мартин Карбовски: Кои сте вие, че да ме съдите?"}
{"url": "https://trud.bg/%d1%81%d0%b5%d0%bb%d0%be-%d0%bd%d0%b0-%d0%b1%d1%83%d0%bd%d1%82-%d1%81%d1%80%d0%b5%d1%89%d1%83-%d0%b8%d0%bd%d1%82%d0%b5%d1%80%d0%bd%d0%b0%d1%82-%d1%81%d0%bb%d0%b5%d0%b4-%d1%83%d0%b1%d0%b8%d0%b9%d1%81/", "text": "Жителите на сливенското село Драгоданово събраха подписка с искане незабавно да бъде закрит местният интернат заради тормоз от децата. Подписката, подкрепена от над 160 души, ще бъде внесена в областната управа, тъй като интернатът е държавен, уточни кметът Станчо Станчев.Местните жители недоволстват, че не се упражнява никакъв контрол над настанените в това заведение. Напрежението в селото тлее отдавна заради кражби и вандалски прояви. Част от престъпленията са разкрити от полицията и по тях е установено, че извършителите са от интерната. Капката на търпението преляла преди дни, когато 63-годишен самотник е намерен мъртъв в дома си. В селото се носят слухове, че смъртта му не е била естествена, тъй като преди фаталния край с мъжа е било момиче от интерната. Разследването още не е приключило. Местните жители твърдят също, че някои деца редовно проституират. За случаи на проституиране и за извращения на деца от деца съобщи неотдавна и националният омбудсман Мая Манолова.Районната прокуратура в Сливен е възложила на икономическата полиция да извърши проверка по сигнал за финансови злоупотреби в интерната, съобщиха източници на „Труд”. Сигналът е по повод изпълнението на европейски проект за близо 200 хил. лева, който е бил изпълнен в предходни години. Ръководителят на районната прокуратура в Сливен Иван Иванов потвърди за сигнала, но отказа подробности, тъй като разследването не е приключило.", "date": "2017.05.12", "title": " Село на бунт срещу интернат след убийство\t\t\t"}
{"url": "https://trud.bg/%d0%be%d0%b3%d0%bd%d0%b8%d1%89%d0%b5-%d0%bd%d0%b0-%d0%b5%d0%b1%d0%be%d0%bb%d0%b0-%d1%81%d0%b5-%d0%bf%d0%be%d1%8f%d0%b2%d0%b8-%d0%b2-%d0%ba%d0%be%d0%bd%d0%b3%d0%be/", "text": "Огнище на смъртоносната треска  е регистрирано в североизточната част на Демократична република Конго, предупреди Световната здравна организация.В засегнатия район – екваториална джунгла близо до границата с Централноафриканската република, след 22-и април от ебола са починали най-малко трима души, а общо девет са проявили симптоми на хеморагична треска.През 2014-а година епидемия от ебола отне живота на 49 души в Конго.", "date": "2017.05.12", "title": " Огнище на ебола се появи в Конго"}
{"url": "https://trud.bg/%d0%bb%d0%b5%d0%ba%d0%b0%d1%80%d1%81%d0%ba%d0%b8%d1%8f%d1%82-%d1%81%d1%8a%d1%8e%d0%b7-%d0%b3%d0%be%d1%82%d0%be%d0%b2-%d0%b4%d0%b0-%d0%b4%d0%b0%d0%b4%d0%b5-%d0%ba%d0%b0%d1%81%d0%b0%d1%82%d0%b0-%d0%bd/", "text": "Съсловната организация настоява да се изплати на болниците надлимитната им дейностБългарският лекарски съюз (БЛС) обяви готовност да заведе дело срещу здравната каса, ако тя не се разплати в най-кратки срокове с болничните заведения за надлимитната им дейност. Става въпрос за преразхода, който лечебните заведения са направили, за да лекуват пациенти. По данни на НЗОК изразходваните за това средства до април 2017 г. вече са 34 млн. лв.По време на среща в сряда, 10 май, между ръководството на касата, БЛС и асоциациите на частните и държавните болници в страната съсловната организация настоя да бъдат изплатени всички суми за периода април 2016 – април 2017 г.„Още през м. април тази година, сезирахме касата, че не е постъпило плащане в размер на 18  770  711 лв. за дейности в болнична помощ и 406  770 лв. за медицински изделия. Това са изразходваните средства за периода април 2016 – ноември 2016 г., приети за обезпечаване от НЗОК с решение № РД-НС-04-6”, заяви председателят на БЛС д-р Венцислав Грозев.", "date": "2017.05.12", "title": " Лекарският съюз готов да даде касата на съд"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b6%d0%b4%d0%b0%d0%b2%d0%b0%d1%82-%d0%b7%d0%b0%d1%81%d0%bb%d1%83%d0%b6%d0%b8%d0%bb%d0%b8-%d1%80%d0%b8%d1%86%d0%b0%d1%80%d0%b8-%d0%b2-%d0%bf%d0%bb%d0%be%d0%b2%d0%b4/", "text": "Тамплиери от цялата страна се събират под тепетата Орденът на рицарите тамплиери представя отчет за свършеното през 2016 г.Tамплиери от цялата страна се събират днес в Пловдив на 24-ти конвент на Велик приорат България в Международния панаир в града. По време на събитието със специален ритуал ще се приемат нови рицари и дами в Ордена на рицарите тамплиери от Йерусалим.Над 70 души ще бъдат наградени с грамоти, ордени и медали. Най-заслужените с работата си през 2016 г. ще бъдат повдигнати в степен.“Тамплиерският орден се състои от 4 степени. Тази година ще имаме повдигане във трета и втора степен”, съобщи пред “Труд” Великият приор на Велик приорат България проф. о.р. ген. Румен Ралчев. По време на събранието той ще направи отчет за свършеното от ордена през 2016 г. Ще се излъчи и най-заслужилата командерия за 2016 г. Престижното отличие ще получи една от софийските командерии -”Св. Георги Победоносец” с командир Милко Шопов.Преди събитието във фоайето на Палата № 7 ще бъде открита изложба на картини на деца от Пловдив, участвали в Третия национален конкурс “Рицарят в мен”. Надпреварата се провежда ежегодно от Ордена на рицарите тамплиери на Йерусалим – Велик приорат България.“Чрез тези рисунки се опитваме да събудим у децата християнско чувство, да събудим забравените кавалерски чувства”, коментира проф. о.р. ген. Румен Ралчев.Цели се да се възпита рицарското отношение към живота и качества като честност, смелост, защита на слабите. Тук не говорим само за средновековието, а и за днешни дни. Много от рисунките изобразяват спасяване на давещо се кученце, превеждане през улицата на възрастна жена”, обясни проф. о.р. ген. Румен Ралчев. В конкурса участват деца от 4-ти до 8-и клас и националния му етап ще завърши на 1 юни. Тогава в Двореца на децата в София ще бъдат показани 150-те най-добри рисунки.За първите 20 финалисти ще има награди, а първите 5 ще получат едногодишна стипендия. На 1 юни приключва и литературният конкурс “Рицарска постъпка” за деца от 9-и до 12-и клас, организиран от Ордена на рицарите тамплиери на Йерусалим – Велик Приорат България.", "date": "2017.05.12", "title": " Награждават  заслужили рицари в Пловдив"}
{"url": "https://trud.bg/%d0%bc%d0%bb%d0%b0%d0%b4-%d0%bc%d1%8a%d0%b6-%d0%bf%d0%b0%d0%b4%d0%bd%d0%b0-%d0%b2-%d0%b1%d0%b5%d0%b7%d1%81%d1%8a%d0%b7%d0%bd%d0%b0%d0%bd%d0%b8%d0%b5-%d0%ba%d1%80%d0%b0%d0%b9-%d0%b1%d0%b5%d0%bd%d0%b7/", "text": "Млад мъж падна ненадейно в безсъзнание край бензиностанция на бул. „К. Величков“ в столичата, предаде репортер на „Труд“.Според очевидци мъжът се е задавил.Екип на Спешна помощ пристигна на място за десетина минути. Пострадалият беше откаран в лечебно заведение.", "date": "2017.05.12", "title": " Млад мъж падна в безсъзнание край бензиностанция в София (СНИМКА)"}
{"url": "https://trud.bg/%d1%85%d0%b0%d0%ba%d0%b5%d1%80%d0%b8-%d1%83%d0%b4%d0%b0%d1%80%d0%b8%d1%85%d0%b0-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8-%d0%b1%d0%be%d0%bb%d0%bd%d0%b8%d1%86%d0%b8-%d1%81-%d0%b2%d0%b8/", "text": "Няколко британски болници станаха жертва на кибератаки в петък, съобщиха здравните власти в страната. Болниците и най-вече отделите за „Спешна помощ“ изпитват сериозни затруднения. На пациентите се препоръчва се при спешни случаи да не ходят в лечебните заведения, а първо да позвънят на съответните телефони – 111 или 999.„Няколко организации към Националната здравна служба съобщиха, че са станали жертва на атака с т. нар. „рансомуеър“ – вирус който е активен докато не бъде изплатен откуп“, гласи изявление на службата. От Националното здравеопазване съобщиха, че са изключили цялата мрежа, за да могат да се защитят от нападението.Лекари потвърдиха, че става дума за искане на подкупи, тъй като хакерите позволяват обратен достъп до компютрите, само ако бъде платена определена сума.Британският национален център за киберсигурност оказва съдействие в разследването на инцидента, за който се смята, че е причинен от зловреден софтуер наречен „Уона декриптър“ (Wanna Decryptor).Здравните власти заявиха, че на този етап няма доказателства за изтичане на лични данни на пациенти. Атаката не е насрочена конкретно срещу британската здравна система и е поразила организации от различни сектори.", "date": "2017.05.12", "title": " Хакери удариха британски болници с вирус"}
{"url": "https://trud.bg/%d0%ba%d1%80%d0%b0%d0%b9-%d0%bd%d0%b0-%d0%b7%d0%b0%d0%bb%d0%be%d0%b6%d0%bd%d0%b8%d1%87%d0%b5%d1%81%d0%ba%d0%b0%d1%82%d0%b0-%d0%b4%d1%80%d0%b0%d0%bc%d0%b0-%d0%b2-%d1%82%d0%b8%d1%80%d0%be%d0%bb-%d0%b0/", "text": "Нападателят, който взе заложник при банков обир в австрийски курорт в Тирол, е задържан от полицията, съобщи . Заложникът е освободен и не е пострадал, увериха местните правоохранителни органи.„След напрегнати преговори, проведени от екип на полицията, извършителят на нападението е бил убеден да освободи заложника. Човекът е добре“, се казва в изявлението на полицията.От полицията обясняват, че нападателят е осъзнал безнадежността на ситуацията и сам се е предал на звеното за борба с тероризма.Заради инцидента близките сгради бяха евакуирани, а центърът на градчето беше отцепен.", "date": "2017.05.12", "title": " Край на заложническата драма в Тирол, арестуваха похитителя"}
{"url": "https://trud.bg/2000-%d1%81%d0%b2%d0%be%d0%b1%d0%be%d0%b4%d0%bd%d0%b8-%d0%bc%d0%b5%d1%81%d1%82%d0%b0-%d1%81%d0%bb%d0%b5%d0%b4-%d0%bf%d1%8a%d1%80%d0%b2%d0%be%d1%82%d0%be-%d0%ba%d0%bb%d0%b0%d1%81%d0%b8%d1%80%d0%b0/", "text": "На първото класиране за детските градини и ясли в София бяха приети над 9 хиляди деца. Оставащите над 2000 свободни места ще бъдат разпределени при следващите три класирания.Броят на чакащите деца е изравнен с този на свободните места, подчерта заместник-кметът на София по култура и образование Тодор Чобанов.„Дебело искам да подчертя, че за четири и петгодишните не само, че приемаме всички, които са се появили, но има и свободни места“, каза той пред .Недостиг на места за първа градинска група има в три района – „Овча купел“, „Лозенец“ и „Триадица“, където са необходими допълнителни 100 места.Крайният срок за записване на приетите на първо класиране деца е до 17 часа на 26-и май.", "date": "2017.05.12", "title": " 2000 свободни места след първото класиране за детските градини в София"}
{"url": "https://trud.bg/%d0%b1%d1%81%d0%bf-%d0%b2%d0%b4%d0%b8%d0%b3%d0%b0-%d0%b4%d0%b2%d0%be%d0%b9%d0%bd%d0%be-%d0%bf%d0%b0%d1%80%d0%b8%d1%82%d0%b5-%d0%bd%d0%b0-%d1%81%d0%b2%d0%be%d0%b8%d1%82%d0%b5/", "text": "Деница Златева става вице на Нинова Пленумът с анализ на служебното правителствоПартийните структури на БСП ще имат двойно увеличение на средствата от “Позитано” 20. Това ще е едно от предложенията на лидера на БСП Корнелия Нинова, което ще бъде гласувано на заседанието на Националния съвет на партията тази неделя. От миналата година те получават по 2,40 лв. за всеки глас вместо по 1,20. Освен че заради добрите резултати на изборите местните централи ще имат повече средства, в неделя ще бъде гласувано ново увеличение от 10 стотинки и сумата вече ще е 2,50 за всеки глас за БСП от последните избори.Пленумът на социалистите ще направи и анализ на работата на служебното правителство. Сигурно е, че служебният вицепремиер по председателството Деница Златева няма да се връща в президентството. А ще стане зам.-председател на БСП и отново ще поеме международните връзки на партията. До момента вице на Нинова е само Стефан Данаилов. От Изпълнителното бюро ще излязат 5-6 членове, които са депутати. Едновременно в бюрото и в пленарната зала обаче ще останат Валери Жаблянов, който е зам.-председател на НС, както и Кирил Добрев и Драгомир Стойнев. Пловдив и Варна ще имат задължително свои представители, като мястото на Георги Гергов ще бъде заето от Атанаска Пенева.Варна остава без представителство Кметове влизат на „Позитано“ 20Промените в състава на Изпълнителното бюро на БСП предвещават напрегнато заседание на “Позитано” 20. Това коментираха пред “Труд” членове на Националния съвет на БСП. Най-сериозен отпор готвел депутатът Красимир Янков, който в момента е член на ръководството. Но ще бъде изкаран от Изпълнителното бюро. Така, за разлика от Пловдив, социалистите от Варна щели да останат без представителство. Регионалният принцип обаче ще бъде компенсиран от включването на знакови за левицата кметове като Владимир Москов (Гоце Делчев) и Румен Гунински (Правец). #", "date": "2017.05.12", "title": " БСП вдига  двойно парите на своите"}
{"url": "https://trud.bg/%d1%83%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d1%81%d1%80%d0%be%d0%ba%d0%b0-%d0%b7%d0%b0-%d0%bf%d0%be%d0%b4%d0%b0%d0%b2%d0%b0%d0%bd%d0%b5-%d0%bd%d0%b0-%d0%b7%d0%b0%d1%8f%d0%b2%d0%bb%d0%b5/", "text": "Министерство на земеделието, храните и горите удължава срока за подаване на заявления за директни плащания без санкции до 29 май 2017 г. На 12 май 2017 г. в Официален вестник беше публикуван Регламент за изпълнение (ЕС) 2017/807 на Комисията от 11 май 2017 година, с който се дава възможност за удължаване на крайния срок за подаване на заявленията за директни плащания и за извършване на изменения в подадени заявления за кампания 2017 г.В съответствие с възможностите предвидени в Регламента, Министерство на земеделието, храните и горите удължава срока за подаване на заявления за директни плащания за кампания 2017 чрез изменение на Наредба № 5 от 27.02.2009 г. както следва:1. Срокът по член 4, ал. 1 от Наредба № 5 от 27.02.2009 г. за подаване на заявленията се удължава до 29 май за кампания 2017.2. Срокът по член 11, ал. 1 от Наредба № 5 от 27.02.2009 г. за извършване на промени без санкция в заявленията и в приложените документи, включително добавяне на допълнителни схеми и мерки, както и земеделски парцели и/или животни по заявените схеми и/или мерки се удължава до 14 юни за кампания 2017.3. С влизане в сила на измененията по т. 1 и 2 крайната дата за подаване на заявление за кампания 2017 г. ще бъде 23 юни 2017 г.4. Синхронизира се националното законодателство спрямо разпоредбите на Делегиран Регламент (ЕС) № 640/2014 на Комисията, с което се осигурява коректното налагане на санкция за закъснение от кампания 2017 г.5. Изменя се срокът за регистрация и пререгистрация на земеделските стопани по Наредба № 3 от 1999 г. за създаване и поддържане на регистър на земеделските стопани (обн., ДВ, бр. 10 от 1999 г.), с цел да се избегне ограничаване на достъпа до подпомагане чрез директни плащания за земеделските производители по препоръка от ЕК.Удължаването засяга всички схеми за директни плащания и преходна национална помощ, както и мерките по Програмите за развитие на селските райони (ПРСР 2007-2013 и ПРСР 2014-2020), за които се кандидатства с единното заявление за подпомагане подавано по реда на Наредба № 5 от 27 февруари 2009 г.В резултат на удължаването на сроковете за кампания 2017 се променя и периода на задържане на животните както следва: •80 дни по схемите за обвързана подкрепа за животни започват от 24 юни и приключват на 11 септември 2017 г. •100 дни по схемите за преходна национална помощ за животни започват от 24 юни и приключват на 1 октомври 2017 г.В член 38, ал. 2 от Наредба № 3 от 17.02.2015 г. за условията и реда за прилагане на схемите за директни плащания е предвидено допустими по схемата за преходна национална помощ за говеда и/или биволи да бъдат кандидати, които към последния ден за подаване на заявленията за подпомагане от текущата кампания отглеждат в стопанствата си поне 70 % от референтния брой животни от съответния вид. С влизане в сила на измененията тази проверка ще се прави към дата 23 юни за кампания 2017.До момента кампания`2017 протича нормално, като общо са подадени 104 224 заявления, което е с 1.8% по-малко от същия период на предходната кампания. Общо заявена площ по СЕПП е над 3.5 млн.ха, което е 95.3% от общо заявената площ за предходната кампания и е с 8.1% повече от същия период миналата година.", "date": "2017.05.12", "title": " Удължават срока за подаване на заявления за директни плащания"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d0%b0%d1%82%d0%b0-%d0%b7%d0%b0-%d0%ba%d0%be%d0%bd%d1%81%d1%83%d0%bc%d0%b0%d1%86%d0%b8%d1%8f-%d0%bd%d0%b0-%d0%b2%d0%be%d0%b4%d0%b0%d1%82%d0%b0-%d0%b2-%d1%85%d0%b0/", "text": "Остава забраната водата в Хасково да се използва за пиене и готвене. Мярката беше наложена преди месец, когато изследванията отчетоха завишени количества на уран и алфа активност.Последните изследвания показват, че уранът вече е в норма, но алфа активността е многократно по-висока от допустимите стойности, информира .Осем тона минерална вода дневно на стойност 2 700 лева се изразходва в детските градини, училищата и социалните заведения в града, като разходите се поемат от общината.За решаване на кризата с водата в Хасково правителството отпусна 2 милиона лева. Предстои изграждането на осем нови сондажа.", "date": "2017.05.12", "title": " Забраната за консумация на водата в Хасково остава"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b8%d0%b7%d1%8f%d1%81%d0%bd%d1%8f%d0%b2%d0%b0-%d0%b8%d0%bd%d1%86%d0%b8%d0%b4%d0%b5%d0%bd/", "text": "Столични полицаи изясняват обстоятелствата около инцидент в ж.к. „Надежда“.Днес, малко след 17.00 часа, в полицията е постъпил сигнал за възникнал инцидент на улица в столичния ж.к. „Надежда“, съобщиха от МВР. Незабавно натам са насочени екипи на полицията.Според първоначалните данни, мъж, пострадал от удар, е бил отведен с личен автомобил в болнично заведение. На място служители на реда извършват оглед. Работи се по изясняване на фактите и обстоятелствата около инцидента.", "date": "2017.05.12", "title": " Столичната полиция изяснява инцидент с пострадал мъж в „Надежда“"}
{"url": "https://trud.bg/%d0%b2-%d0%bd%d0%b4%d0%ba-%d1%81%d0%b0-%d1%83%d0%b1%d0%b5%d0%b4%d0%b5%d0%bd%d0%b8-%d1%87%d0%b5-%d1%80%d0%b5%d0%bc%d0%be%d0%bd%d1%82%d1%8a%d1%82-%d0%b7%d0%b0-%d0%b5%d0%b2%d1%80%d0%be%d0%bf%d1%80%d0%b5/", "text": "Ремонтът и преустройството на най-големия конгресен център в Югоизточна Европа – Националният дворец на културата, ще приключи в срок, въпреки забавения работен проект за модернизация, увериха оттам.Именно в НДК ще се провеждат всички мероприятия, срещи и заседания по време на Българското председателство на Съвета на ЕС през 2018-а г. В рамките на 6-те месеца българско председателство в София се очаква да пристигнат 20 хиляди висши европейски чиновници, държавни глави и министри.Два са проектите за ремонт на НДК, единият за текущи дейности, вторият работен проект за мащабна реконструкция. Забавянето е заради изисквания на службите за сигурност, който все пак ще трябва да охраняват 20 000 представители от ЕС в периода януари-септември 2018 г., когато България ще поеме ротационното председателство на ЕС от Естония, информира .Заради изискванията на службите първоначалният работен проект се е наложило да бъде преправен и сега е входиран в МС за одобрение и гласуване.17 млн. лв. е бюджетът на ремонта, сега може би ще се оскъпят дейностите. Иначе – пленарната зала в НДК, където ще се заседава, е доста по-голяма и ще бъде по-функционална от тази на Съвета в Брюксел.Ремонтирани ще бъдат зали 4, 6, 7, 8 и 9, фасадата, покрива, входовете на НДК. НДК от аналогов център ще се превърне в дигитализиран – с нова комуникационна система.Флашка с компютърен алгоритъм ще управлява осветлението и всички системи в двореца.„Сигурността е номер едно, както знаете, не само в България, а в целия ЕС, целия свят. Техните изисквания бяха много, много големи. На службите за сигурност, които работиха в продължение на 2,5 месеца и поставиха своите нови изисквания. Това съответно се отразява на проекта“, каза Ивелина Кичукова, ръковод. направление „Програма и реализация“ – НДК.Няколко милиона лева са отделени и за службите за сигурност, които ще охраняват чуждите делегации, пространството и мероприятията тук. Между 80 и 130 млн. лв. ще струва Европредседателството ни.", "date": "2017.05.12", "title": " В НДК са убедени, че ремонтът за европредседателството ще приключи навреме (СНИМКИ)"}
{"url": "https://trud.bg/7-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5%d0%bd%d1%86%d0%b5-%d0%bf%d0%b0%d0%b4%d0%bd%d0%b0-%d0%be%d1%82-%d1%88%d0%b5%d1%81%d1%82%d0%b8-%d0%b5%d1%82%d0%b0%d0%b6/", "text": "7 годишно момченце е полетяло от 6 етаж на дома си в Бургас. Това съобщиха от полицията преди минути. Касае се за нещастен случай.Детето е загинало на място. Районът около мястото на инцидента – на ул. „Гурко“ светкавично е бил отцепен.Детето е паднало от огромната височина пред очите на очевидци, които по това време – около 19.15 часа се прибирали от работа. Районът е много оживен, в центъра на Бургас.В момента психолози успокояват шокираните очевидци. Майката на детето буквално не е на себе си, казаха от полицията. Лекари се опитват да и окажат помощ. Тялото на детето е в пристигналата на мястото линейка.", "date": "2017.05.12", "title": " 7 годишно момченце падна от шестия етаж"}
{"url": "https://trud.bg/%d0%bb%d0%be%d0%b1%d0%b8%d1%81%d1%82%d0%b8-%d0%b2-%d0%bd%d0%b7%d0%be%d0%ba-%d0%be%d1%89%d0%b5%d1%82%d1%8f%d0%b2%d0%b0%d1%82-%d0%bf%d0%b0%d1%86%d0%b8%d0%b5%d0%bd%d1%82%d0%b8%d1%82%d0%b5-%d1%81-21/", "text": "105,4 млн. лв. са отишли за онколекарства през 2016 г. С разхищение на лекарства за онкоболни се обслужват чужди фармацевтични интересиС над 20 млн. лв. годишно са били ощетявани здравноосигурените българи и болниците в страната в резултат на фармацевтично лоби, идващо от висшите етажи на управление в НЗОК. Това е ставало чрез досегашната система за употреба на онкологични препарати. След като се отвари един флакон с лекарство и се използват определени милиграми от него, той се изхвърля и лекарите нямат право да работят с остатъка.Във вторник подуправителят на НЗОК д-р Димитър Петров съобщи, че се обмисля вариант, при който да се промени изписването на медикаментите и вече да бъде на база милиграми, а не на цели флакони, които после се унищожават. По информация на болничните фармацевти в момента буквално се изхвърлят около 30% от медикаментите, което многократно увеличава разхода за тези лекарства. През 2016 г. от бюджета на НЗОК за това са били изразходени общо 105,4 млн. лв. Унищожените количества препарати са били на стойност малко над 21 млн. лв.За сравнение при използване на флаконите докрай – чрез система за херметическо затваряне, загубата на медикаменти пада до около 6%, а разходите за херметизирането са едва 3 млн. лв. годишно, вместо 21 млн. лв. – стойността на изхвърляните всяка година препарати.Въпросните разхищения са били в полза на мултинационална фармацевтична компания, която само за два от продуктите си е печелела по 60 млн. лв. годишно от бюджета на НЗОК, тъй като въпросните медикаменти се покриват именно от здравната каса.За да се преустанови тази порочна практика, предстои издаването на наредба, която ще позволи на лекарите да използват флаконите докрай.", "date": "2017.05.12", "title": " Лобисти в НЗОК ощетяват пациентите с 21 млн. лв."}
{"url": "https://trud.bg/%d0%b1%d0%b0%d1%89%d0%b0%d1%82%d0%b0-%d0%bd%d0%b0-%d0%bf%d0%be%d1%87%d0%b8%d0%bd%d0%b0%d0%bb%d0%be-%d0%b4%d0%b5%d1%82%d0%b5-%d0%b4%d0%b0%d1%80%d0%b8-136-%d1%85%d0%b8%d0%bb-%d0%bb%d0%b5%d0%b2%d0%b0/", "text": "Бащата на починало от рак дете дарява събраните за лечението пари, за да помогне на други нуждаещи се. Малкият Делян от Русе почина през януари. Баща му Христо Христов предоставя над 136 хиляди лева от набраната за детето сума, съобщи .Над 66 хиляди лева ще бъдат дарени на три деца с онкологични заболявания. 70 хиляди лева ще получи фонацията „Искам бебе“, която финанира ин-витро процедури на семейства с репродуктивни проблеми, съобщи нейният председател Мария Янева.„Това е един безкраен жест на човечност. Един баща, един родител, загубил детето си, дари всички средства, за да се роди още един нов живот, за да бъдат спасени дечица, които в момента имат онкологични заболявания, които имат нужда. Единственото, което мога да пожелая на този човек, е да продължи напред, независимо от това колко трудно ще бъде“, каза Янева.", "date": "2017.05.12", "title": " Бащата на починало дете дари 136 хил. лева, събрани за лечението му"}
{"url": "https://trud.bg/%d1%84%d0%b8%d0%bd%d0%b0%d0%bd%d1%81%d0%be%d0%b2%d0%b8%d1%82%d0%b5-%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%bd%d0%b0-%d0%b3-7-%d0%bf%d1%80%d0%b8%d0%b7%d0%be%d0%b2%d0%b0%d1%85%d0%b0-%d1%81/", "text": "Финансовите министри на държавите от Г-7 призоваха САЩ да не нарушават десетилетния консенсус в сфери като международната търговия и финансовите регулации, на фона на критиките на американския президент Доналд Тръмп.Заплахите на Доналд Тръмп да внесе промени в многостранния подход в търговията и борбата с климатичните промени  доминираха дискусиите на срещата в италианския град Бари, съобщи Ройтерс.„Имаме нужда от силни САЩ, които да бъдат лидери в глобалната икономика и политика по устойчив начин“, заяви германският финансов министър Волфганг Шойбле в отговор на въпрос какво послание иска да предаде на американския си колега Стивън Мнучин.По-късно министърът на финансите на Франция Мишел Сапин сподели, че той, както и други негови колеги са призовали Мнучин да не спъва глобалните политически подходи, наложени трудно през годините и помогнали на света да се възстанови от икономическата криза, разразила се преди близо десетилетие. Срещата в Бари се провежда в периода 11-13 май.", "date": "2017.05.12", "title": " Финансовите министри на Г-7 призоваха САЩ да не разклащат глобалната икономика"}
{"url": "https://trud.bg/%d1%84%d0%be%d0%bd%d0%b4-%d0%b7%d0%b5%d0%bc%d0%b5%d0%b4%d0%b5%d0%bb%d0%b8%d0%b5-%d0%b8%d0%b7%d0%bf%d0%bb%d0%b0%d1%82%d0%b8-%d0%bd%d0%b0%d0%b4-52-5-%d0%bc%d0%bb%d0%bd-%d0%bb%d0%b5/", "text": "Държавен фонд „Земеделие“ преведе 52 563 215 лева по мярка 11 „Биологично земеделие“ от Програмата за развитие на селските райони (ПРСР) 2014-2020 г. Плащане получиха 3 098 земеделски стопани с одобрени заявления по направление „Биологично растениевъдство“, както и тези, които са заявили двете направления „Биологично растениевъдство” и „Биологично пчеларство”, съобщиха от ДФЗ.Заедно с изплатените през април субсидии за биологично пчеларство общата сума на финансовото подпомагане по мярка 11 за Кампания 2016 достигна 58 милиона лева.Ставките, по които се извършва оторизацията на субсидиите, са регламентирани в Наредба 4 от 24 февруари 2015 г. за прилагане на мярка 11 „Биологично земеделие“ от Програмата за развитие на селските райони за периода 2014-2020 г.Подпомагането по мярката е във вид на годишно компенсаторно плащане за земеделски стопани, които доброволно извършват агроекологични практики. 75% от средствата се осигуряват от Европейския земеделски фонд за развитие на селските райони (ЕЗФРСР), а 25% – от националния бюджет.", "date": "2017.05.12", "title": " Фонд „Земеделие“ изплати над 52.5 млн. лева за биоземеделие"}
{"url": "https://trud.bg/%d1%80%d1%83%d0%bc%d1%8a%d0%bd%d1%81%d0%ba%d0%b8%d1%82%d0%b5-%d1%81%d0%bb%d1%83%d0%b6%d0%b1%d0%b8-%d1%81%d0%bf%d1%80%d1%8f%d1%85%d0%b0-%d0%ba%d0%b8%d0%b1%d0%b5%d1%80%d0%b0%d1%82%d0%b0%d0%ba%d0%b0/", "text": "Румънската служба за информация (разузнаването) съобщи, че е неутрализирала опит за кибератака срещу румънски правителствени институции.„Беше направен опит за кибератака срещу румънски правителствени институции, извършена най-вероятно от злосторници, участвали преди в други инциденти от същия тип”, се казва в съобщението, предаде . „Благодарение на ефективното междуведомствено сътрудничество бяха предотвратени атаката и нанасянето на щети, определени бяха и набелязаните цели и методологията на атаката”, изтъкват от Службата за информация.Според разузнаването, най-вероятно опитът е бил направен от организация, свързана с групировката за киберпрестъпност APT28/Fancy Bear“.Службата за информация е действала по сигнал на НАТО и Службата за външно разузнаване на Румъния.Местните медии уточняват, че в румънското външно министерство е било получено електронно писмо с прикачен документ, съдържащ шпионска програма, която се инсталира на компютъра щом получателят отвори прикаченото писмо.", "date": "2017.05.12", "title": " Румънските служби спряха кибератака срещу правителствени институции"}
{"url": "https://trud.bg/%d1%81%d1%82%d1%8f%d0%b3%d0%b0%d1%82-%d0%b2-%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%8f-%d0%bc%d0%be%d0%bc%d0%b5%d0%bd%d1%82-%d0%ba%d0%be%d0%bd%d1%81%d0%be%d1%80%d1%86%d0%b8%d1%83%d0%bc/", "text": "На извънредна сесия в понеделник общинският съвет на Пловдив ще подкрепи създаването на консорциум между две частни фирми за концесията на летище Пловдив.В консорциума влизат с равни дялове на акционерно дружество „Тракия икономическа зона” и голяма частна транспортна фирма от Пловдив, съобщи .Срокът за подаване на документи за концесията на аеропорта, обявена от Министерството на транспорта, изтича на 17 май. Това е и причината предложението за подкрепа на консорциума да влезе по спешност за разглеждане и обсъждане в местния парламент на 15 май.", "date": "2017.05.12", "title": " Стягат в последния момент консорциум за концесията на летище Пловдив"}
{"url": "https://trud.bg/%d1%83%d0%b4%d1%80%d1%8f%d1%82-%d0%b8%d0%b7%d0%bc%d0%b0%d0%bc%d0%b0%d1%82%d0%b0-%d1%81-%d0%bf%d1%80%d0%b5%d0%b2%d1%8a%d1%80%d1%82%d0%b0%d0%bd%d0%b5-%d0%bd%d0%b0-%d0%ba%d0%b8%d0%bb%d0%be%d0%bc%d0%b5/", "text": "Щетите за бюджета на ЕС са за 9,6 млрд. евро Пробегът на всяка кола – в единна информационна системаТърговците на автомобили втора ръка скоро няма да могат да мамят клиентите си, като превъртат километражите на продаваните от тях коли. Това ще стане, ако бъде прието предложението на евродепутата от ГЕРБ/ЕНП Андрей Новаков. Той внесе в Европейската комисия проект за нова програма на стойност 1,25 млн. евро с наименованието O.R.E.L.Предложението предвижда единна информационна система, която обединява данните, събирани по време на годишните технически прегледи, и позволява тяхната обмяна в ЕС. Така показанията за пробег на всяка кола ще бъдат обновявани по време на ежегодния технически преглед и ще са достъпни на специално създаден за целта сайт. По този начин ще става ясно дали има разминаване между официалните данни и посочените от търговеца на употребявани автомобили.“Превъртането на километражи е кражба от хората и трябва да сложим точка”, заяви Новаков. Предложението му е базирано на съществуваща практика в Белгия и Холандия.Проучвания показват, че над 30% от всички употребявани автомобили в Европа са с манипулирани километражи, което ощетява купувачите средно с по 3000 евро на кола. Порочната практика нанася щети на бюджета на ЕС около 9,6 млрд. евро годишно.По официални данни в Германия, която е един от основните пазари за коли втора употреба за България, километражът на всяка трета кола се манипулира. Това става със специално устройство за 150 евро. Продажбата му е забранена, но има начин за набавяне. Манипулацията се извършва от специализирали се в бранша хора и става, без да е нужно разглобяване. Така годишната щета само в Германия е 6 милиарда евро. Превъртането на километража там е криминално престъпление и се наказва с до 1 година затвор. От Съюза на българските автомобилисти отдавна настояват за криминализиране на връщането на километража. Причина за искането им са зачестилите случаи на проблеми с автомобили с превъртени данни. От съюза настояват да се забрани и дейността на фирми, предлагащи услуги за манипулиране на реалния пробег на колите.“В България рядко може да се видят автомобили по автокъщите с над 160 000 км пробег. В този смисъл българските автомобилисти са сред най-потърпевшите, тъй като сме сред най-големите клиенти на употребявани автомобили”, казаха от СБА. У нас някои от официалните представители на автомобилните марки предлагат услуга, с която може да се провери дали автомобил от дадена марка е с превъртян километраж.МНЕНИЕ 30-40% от автомобилите втора ръка са манипулирани Любомир Доросиев, зам.-председател на Асоциацията на вносителите на автомобилиМанипулирането на километражите е практика в цял свят, а най-много в Европа се прави в страни като Германия и Италия. За да се прекрати тя, трябва да има единна европейска информационна система, в която да могат да се вкарват данните за всеки автомобил по шаси, а клиентът, купувайки кола, включително и ние, търговците, да може да провери истинността на километрите. Това обяви пред “Труд” Любомир Доросиев, заместник-председател на Асоциацията на вносителите на автомобили в България. По думите му около 30-40% от колите втора ръка у нас са с манипулиран километраж.Голяма част от стоката на тържища като Горубляне, край Дупница и Драгичево, село Труд, Пловдивско, и други са със съмнително занижени километри”, коментира Доросиев, който е вносител на автомобили повече от 30 години. Според него има сива практика и от български фирми, които въртят километража с цел шофьорите да прибират повече пари за гориво, което не е изразходвано.", "date": "2017.05.12", "title": " Удрят измамата с превъртане на километража"}
{"url": "https://trud.bg/%d0%bc%d0%be%d0%bc%d1%87%d0%b5%d0%bd%d1%86%d0%b5%d1%82%d0%be-%d0%bf%d0%b0%d0%b4%d0%bd%d0%b0%d0%bb%d0%be-%d0%be%d1%82-%d1%88%d0%b5%d1%81%d1%82%d0%b8%d1%8f-%d0%b5%d1%82%d0%b0%d0%b6-%d0%b5%d1%82%d0%b0/", "text": "Момченцето, , страдало от аутизъм. Трагедията станала буквално за секунди, когато то излязло на терасата, откъдето полетяло. Всички съседи са в шок, дядото на момченцето бил пред инфаркт, научавайки за трагедията.Припомняме че 7 годишно момченце е полетяло от 6 енаж на дома си в Бургас. Полицията съобщи, че е нещастен случай. Детето е загинало на място. Районът около мястото на инцидента- на ул. „Гурко“ светкавично е бил отцепен.Детето е паднало от огромната височина пред очите на очевидци, които по това време- около 19. 15 часа се прибирали от работа. Районът е много оживен, в центъра на Бургас.", "date": "2017.05.12", "title": " Момченцето, паднало от шестия етаж,  било аутист"}
{"url": "https://trud.bg/%d0%bf%d0%b8%d1%82%d0%b0%d1%82-%d0%bf%d0%b5%d1%82%d0%be%d0%ba%d0%bb%d0%b0%d1%81%d0%bd%d0%b8%d1%86%d0%b8-%d0%b7%d0%b0-%d0%bb%d0%b8%d1%87%d0%bd%d0%b8%d1%82%d0%b5-%d0%b4%d0%b0%d0%bd%d0%bd%d0%b8-%d0%bd/", "text": "Образователното министерство не е дало съгласие за разпространение на книжкатаВъзмутени родители разпространиха във фейсбук снимки на учебника, който съдържа „иновативното“ упражнениеЗадача от помагало по “История и цивилизация” за V клас, която гласи “попълнете “личните данни” на Иисус Христос” възмути потребителите на социалните мрежи.Родител на пето-класник публикува снимка във фейсбук, на която ясно се вижда задачата и нейните условия. Заданието на “иновативното” упражнение изисква от децата да изпишат името, годината на раждане, мястото на раждане и родителите на Божия син.“Труд” се свърза с пресцентъра на Министерството на образованието и науката по повод скандалната задача и истинността на снимката. Оттам коментираха, че действително съществува подобно помагало по “История и цивилизация” за 5 клас, но то не е получило одобрение за издаване и използване от МОН.“Разпространението на даденото помагало в книжарници и центрове за учебници, както и използването му от преподаватели, става изцяло с лична цел и няма нищо общо с Министерството на образованието и науката”, допълват представителите на ведомството.", "date": "2017.05.12", "title": " Питат петокласници  за личните данни на Иисус Христос"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d0%b4%d0%be-%d0%ba%d1%80%d0%b0%d1%8f-%d0%bd%d0%b0-%d0%be%d0%ba%d1%82%d0%be%d0%bc%d0%b2%d1%80%d0%b8-%d1%82%d1%80%d1%8f/", "text": "Министърът на българското председателство на съвета на ЕС Лиляна Павлова е категорична, че до края на октомври България трябва да е готова с подготовката на председателството. Според нея, сега е шансът на страната да отстои позициите си в Европа.Тя обясни, че председателството има няколко важни аспекта. „Първият е политическият аспект. Много са важни темите и дневния ред, а те трябва да бъдат определени следващите седмици и да започнем тяхната реализация още този юни. Когато ние поемем председателството на 1 януари 2018, трябва да имаме готовност и от гледна точка на инфраструктура, сгради, но и най-важното – да отстояваме интереса на България“, каза Павлова по .„България има своите идеи за Европа, като част от европейския стратегически дневен ред – това е балансът, който трябва да намерим и да постигнем. Първо, като външна граница на Съюза, като страна на Балканите, повече от всякога сега е моментът да отстоим позицията на Европа. Не трябва да си мислим, че т.н. разширяване и малко финансиране към държавите на Западните Балкани ще реши кризата там. Към политиката за Западните Балкани включваме много по-широк дневен ред. След всичко, което имаме от последните дни и седмици в Македония, Албания, Косово – трбява да обвържем по един много добър начин тази тема с това, да можем да изпълняваме функциите си на външна граница, и то точно в тази част на Европа“, коментита Лиляна Павлова.По думите й, Брекзит няма да бъде основна тема на дебати. „Първо, защото това е много по-дълъг процес. Второ, защото нашата национална позиция е, че темата с Брекзит се разглежда отделно и разграничено. Не можем да пренебрегнем Брекзит. Трябва да защитим живеещите във Великобритания българи. Но това е тема, която ще продължи по-дълго от нашето председателство“, каза Лиляна Павлова.„До края на месец октомври трябва да сме готови с подготовката“, заяви тя. „И като строителство и като инфраструктура, и като обезпечаване на сигурността. Над 22 000 души чакаме в България в периода от 6 месеца. Планираните събития до момента са над 240 и над 60 са събитията от културната програма“, посочи тя.Според министъра, сега е уникалният шанс на България „да разберат за България“. „Докато се самоподценяваме, никой няма да ни оцени като знаещи и можещи. Сега е момента да се обединим като нация“, категорична е тя.По отношение на МРРБ Лиляна Павлова каза, че министър Нанков ще продължи да добрите резултати на регионалното министерство.„Резултатите, които постигнахме в регионалното министерство мисля, че са добри, видими и значителни. Министър Нанков е заместник-министър в двата кабинета, в които аз бях министър. Продължаваме започнатото в сектора. Факт е, че той ще продължи моята работа. Скандалите около АПИ бяха в резултат на сериозни действия или бездействия на служебното правителство. Това не касае мен“, заяви Лиляна Павлова.", "date": "2017.05.12", "title": " Лиляна Павлова: До края на октомври трябва да сме готови с подготовката на председателството"}
