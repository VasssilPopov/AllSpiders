{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-301/", "text": "Д-р Бисер Петров, хирург и началник „Операционен блок“ в УМБАЛ „Софиямед“, 47 г.Борис Кърчев, депутат от ГЕРБ в 44-ото НС, 44 г.Васил Георгиев (Васко Кръпката), певец и музикант, 58 г.Красимир Райдовски, директор на пресцентъра в правителството на Виденов, 71 г.Мариана Попова, поппевица.Мария Сапунджиева, актриса.Николай Петров, треньор по лека атлетика, 58 г.Николай Урумов, актьор, 54 г.Николо Коцев, музикант и композитор, 56 г.Д-р Соня Лабова, началник Инфекциозно отделение в МБАЛ „Проф. Д. Ранев“ – гр. Пещера.Таня Джаджева, и.д. главен редактор на в. „Дума“.Филип Владимиров, председател на Софийски окръжен съд, 45 г.", "date": "2017.06.06", "title": " Днес да почерпят"}
{"url": "https://trud.bg/%d0%b7%d0%b8%d0%bd%d0%b5%d0%b4%d0%b8%d0%bd-%d0%b7%d0%b8%d0%b4%d0%b0%d0%bd-%d0%bc%d0%b0%d0%b3%d1%8c%d0%be%d1%81%d0%bd%d0%b8%d0%ba-%d0%b8-%d0%bd%d0%b0-%d0%bf%d0%b5%d0%b9%d0%ba%d0%b0%d1%82%d0%b0/", "text": "Когато цифрите говорят, дори боговете мълчат. А цифрите от кратката треньорска кариера на Зинедин Зидан на високо ниво запушват устата на всеки, който понечи да каже нещо срещу него. Той пое „Реал“ (Мадрид) на 7 януари 2016-а. И от този ден досега отборът е загубил само 7 от 87 мача като е вкарал поне един гол във всеки двубой. И най-важното – направи двоен удар този сезон със спечелването на титлата в Испания и Шампионската лига.Като футболист Зидан си изкова място в историята до най-великите магьосници на тази игра – Пеле, Марадона и Кройф. Като треньор той прави същото дори в съкратени срокове. Неговата претъпкана с успехи като футболист визитка ударно започна да се пълни и с най-ценните трофеи, които могат да бъдат спечелени от един наставник. Още при първото си назначение в голям отбор 44-годишният французин за 17 месеца покори върховете в Испания и Европа. И вече има 8 трофея – титла на Испания, две купи от Шампионската лига, Суперкупата на Европа и титла от световното клубно първенство. Реално на всеки 17 мача Зидан печели трофей. А черешката на тортата – две поредни победи в Шампионската лига! Никой друг не го бе правил досега. Нито отбор, нито треньор.Зидан се легитимира по най-категоричен начин на новото си работно място до страничната линия във вълшебната съботна нощ в Кардиф. През второто полувреме неговият отбор направи една от най-впечатляващите демонстрации на футболна мощ във финален мач от Шампионската лига. И то срещу неудобния „Ювентус“, срещу майсторите на защитата, срещу неговата стара любов, срещу отбора, в който игра с успех от 1996 до 2001-а. И за който казва: „Там станах мъж“. След категоричната победа на „Реал“ с 4:1, испанските медии завъртяха пак изказването на Зидан преди жребия за 1/8-финалите: „Нека да се паднем срещу всеки друг, само не срещу „Ювентус“!“ Тогава съдбата отложи срещата между младия треньор и „Старата госпожа“. Но не за дълго. Знаем как протече тя и кой на кого изнесе лекция по футбол.Когато безкрайно нетърпеливият, но и безкрайно щедър футболен президент, Флорентино Перес предложи на Зидан да седне на най-горещия треньорски стол в света на мястото на „изгорелия“ Рафаел Бенитес, не липсваха скептици. Дотогава великият футболист бе изпълнявал функциите на посланик на „Реал“, съветник на Жозе Моуриньо, директор и треньор на втория отбор в трета лига. Упрекват го, че не блести с гениални тактически модели, а печели благодарение на уникалните качества на своите звезди, които безмилостно наказват всяка слабост на съперника. При него „Реал“ не винаги играе красиво, но за сметка на това – резултатно. Тази пролет столът му не се разклати нито при отпадането срещу „Селта“ за купата на Испания, нито при унизителната загуба от „Барселона“ насред Мадрид. И футболистите си го харесват (за разлика от предшествениците му като Жозе Моуриньо и Рафаел Бенитес), защото ни ги стяга в тактически корсети, а акцентира върху силните им качества.Показателно е какво казват за него двете големи фигури в отбора. Капитанът Серхио Рамос: „Никога досега атмосферата в съблекалнята не е била толкова хубава.“ Голаджията Кристиано Роналдо: „Той е в основата на нашия фантастичен сезон, с него сме номер едно!“Представянето и настроението на португалската звезда е лакмус за състоянието на „Реал“. При Бенитес нападателят бе тъжен и ядосан, може би защото треньорът му даваше записи на определени ситуации с препоръки как да ги отиграе по-добре. Докато Зидан няма намерение да учи на футбол точно Кристиано.Сдържаността и дипломатичността на френския треньор засега го държат встрани от конфликти. Интроверт по душа, мълчалив и премерен в думите си, той добре използва огромния си авторитет, натрупан като активен футболист. Трикратен носител на „Златната топка“, световен и европейски шампион, първенец на Испания с „Реал“ и на Италия с „Ювентус“, носител на купата в Шампионската лига след фамозен победен гол за 2:1 във финала срещу „Байер“ (Леверкузен) с Димитър Бербатов в тима – това е само върхът на айсберга от успехи на Зидан.Тъмната страна на светлия му образ се оглежда в 14-те червени картона в кариерата му. „Поне 12 от тях са резултат от провокация, но не е извинение, че кръвта ми кипва“, казва той. А най-тъмночервения от тях във финала срещу Италия на световното през 2006-а, когато отвърна с удар с глава срещу провокация на Марко Матераци, завърши ерата на футболния магьосник Зидан като футболист. Десет години по-късно магията му на победител отново витае по стадионите. Синът му стана европейски шампион в БургасЗинедин Зидан е играл на „Герена“ през октомври 1999 г. като като футболист на „Ювентус“ при победата с 3:1 над „Левски“ във втория кръг за Купата на УЕФА. Преди 2 години един от четиримата му синове – Лука Зидан стана в Бургас европейски шампион до 17 г. с отбора на Франция, побеждавайки Германия с 4:1 във финала на стадион „Лазур“. Тогава големият Зидан не оправда очакванията, че ще се появи на трибуните.И четиримата синове тренират футбол в „Реал“. Най-големият Енцо е кръстен на идола на бащата – уругвайската звезда Енцо Франческоли.Зидан е роден в Марсилия в семейство на алжирски мигранти. Със съпругата си Вероник се запознава още на 17-годишна възраст. За негоНяма за какво да го критикуватИзиграх страхотен финал в Шампионската лига, защото бях перфектно подготвен за него. Това се дължи на моя треньор Зинедин Зидан. Той взе много правилно решение да ми даде почивка в някои от мачовете през сезона, за да бъда в най-добрата си форма за най-важните моменти. На почивката във финала Зидан ни каза неща, които ни помогнаха да спечелим толкова категорично. Няма за какво да го критикуват, резултатите говорят за него. Спокоен човек с ясни идеиПри Зидан всеки в отбора се чувства важен. Той правеше много ротации в състава през сезона и наистина за всеки футболист имаше работа. В последните месеци аз не играех толкова често, но момчетата, които влязоха, се справиха отлично. Зидан е спокоен човек с ясни идеи. Говори с нас като футболист, не ни поучава непрекъснато. Понякога проявява емоционалност. Не очаквах да стане треньорКогато играех „Ювентус” заедно със Зинедин Зидан, той беше приятел с повечето момчета. Въпреки феноменалната си техника и статута на звезда, обичаше да им помага. Не очаквах, че ще стане треньор. Но е логично, защото той умее отлично да чете играта. Затова знае кои са точните решения. Взимал ги е толкова много пъти като играч за части от секундата. Ще поеме ФранцияКолкото и да е добър като треньор, трудно ще остане дълго време в „Реал”, защото президентът Флорентино Перес е много нетърпелив. Усещам, че следващото му назначение ще бъде в националния отбор на Франция. Не знам дали ще чакаме сегашния селекционер Дидие Дешан да се оттегли, или федерацията да се отърве от него. В момента изглежда че всичко, до което Зидан се докосне, се превръща в злато.", "date": "2017.06.06", "title": " Зинедин Зидан – Магьосник и на пейката"}
{"url": "https://trud.bg/%d1%82%d1%80%d1%8a%d0%b3%d0%bd%d0%b0-%d1%81%d0%bb%d1%83%d1%85-%d0%b7%d0%b0-%d1%83%d0%b2%d0%be%d0%bb%d0%bd%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%bc%d0%b8%d1%82%d0%be%d0%b2/", "text": "Николай Митов е уволнен! Такъв слух се завъртя във фенските среди в деня след баража за Лига Европа срещу „Верея“. „Сините“ спечелиха след дузпи като общо 22 наказателни удара трябваха на столичани да се преборят за последното свободно място в турнирите. По време на двете продължения, а и самите дузпи, феновете скандираха „Оставка!“.Близо 1000 привърженици на „Левски“ беснееха по трибуните и къртеха огради в сектор „А“. Нервите им бяха опънати максимално след изравнителното попадение на Иван Бандаловски, дошло в последните секунди на добавеното време. Преди това Божидар Краев беше извел „Левски“ напред в 44-ата мин.„Спас Русев уволни Николай Митов“, тръбяха „сини“ привърженици във форуми и социални мрежи, без да разкрият откъде се научили новината.Вчера на „Герена“ беше тихо след мъката срещу „Верея“. А още след мача директорът Даниел Боримиров заяви, че продължава да вярва на треньора.„Не е имало момент, в който въпросът за смяната му да е стоял на дневен ред“, категоричен беше единствения българин играл на финалите на 2 световни и 2 европейски първенства.Феновете обаче искат да „падат глави“. Още повече, че привържениците бяха твърдо против „Левски“ да играе в баража.„Ако бяхте послушали запалянковците, които са сърцето на клуба, не трябваше да излизате в този позорен мач – написаха от Националния клуб на привържениците след двубоя. – Видя се, господа, че бяхте на косъм да хвърлите най-големия срам върху всички нас. Ако бяхте отказали да играете в цирка, щяхте да загубите служебно някакъв мач, но пък щяхте да спечелите левскарите и тяхното уважение. За малко да загубите и двете и да останете в историята като най-страхливите и позорни управници на Вековния Левски.“Феновете обаче си навлякоха гнева на Божидар Митрев, вкарал дузпа и спасил решаваща за успеха над „Верея“.„Прибрах се бързо след мача, защото тази омраза, която видях в хората към нас, и специално към мен, не ми хареса – каза Митрев. – Искам да се извиня на майка ми, която не е сред нас, защото те я обиждаха и заради това се прибрах.“", "date": "2017.06.06", "title": " Тръгна слух за уволнението на Митов"}
{"url": "https://trud.bg/%d0%ba%d0%b0%d0%bd%d0%b0%d0%bb%d0%b4%d0%b6%d0%b8%d0%b9%d1%81%d1%82%d0%b2%d0%be%d1%82%d0%be-%d0%ba%d0%b0%d1%82%d0%be-%d0%b8%d0%b7%d0%bd%d0%b5%d0%bd%d0%b0%d0%b4%d0%b2%d0%b0%d1%89/", "text": "Преди много години, в зората на демокрацията сме чували следната реплика – „Дай ми митничар на Калотина и плочка на „Магурата“ и всичко ще е ОК“. „Магурата“ беше сладкарница в района на НДК в София, пред и около която се пръкнаха първите нелегални тротоарни чейндж бюра у нас. Е, много често ти пробутваха „кукла“  (добре нарязана амбалажна хартия между две десетолевки) вместо истински банкноти, но да знаете само колко проспериращи днес български бизнесмени тръгнаха оттам.А за митничаря си се знаеше и отпреди това. Той пропускаше каквото и когото трябва, но можеше и да спира каквото и когото трябва. В зависимост от мизата. Каналите за контрабанда си вървяха и тогава, както и сега. Имаше пикове – по време на ембаргото срещу бивша Югославия на мода бяха например горивата.Никога не е спирал трафикът на акцизни стоки – цигари и алкохол, на ментета на световни производители на дрехи и текстил. Отделно процъфтява търговията с проститутки, дрога, лекарства, вероятно и оръжие. Не бива да премълчаваме, че се търгува с човешки органи, че и с деца за осиновяване… А сега на мода са каналите за нелегални мигранти.Ако разлистим сводките на МВР отпреди повече от четвърт век, ще се натъкнем на интересна тенденция. „Успехите“ в битката с контрабандните канали са право пропорционални на първоначалното натрупване на капитали. Жертвите в пряк и в преносен смисъл по-често бяха измежду враждуващите си силови групировки, отколкото сред истинските вдъхновители, организатори и изпълнители на  нелегалния трафик. Така се родиха информациите и легендите за потоците пари в куфарчета до високите етажи на властта у нас. Никой не ги е опровергал или потвърдил и досега официално. Изгаряха редови гранични полицаи, митничари, ветеринари и кантарджии. Показни акции, давани и по телевизията, радваха народонаселението с натръшкани на пода униформени от съответната дежурна смяна, а само дни след това се оказваше, че всички са на свобода или дори са преместени на по-висока длъжност на съседния граничен пункт. Намерените  доказателства падаха в съда с мотива, че са били подхвърлени и заподозрените нищо не си спомнят за това. А в същото време парадираха със скъпи имоти и автомобили, нямащи нищо общо с официалните им доходи. Вдигнаха си и цели „митничарски селища“ по бреговете на язовирите.Паралелно слуховете за солидни парични потоци към съответните началници и партийни централи набъбваха до стотици милиони във валута. Не сме чували обаче някой сериозно да се е заел да разследва сигналите за такава корупция.Властта непрекъснато се хвали с пресечени контрабандни канали, които пълнели хазната с 1, че и с 2 милиарда лева годишно. Няма как бюджетът да се пълни от нелегален внос-износ, освен, ако заловеният извършител не си плати принудително дължимите данъци, мита и акцизи. Колко от тях са го направили, статистиката мълчи.Да се върнем на последния писък – трафикът на мигранти през нашата страна. Той явно генерира значителни парични потоци, за да бъде пренебрегван и неглежиран. В неделя 16-годишен рецидивист циганин уби себе си и още девет души афганистанци, натъпкани в микробус на магистрала „Тракия“, още няколко души са в тежко състояние в болница.  За услугата е трябвало да получи 1000 лева. Колко са платили и на кого потърпевшите бежанци, тепърва ще се разследва и установява.Изведнъж се оказа, че МВР и службите едва сега научават за поредния канал. Почна се едно лансиране на версии, една от друга взаимоизключващи се, да ти се завърти главата от тях. И лъсна истината, че нашите служби не знаят, а могат само да предполагат за съществуването на паралелния свят на трафикантите на хора. Съвсем неотдавна бе публично декларирано, че страната ни не е подложена на мигрантски натиск. Така ли е наистина, кой да ти каже? Факт е обаче трагедията с толкова много загинали. Правят се неуместни сравнения с жертвите от последния терористичен акт в Лондон – видите ли, номер едно сме по трупове. Пълна глупост и тъпотия е да мериш едното с другото…Факт е обаче, че заловените на сръбската граница мигранти са в пъти повече от тези на турската. Къде отива разликата и не става ли дума за изкуствено контролиран процес на пропускане срещу съответната сума? Или за международен заговор, като България е безгласна буква в цялата схема? Официално задържаните мигранти намаляватПрез месец април 2017 г. на изход на държавната граница са задържани 249 граждани на трети страни, от тях 59 са без регистрация от органите на МВР, сочи официалната статистика на вътрешното ведомство. От всички задържани, 184 са на зелена граница (165 на българо-сръбска, 9 на българо-турска и 10 лица на българо-гръцка граница). На ГКПП са задържани 65 граждани на трети страни (61 на българо-румънска граница, 1 на българо-сръбска граница и 3 на въздушна граница). Отчита се намаление от 22,2% спрямо предходния месец, когато на изход са били задържани 320 лица. От началото на годината до 30.04.2017 г. на изход на държавната граница са задържани 1642 лица , от които 1511 лица на зелена граница и 131 на ГКПП. Наблюдава се намаление с 32,1% в сравнение със същия период на 2016 г., когато на изход от страната са задържани 2418 граждани на трети страни, от които 1010 без регистрация.", "date": "2017.06.06", "title": " Каналджийството като „изненадващ“ бизнес\t\t\t"}
{"url": "https://trud.bg/%d1%82%d0%be%d0%bf%d0%bb%d0%be-%d0%b8-%d1%81%d0%bb%d1%8a%d0%bd%d1%87%d0%b5%d0%b2%d0%be-%d1%89%d0%b5-%d0%b5-%d0%b2%d1%80%d0%b5%d0%bc%d0%b5%d1%82%d0%be-%d0%b4%d0%bd%d0%b5%d1%81/", "text": "Времето днес ще бъде предимно слънчево със слаб вятър. Над западните райони отново ще се развива облачност и на отделни места там привечер ще превали и прегърми. Максималните температури ще са между 26° и 31°.Над планинските масиви в Източна България ще бъде предимно слънчево, докато над тези от Западна ще се развива купеста и купесто-дъждовна облачност и на места привечер ще превали и прегърми. Ще духа слаб юг-югозападен вятър. Максималната температура на височина 1200 метра ще е около 21°, на 2000 метра – около 14°.Над Черноморието ще бъде слънчево, с незначителна облачност в сутрешните часове. Ще е по-топло с максимални температури между 23° и 25°. Температурата на морската вода е 19-21°. Вълнението на морето ще е 1-2 бала.", "date": "2017.06.06", "title": " Топло и слънчево ще е времето днес\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0-%d1%81%d1%80%d0%b5%d1%89%d0%b0-%d1%81-%d0%b5%d0%bc%d0%b0%d0%bd%d1%8e%d0%b5%d0%bb-%d0%bc%d0%b0%d0%ba%d1%80%d0%be%d0%bd/", "text": "Премиерът Бойко Борисов заминава на посещения във Франция и Германия.Днес Борисов ще разговаря в Елисейския дворец с новоизбрания президент на Френската република Еманюел Макрон.По-късно през деня ще започне и визитата му в Берлин, където Борисов ще се срещне с президента Франк-Валтер Щайнмайер.На 7 юни, сряда, българският премиер ще разговаря с федералния канцлер Ангела Меркел.Акценти в официалните разговори са развитието на двустранните отношения и сътрудничеството в рамките на Европейския съюз, съобщиха от МС.При посещенията си в Германия и Франция министър-председателят ще бъде придружаван от вицепремиера Томислав Дончев и министъра на финансите Владислав Горанов.", "date": "2017.06.06", "title": " Борисов на среща с Еманюел Макрон"}
{"url": "https://trud.bg/%d1%82%d0%b5%d1%80%d0%be%d1%80%d0%b8%d1%81%d1%82-%d1%83%d0%b1%d0%b8-%d0%bc%d1%8a%d0%b6-%d0%b8-%d0%b2%d0%b7%d0%b5-%d0%b6%d0%b5%d0%bd%d0%b0-%d0%b7%d0%b0-%d0%b7%d0%b0%d0%bb%d0%be%d0%b6%d0%bd%d0%b8%d0%ba/", "text": "Мъж беше убит при престрелка с полицията в австралийския блок Мелбърн, започнала, след като той взе жена за заложник в блок в понеделник вечерта. Трима полицаи са били ранени при операцията по освобождаването на жената, но тя е невредима. По-рано терористът уби мъж във фоайето на сградата.Австралийските власти заявиха, че приемат атаката като терористичен инцидент, след като екстремистката групировка „Ислямска държава“ е поела отговорност за случилото се.След инцидента премиерът Малкълм Търнбул настоя да се промени законът за условното освобождаване, за да не може опасните престъпници да бъдат пускани на свобода.", "date": "2017.06.06", "title": " Терорист уби мъж и взе жена за заложник в Мелбърн"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%be%d1%81%d0%b2%d0%be%d0%b1%d0%be%d0%b4%d0%b8-%d0%b2%d1%81%d0%b8%d1%87%d0%ba%d0%b8/", "text": "Всички 10 души, които бяха задържани по време на разследването на терористичната атака в Лондон, са били освободени без повдигнати обвинения, съобщиха от британската полиция.„Всички, които бяха арестувани в неделя, 4 юни, като част от това разследване, сега са освободени без повдигане на обвинения“, отбелязаха органите на реда, предаде АФП.Днес в 11 ч. (местно време) цялата страна ще почете жертвите на кървавата атака с минута мълчание и наполовина спуснати знамена.Сред загиналите има канадски и френски граждани. Общо 48 души са пострадалите, сред които също има чужденци от България, Франция, Гърция, Нова Зеландия и Австралия. Към момента състоянието на 18 души остава критично.", "date": "2017.06.06", "title": " Британската полиция освободи всички задържани за атаката в Лондон"}
{"url": "https://trud.bg/%d1%82%d1%80%d0%b8%d1%81%d1%82%d1%80%d0%b0%d0%bd%d0%ba%d0%b0%d1%82%d0%b0-%d1%89%d0%b5-%d1%80%d0%b0%d0%b7%d0%b3%d0%bb%d0%b5%d0%b4%d0%b0-%d0%bd%d0%be%d0%b2%d0%b0%d1%82%d0%b0-%d0%bd%d0%b0%d1%80%d0%b5/", "text": "Днес, от 14.00 часа, в Министерския съвет ще се проведе заседание на Националния съвет за тристранно сътрудничество (НСТС), съобщиха от правителствената информационна служба.Социалните партньори ще разгледат проект на Наредба за медицинската експертиза, както и проект на Закон за изменение на Закона за бюджета на ДОО за 2017 г.В дневния ред на заседанието са включени още проект на Постановление на МС за определяне на нов размер на социалната пенсия за старост и проект на ЗИД на Кодекса на труда.", "date": "2017.06.06", "title": " Тристранката ще разгледа новата наредба за ТЕЛК-овете"}
{"url": "https://trud.bg/%d0%ba%d0%b0%d1%82%d0%b0%d1%80-%d0%bc%d0%be%d0%b6%d0%b5-%d0%b4%d0%b0-%d0%b8%d0%b7%d0%b3%d1%83%d0%b1%d0%b8-%d0%b4%d0%be%d0%bc%d0%b0%d0%ba%d0%b8%d0%bd%d1%81%d1%82%d0%b2%d0%be%d1%82%d0%be-%d0%bd%d0%b0/", "text": "Катар може да изгуби домакинството Световното първенство по футбол през 2022 г., след като съседните държави скъсаха дипломатически отношения с Доха.Саудитска Арабия, Обединените арабски емирства и Бахрейн затвориха наземните пътища и отказаха на Катар достъпа до техните пристанища и въздушно пространство.ФИФА, които са спонсорирани от „Карар еъруейс“, засега не коментират ситуацията. В понеделник те само отбелязаха, че са в постоянен контакт с организационния комитет на състезанието.", "date": "2017.06.06", "title": " Катар може да изгуби домакинството на Мондиал 2022"}
{"url": "https://trud.bg/%d0%bd%d0%b0%d0%b4-1000-%d1%8f%d0%bf%d0%be%d0%bd%d1%86%d0%b8-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d0%b7%d0%b0%d1%80%d0%b0%d0%b4%d0%b8-%d0%b3%d0%be%d1%80%d0%b5%d1%89%d0%b8%d0%bd%d0%b8/", "text": "Над хиляда души са били приети в болници в Япония със симптоми на тежък топлинен удар между 29 май и 4 юни, предава ТАСС.Това е с 1,5 пъти повече в сравнение с предишната седмица. Най-много са пострадалите в Токио.През миналата година заради горещините загинаха над 100 души, като десетки хиляди бяха приети в болници.", "date": "2017.06.06", "title": " Над 1000 японци в болница заради горещините"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%be-%d0%be%d0%b1%d1%81%d1%8a%d0%b6%d0%b4%d0%b0%d0%bd%d0%b5-%d0%bd%d0%b0-%d0%bf%d1%80%d0%b5%d0%b4/", "text": "Комисията за енергийно и водно регулиране организира открити обсъждания по предложените цени на тока и парното от 1 юли.Енергоразпределителните дружества искат поскъпване от 1 до близо 9 процента. Експертите на Комисията предлагат корекция средно с 1.38 процента, информира .За абонатите на ЧЕЗ се предвижда увеличение от 1.99 на сто, за ЕВН-процент и половина, най-ниско е увеличението за „ЕНЕРГО-ПРО“ – 0,22 на сто. Минимално поскъпване се очаква при парното в Пловдив, Варна, Бургас и Враца. Само в София цените може да се понижат с 0,8%.", "date": "2017.06.06", "title": " Започва обсъждане на предложените цени на тока и парното от 1 юли"}
{"url": "https://trud.bg/%d0%bf%d1%80%d0%b5%d0%bd%d0%b0%d1%82%d1%8f%d0%b3%d0%b0%d0%bd%d0%b5%d1%82%d0%be-%d0%b2%d0%be%d0%b4%d0%b8-%d0%b4%d0%be-%d1%82%d0%b5%d0%b6%d0%ba%d0%b8-%d0%b4%d0%b5%d1%84%d0%be%d1%80%d0%bc%d0%b0%d1%86/", "text": "Автоджамбазите са част от проблемаРано сутринта по магистрала “Хемус” на 4 юни едно хлапе на 16 години заспива на волана на микробус, който управлява, излиза от пътя и налита с висока скорост в намеренията на правителството да се бори с касапницата, която клиширано всички наричат “война по пътищата”.Само няколко дни по-рано Бойко Борисов свика кабинета и постави две много сериозни задачи пред министрите си:“Използваме събота и неделя, че сте по-свободни, да възложа две теми, по които искам да сме неотстъпчиви и безкомпромисни. Първата е войната по пътищата и пътнотранспортните произшествия. Не можем да говорим за демография, а в същото време всеки ден две, три и повече жертви да се дават”, заяви премиерът.Втората битка на “Борисов Три” е тази с некачествените храни в магазинната мрежа, но тя е тема на други коментари.Откакто се помня стремежът да се намалят тежките катастрофи, и с това и жертвите, не е спирал. Всяка година някой повежда кръстоносен поход за овладяване на този чудовищен проблем и накрая след като публично се сложат няколко скалпа пред министерски съвет, всичко се връща към традиционната статистика. Жестоките закони така и не довеждат до нищо съществено и то поради една проста причина – от тях се изплъзват огромна част от нарушителите, а по традиция най-вече тези, които са опасни.Това момче, което само се погуби и затри още 10 души край Пазарджик е олицетворение на манталитета на българина и оценка за това колко стриктен е законът. Този случай е БДС.Само отбележете, че едно от най-важните решения, което роди правителството по темата, е да се махнат табелите, които предупреждават, че има полицейски камери на пътя. Това ли е най-важната мярка? Чух толкова много похвали или ако съм точен – самохвалене, че това ще реши проблемите с превишаването на скоростта. Искрено се надявах, но понеже живея на булевард, където никой не си прави дори усилието да контролира скоростта, гонките на мотори и автомобили си продължава всяка нощ, тероризирайки жителите на няколко квартала в София.Как ще се справи полицията с нарушителите, при условие, че минимална част от глобените си плащат? При това говорим само за тези, дето като мен са смотани и вярват, че не трябва да имат задължения или такива, дето не знаят, че може да им се размине, стига да шикалкавят една година. Има и още по-смущаващи начини за отърваване от глобите, като една от най-важните е нежеланието на МВР да си поддържа техниката. Какво като махнат табелките, че има камери на тунела на магистрала “Люлин” – най-модерната в страната, при условие, че тя не работи повече от половин година, защото полицията няма пари да плаща за поддръжка на софтуера и хардуера. Момент, поправям се, нямат желание, пари могат да се намерят, още повече, че тази камера лови хиляди нарушители и е въпрос на желание държавата да прехвърля част от глобите във фонд за поддръжка на техниката.Как може КАТ, че дори с помощта на “Борисов Три” да се справи с джигитите, с откровените улични бандити, като очевидно са безсилни в тази война?През последните години броят на жертвите падна драстично и това не е тайна, но заслугата не е толкова на “спешните мерки”, колкото на няколко прости неща. Първо, инфраструктурата в страната коренно се промени през последните две десетилетия. Магистралите зачеркнаха завинаги такива морги като пътя Стара Загора – Нова Загора, Бургас – Созопол, Дупница – Благоевград. Огромната част от тежките катастрофи стават точно на такива ужасни участъци на международни пътища и основни артерии. Продължават касапниците между Варна и Бургас, Русе и Бяла, Ботевград – Мездра и къде ли още не. Пловдив остава номер едно по атентати срещу пешеходците, но там проблемът е народопсихологическо-психиатричен. И да има и да няма камери, там все някой ще се намери да направи белята. Табелите – и с тях и без тях, все тая. Второ, при лошо време почти всяка трета катастрофа е предизвикана от аквапланинг. Никой от поддържащите пътя или контролиращите движението не носи отговорност да предупреждава чрез знаци, сигнална система или каквото кажете там, за да се обезопаси рисковия участък.Като говорим за опасни участъци, повече от половината пътища в страната са такива, защото са грохнали, защото няма маркировка, защото няма знаци, защото няма никакъв контрол от никого. За щастие там местните хора си познават дупките и трудно допускат изненади.Ако направите проучвания по малките градчета и селата наоколо, ще се изненадате защо не вкарат всички шофьори в затвора. Повечето от тях карат автомобили с меко казано “забележки”, вечер е неетично да караш без да си пил, а катастрофи правят само младите.Трето, една от причините през последните години да има спад на загинали по пътищата е промяната на автомобилния парк. Новите коли с модерни технологии, с усъвършенствани системи за сигурност не могат да не повишат общата безопасност. С модерна кола можеш да превишиш скоростта с 20-30 километра в час и пак да си в пъти по-безопасен от шофьор с разпадаща се жигула, която пъпли под ограничението.Но тук има и една голяма опасност, за която в правителството не се говори. Автоджамбазите са част от проблема. Кражбите на коли през последните години нараснаха драстично и все повече хора, които имат възможност да си закупят нов автомобил се отказват, защото ако се случи това застрахователно събитие, собственикът при всички положения губи адски много пари. Това е отделна тема, но е важно един ден да чуем от министрите, че започват война и срещу бандите крадци, които между другото са известни на органите на властта, но скапаните закони защитават точно бандитите, а не гражданите.Част от този проблем е и че собственикът на технологично стар, зле поддържан автомобил плаща по-малко данъци, от тези, които инвестират в сигурността на новите и по-безопасни превозни средства.Колкото и да се затягат законите, резултати без хубави пътища, модерен автопарк, повече контрол и най-вече непреодолимо възмездие при нарушения, нищо няма да се получи. Ще има уикендни заседания, ще има стряскащи решения, но пренатягането само ще изроди системата, а няма да я оправи. Имаше една дума, която повечето политици не обичат да чуват… как беше тя…. а, да! Корупция!", "date": "2017.06.06", "title": " Пренатягането води до тежки деформации\t\t\t"}
{"url": "https://trud.bg/%d0%b2%d0%b8%d0%b3%d0%b5%d0%bd%d0%b8%d0%bd-%d0%b2%d0%bb%d0%b8%d0%b7%d0%b0%d0%bc%d0%b5-%d0%b2-%d0%b4%d0%b8%d0%bb%d0%b5%d0%bc%d0%b0%d1%82%d0%b0-%d1%81%d0%b2%d0%be%d0%b1%d0%be%d0%b4%d0%b0-%d0%b8%d0%bb/", "text": "Терористичните атаки доведоха до положение, в което сякаш терористите започват да постигат целите си – много е трудно да се върне усещането у гражданите, че властите успяват да предотвратят подобни актове. Влизаме в дилемата „свобода или сигурност“. Това заяви депутатът от БСП Кристиан Вигенин по .По думите му борбата е на два фронта – борбата с „Ислямска държава“ на място, а другата са мерките за сигурност в нашите страни. Навлизаме в период, в който такива неща ще се случват често. Инициативи като концерти стават по-скоро смешни, това е само елемент от мерките, които трябва да се предприемат, за да не се случват терористични нападения.Големите играчи в борбата с „Ислямска държава“ имат свои интереси. Докато няма осъзнаване колко глобална е опасността, няма да се получи. Разногласията дават козове на привържениците на ДАЕШ.Имаме пространство на свобода на движението, но всяка разузнавателна служба в ЕС действа сама за себе си. Може да се търсят варианти за споделяне поне на конкретна информация, свързана с терористична заплаха.Технически сме готови за членство в Шенген. Присъединяването на България, Румъния и Хърватия ще допринесе за общата европейска сигурност, заяви Вигенин.", "date": "2017.06.06", "title": " Вигенин: Влизаме в дилемата „свобода или сигурност“"}
{"url": "https://trud.bg/%d1%80%d1%83%d1%81%d0%b8%d1%8f-%d0%b7%d0%b0%d0%bf%d0%bb%d0%b0%d1%88%d0%b8-%d1%87%d0%b5%d1%80%d0%bd%d0%b0-%d0%b3%d0%be%d1%80%d0%b0-%d1%81-%d0%be%d1%82%d0%b2%d0%b5%d1%82%d0%bd%d0%b8-%d0%bc%d0%b5%d1%80/", "text": "Русия заплаши с ответни мерки, след като Черна гора официално стана 29-ият член на НАТО .„В светлината на враждебния курс, избран от черногорските власти, руската страна си запазва правото да предприеме ответни мерки на реципрочна основа“, се посочва в изявление на външното министерство в Москва, предаде . Черна гора носи пълната отговорност, след като се присъедини към санкциите на Европейския съюз срещу Русия през 2014 г., се казва в текста.Членството на малката балканска република в НАТО стана факт, след като вчера външният министър на страната Сърджан Дарманович предаде съответните документи на тържествена церемония в Държавния департамент на Съединените щати.Генералният секретар на алианса Йенс Столтенберг заяви, че присъединяването на Черна гора ще допринесе за стабилността на Западните Балкани и за международния мир и стабилност.", "date": "2017.06.06", "title": " Русия заплаши Черна гора с ответни мерки след приемането й в НАТО"}
{"url": "https://trud.bg/%d0%ba%d0%b8%d0%bb%d0%be%d0%bc%d0%b5%d1%82%d1%80%d0%b8%d1%87%d0%bd%d0%b8-%d0%be%d0%bf%d0%b0%d1%88%d0%ba%d0%b8-%d0%be%d1%82-%d1%82%d0%b8%d1%80%d0%be%d0%b2%d0%b5-%d0%bd%d0%b0-%d0%bf%d1%83%d0%bd%d0%ba/", "text": "Километрични колони от товарни автомобилиса се образували на изход на граничните пунктове „Капитан Андреево“, „Дунав мост“ и „Дунав мост 2“. Това съобщават от ГД „Гранична полиция“. На българо-турската граница на ГКПП Капитан Андреево трафикът е интензивен, има 6 км образувана колона от товарни автомобили на изход.На българо-румънската граница на ГКПП Дунав мост-Видин трафикът е интензивен, има 2 км образувана колона от товарни автомобили на изход и на ГКПП Дунав мост Русе около 3 км.На българо-сръбската граница, на българо-македонската граница и на българо-гръцката граница трафикът е нормален на всички ГКПП.", "date": "2017.06.06", "title": " Километрични опашки от тирове на пунктовете Капитан Андреево, Дунав мост и Дунав мост-2"}
{"url": "https://trud.bg/%d1%80%d1%83%d1%81%d0%ba%d0%be%d1%82%d0%be-%d0%b2%d1%8a%d0%bd%d1%88%d0%bd%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d1%81%d0%b0%d1%89-%d0%b8-%d1%84%d0%be%d0%bd/", "text": "Държавните структури на Съединените американски щати и фондацията на милиардера Джорд Сорос стоят зад „гласовитите обвинения“ за руска намеса в Македония. Това се казва в коментар от Министерството на външните работи на Руската федерация във връзка с „провокационните обвинения“ срещу Москва за намеса във вътрешните работи на Македония, публикуван на официалната интернет страница на ведомството.„Обърнахме внимание на публикувания в интернет проект OCCRP (Център за изучаване на организираната престъпност и корупцията)и широко цитираните статии в средствата за масова информация за предполагаемата в последните години намеса на Руската федерация във вътрешните работи на Република Македония. Това не е нищо друго, освен пореден непохватен опит да бъде прехвърлена отговорността за разразилата се дълбока криза в македонската държава.Гласовитите обвинения по адрес на Москва за финансиране на македонските средства за масова информация с цел разпространяване на дезинформация в руски интерес идват от организации, главен спонсор на които са държавните структури на САЩ и фондацията на Джордж Сорос. Т.е. тези, които открито взеха участие в режисираните събития на македонската вътрешнополитическа сцена, се опитват да обвинят Русия в нещо, която отначало и последователно се изказваше против разрушителното налагане на външни схеми на Скопие“, се казва в текста, публикуван от външнополитическото ведомство в Москва.", "date": "2017.06.06", "title": " Руското външно министерство: САЩ и фондацията на Джордж Сорос стоят зад обвиненията за руска намеса в Македония"}
{"url": "https://trud.bg/%d1%87%d0%b5%d1%85%d0%b8%d1%8f-%d0%be%d1%82%d0%ba%d0%b0%d0%b7%d0%b0-%d0%b4%d0%b0-%d0%bf%d1%80%d0%b8%d0%b5%d0%bc%d0%b0-%d0%b1%d0%b5%d0%b6%d0%b0%d0%bd%d1%86%d0%b8-%d0%bf%d0%be-%d0%ba%d0%b2%d0%be%d1%82/", "text": "Прага официално се противопостави на решението на Брюксел за справедливо разпределение на бежанците в рамките на Европейския съюз, предава руската редакция на Deutsche Welle.В понеделник чешкото правителство реши до септември тази година да не приема повече бежанци. Именно тогава трябва да приключи проектът на блока, според който държавите членки имат определени квоти за прием на мигранти, пристигнали в Италия и Гърция.Министерството на вътрешните работи на Чехия обоснова отказа си от участие в програмата с това, че „системата за разпределение на бежанците не работи“ и „ситуацията със сигурността се е променила“ след терористичните актове в Европа.", "date": "2017.06.06", "title": " Чехия отказа да приема бежанци по квотите на ЕС"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81-%d0%bb%d0%be%d0%b7%d0%b0%d0%bd/", "text": "Държавният глава Румен Радев ще се срещне в 15.00 часа на „Дондуков“ 2 с председателя на Върховния касационен съд Лозан Панов. Това съобщиха от прессекретариата на държавния глава.В понеделник Сред акцентите на срещата между Румен Радев и Георги Колев бяха сътрудничеството и взаимодействието между държавните органи по хода на съдебната реформа, гарантирането на достъп до ефективно правосъдие за гражданите и юридическите лица.Срещата с председателя на Върховния административен съд беше първата от редица планирани работни срещи на държавния глава с представители на съдебната и изпълнителната власт по теми, свързани с реформата в правосъдието.", "date": "2017.06.06", "title": " Президентът Радев ще се срещне с Лозан Панов"}
{"url": "https://trud.bg/%d0%ba%d0%b5%d0%b2%d1%80-%d0%be%d0%b1%d1%81%d1%8a%d0%b6%d0%b4%d0%b0-%d0%bf%d0%be%d1%81%d0%ba%d1%8a%d0%bf%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%82%d0%be%d0%ba%d0%b0-%d0%b8-%d0%bf%d0%b0/", "text": "Комисията за енергийно и водно регулиране ще обсъди днес на открито заседание доклада за цените на парното и тока от 1 юли.Регулаторът предлага електроенергията за бита да поскъпне с 1,99% за абонатите на ЧЕЗ, с 1,5% – за тези на ЕВН и с 0,22 на сто за клиентите на „Енерго-Про“.Така за ЧЕЗ цената на дневната тарифа става 0,17731 лв. за квтч, а на нощната – 0,10223 лв. за квтч без ДДС. За ЕВН новата цена е 0,17631 лв. за квтч за дневния ток и 0,10014 лв. без ДДС – за нощния, а за “Енерго-Про”- 0,17449 лв. и 0,09230 лв. за квтч съответно за двете тарифи.Комисията предлага и увеличение на цената на парното и топлата вода. В Пловдив повишението ще е с близо 0,35%, във Варна – с 0,8%, в Бургас – с 0,7%, а в Плевен – с 0,64%. Най-сериозно ще е поскъпването в Русе – с близо 9 на сто. За София регулаторът предлага парното да поевтинее с близо 0,8%, след като от април поскъпна с 22,7%.Причината за новото повишение на цените на ток и парно е исканото от „Булгаргаз“ увеличение на природния газ с 4,22% от юли, след като от април цената му беше вдигната с близо 30%.Окончателното решение на КЕВР за новите цени на парното и топлата вода ще стане ясно на 30 юни.", "date": "2017.06.06", "title": " КЕВР обсъжда поскъпването на тока и парното"}
{"url": "https://trud.bg/%d0%b3%d0%b5%d0%bd%d0%b5%d1%80%d0%b0%d0%bb-%d0%bb%d0%b5%d0%b9%d1%82%d0%b5%d0%bd%d0%b0%d0%bd%d1%82-%d0%b8-%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%bd%d0%b0-%d0%b8%d1%81%d1%82%d0%be%d1%80/", "text": "Интересът на Русия се състои в това да има в качеството си на съсед силна, независима, процъфтяваща и приятелска България– Леонид Петрович, определени политически кръгове в София ви сочат като „дългата ръка на Москва“ в България. Колко истина има в подобно твърдение?– Вие замисляли ли сте се, откога изведнъж българите започнаха да се страхуват от „ръката на Москва“? Нима тя някога е ограбила България, разпореждала се е със земите и проливала кръвта на синовете й? Тази ръка с благодарност е приела от българите славянската писменост, свещените книги, които утвърдиха в Русия православната вяра. Тази ръка вдигна меча, за да освободи братята си по вяра от чуждо иго. Това винаги е била ръката на приятелство и братска помощ. Всяка страна има свои национални и държавни интереси, така че интересът на Русия се състои в това да има в качеството си на съсед силна, независима, процъфтяваща и приятелска България. Тук е ключът към отговорите на много въпроси. Представете си, че в началото на 70-те години, когато бях аспирант в Софийския университет, много пътешествах из България, в селата старците ми целуваха ръка – те много добре помнеха това добро, което е донесла в България ръката на Москва. А кой днес плаши българите с „ръката на Москва“? Това не са глупаци, а хора опасно подли, тези, които търгуват със суверенитета на България, а за лична облага са готови да забравят националните и държавните интереси на своята страна и със слугинска страст служат на чужди интереси. Опити да се обясняват отношенията ни с машинации на „ръката на Москва“ е целенасочен стремеж не само да се помрачат руско-българските отношения, но и да се отвлече вниманието от тези сили, които реално не само се намесват във вътрешните работи на страната ви, а и работят в полза на пълното подчинение на България. Спомнете си как по време на парламентарните избори под виковете за митическата „ръка на Москва“ всъщност се оказа, че в хода на избирателната кампания, съвършено очевидно се е намесвала Турция. Не е нужно да бъдеш корифей на политологията, за да разбереш: ако намесата на Москва наистина е съществувала, то в София отдавана би седяло правителство, ориентирано към сътрудничество с Русия, защото болшинството от българите още са настроени в полза на такива отношения с нас. Използването на примитивното клише за „ръката на Москва“ по отношение на мен е просто смешно и глупаво. Аз съм аналитик. Завършил съм службата си в руското разузнаване на длъжност ръководител информационно-аналитическо управление и после в продължение на 8 години съм ръководил голям аналитически център (РИСИ), принадлежащ към администрацията на Президента. Моя задача е била да анализирам събития и да докладвам изводите „горе“, а вземането на решенията и тяхното изпълнение е задача на съвсем други хора. Аз обичам България и истинските българи и се старая колкото може по-често да инициирам интереса на Русия към вашата страна, защото в последното десетилетие той е съществено слаб.– Познавате отлично България, работили сте като разузнавач тук преди 10 ноември 1989 година. Какво разузнавахте все пак? Нали бяхме братски страни, в общ военен и политически съюз?– Аз действително добре познавам България, българския език, историята, традициите, съвременното положение, но не затова, защото съм служил в разузнаването. Аз получих добра подготовка за България много отпреди да дойда в разузнаването. От втората година на обучението на историческия факултет в Харковския университет съм се занимавал с историята на България в рамките на курса „историята на южните и западни славяни“. Това е заслугата на известния тогава съветски историк – българист професор Георги Попов. Той много е обичаше България и предаде тази любов на мен. Под негово ръководство моята работа за българска политическа емиграция в СССР спечели Украинския конкурс за студентски трудове, а през 1970 г. съм станал лауреат на Всесъюзния конкурс и бях изпратен като аспирант в историческия факултет на Софийския университет. Три години съм живял в „Дървеница“, в една стая със забележителен български юнак, аспирант-химик. Споделяхме и хляба, и водата, да не говорим за виното и ракията. Аз имах много български приятели, с които съм обиколил цялата страна, ходих в Рила и Пирин. Дори започнах да мисля по български. Когато защитих дисертацията и се върнах в Родината, започнах работа в Института по икономика на световната социалистическа система на АН на СССР в сектор, както разбирате, България. И едва след това съм преминал в разузнаването. Тогава бях почти на 30 години, в разузнаването ученици не взимат. В разузнаването за определен период се наложи да се разделя с България- ние бяхме съюзници, нямаше какво да се разузнава. В София се намираше официално представителство на КГБ, което заедно с българските спецслужби работеше по направление „Дейността на САЩ и НАТО на Балканите“. Затова всички приказки за работата на съветското разузнаване пряко за България до събитията на 10 ноември 1989 г. не съдържат никакви реални основания. Обаче от позицията на днешния ден понякога ми се струва, че може би е трябвало да се работи. А на мен в разузнаването са ми дали друго направление – Югославия. В Белград съм работил почти пет години. Пряко към България се върнах само след 12 години, когато през март на 1991 г. бях изпратен в София. Българските въпроси останаха в зоната на моето внимание до ноември 2001 г., когато се изместих в Гърция в качеството на официален представител на СВР към гръцкото разузнаване. От края на 2004 до април 2009 г. работих в Москва като ръководител на информационно-аналитично управление СВР. На 62 години си казахме довиждане с разузнаването и съм свалил пагоните. Почти 8 години оглавявах РИСИ. Така че няма нищо свръхестествено в моята биография, та да плашат децата с мен.– Членството на България в НАТО в каква степен и посока повлия на отношенията между Русия и България? В чисто човешки план виждате ли промяна на отношенията на руснаци към България и на българи към Русия?– Влизането на България в ЕС и особено в НАТО, разбира се, се отрази негативно на руско-българските отношения. За Русия НАТО си остава военно-политически блок, ориентиран преди всичко срещу нея. Ако, не дай си Боже, напрежението в отношенията доведе до въоръжен конфликт, ние може да се окажем в състояние на война един срещу друг, както това е било през 1915 -1917 г. Второ, ставайки член на тези съюзи, България практически изцяло е загубила своята самостоятелност на международната сцена. Излиза, че с нея е безсмислено да се обсъждат каквито и да било сериозни въпроси на световната, регионалната и даже двустранната политика. Ей така, само за протокола. Защото има Брюксел и Вашингтон, които решават всичко за България. Затова много руснаци си промениха отношението към българите и в чисто човешки план. Започнаха се приказки, че българите са склони към предателство, интересът към България започна да изчезва, както като към външнополитически фактор, така и към културата и историята. Разпространява се твърдение, че българите в решаващо за Русия време винаги се оказват в лагера на противника и други подобни. Всъщност и Русия е виновна за усложнените отношения с България – в началото на 90-те ние се оттеглихме от Балканите, изоставайки нашите приятели и съюзници – с това мнение е трудно да се бориш, тъй като българският народ в основната си маса по никакъв начин не показва, че той реално се противопоставя на политиката за превръщането на България в антируски фактор. Колкото до отношението на българите към руснаците, то мога да кажа, че средното и по-възрастното поколение си остава приятелски настроено. Младите основно са безразлични. Тъжно е, че младите в България се обръщат сега към руснаците на английски. Като цяло и двата народа в не малка степен са загубили онази сърдечност и доверие, които са характеризирали отношенията помежду ни преди време.– Малко известно е, че в Русия върви процес на възстановяване на традициите и ценностите на дворянството? Доколко това би могло да се превърне в политическо течение и да влияе на бъдещото развитие на страната? Ще успеете ли да овладеете тази политическа енергия, която според социолози възлиза на близо 30% от електоралните нагласи в Русия?– Българите, колкото и странно да звучи, в действителност лошо познават Русия. Малко, много малко са тези, които разбират, какво се случва в нашата страна. Тя се представя като нещо огромно и неизменно, със само една вечна задача – да помага при различни обстоятелства на България или да я „дави“ с всички сили. Някои особено „дълбоки“ познавачи на Русия допускат, че тя заедно с България много се интересува от Балканите, критикувайки ни за излишната любов към сърбите за сметка на българите. Всички останали въпроси, свързани с приоритетите на външната политика на Русия, нейните жизненоважни национални интереси не се предвиждат, или се пречупват през призмата на България. А при нас на първо място, като и на второ и трето е въпросът за независимостта и суверенитета на Русия по всички направления на световната политика, противопоставяне на натиска на САЩ и съюзниците им, мобилизирайки в свой агресивен блок голямото болшинство на европейски държави, обкръжавайки Русия със своите бази по целия периметър на границата й. Нашата задача е да защитим Руския свят – това са милиони руски хора, които се оказаха, след разпадането на СССР, извън територията на Русия, които открито или скрито насилствено се асимилират. Що се касае за вътрешните процеси в нашата страна, то тук е практически пълно отсъствие на всякакво разбиране. Само малцина в България разбират, че Русия трудно, понякога мъчително, но последователно се връща към себе си, връща се на своя исторически път, по който е вървяла 1000 години. Великата национална катастрофа през 1917 година взриви източно-православната империя, защитник на всички православни християнски народи, тя едва не погуби руската нация, вярата й, традицията, културата; отрицателно се отрази на развитието на цял ред съседни на нас страни. Системата, изградена върху кръвта на собствените граждани, се оказа мимолетна, само 73 години, но нейният крах още повече затрудни връщането на Русия към естествения си път на развитие. При нас са много споровете, разговорите, сблъсъци на симпатии и антипатии. Търси се оптималният модел за функционирането на държавния механизъм, икономиката. Нашите противници отдавна са забелязали накъде се обръща Русия и се опитват в този преходен период не само да й стъжнят живота, но и да нанесат удар, от който тя дълго да не може да се възстанови. Оттук идва и омразата към нашия лидер Владимир Путин, към Руското православие, оттук е Украйна, Сирия, оттук е и проникването в Средна Азия, на Кавказ, чести терористични атаки, активна поддръжка на вътрешна опозиция. Ние даваме отпор и той ще нараства. Сега целият свят е пред избор: или се търкаляме в устата на глобалисткото чудовище, което не зачита вяра, култура, традиции, превръщайки човека в безполово същество, или се връщаме към завета на предците ни и тръгваме по пътя на Христа към своето възкресение. Начело застава Русия.– Преди 1990 година Западът воюваше с комунизма в СССР, сега с какво воюва у вас, с православието, със славянството или просто му трябва враг за оправдание на военните бюджети?– Истината е, че Западът никога не е воювал само с комунизма. Той е воювал и продължава да воюва изключително с историческа Русия. Всъщност комунизмът – това е западна концепция, през 1917 г. и по- късно задкулисните сили в Англия, САЩ и Франция са направили много, той да се закрепи у нас. Наскоро починалият Бжежински писа през 1991 г., че с комунизма в Русия е свършено, остана да се унищожи руското православие. А именно то, нашето православие, е основа на историческата Русия, за която след революцията ни е заповядано да забравим. Западът категорично не желае възраждането на Русия, защото тя е реална алтернатива на глобалистката система, англо-саксонската постцивилизация. Оттук всичките опити на САЩ и съюзниците им в НАТО да не се допусне възраждане на източно-православната цивилизация, която носи свой, християнски поглед към света и човека. Но те закъсняха – процесът на възраждането върви и не може да бъде спрян. Даже с война.– С кои български политици сте се познавали през годините? Моля, разкажете за най-важните си срещи и разговори с тях.– В България имам много приятели и добри познати. В началото на 1990-те ние бяхме приятелско семейство със забележителния човек и учен Илчо Димитров. Мога да цитирам десетки имена, но защо да развалям на хората настроението, защото вашите „свободни“ средства за масова информация и не по малко „свободни“ политици веднага ще отворят пазарни приказки и ще започнат да ги обвиняват във връзки с руското разузнаване.– Каква е истината за случая „Корнелия Нинова – президентска кандидатура на генерал Радев“? У нас продължават спекулации по темата.– Истината е много проста: по предложение на приятели, аз съм се срещнал с г-жа Нинова като ново политическо лице от най-високо ниво на България. Срещата продължи 25-30 мин. в кафето на софийски хотел, където отсядам. Разговорът имаше характер на запознанство. Дотогава няколко години съм избягвал контактите с ръководството на БСП, тъй като смятам соцпартията в днешния й вид несамостоятелна и изчезваща структура. Но приятелите настояха. За господин Радев съм чул от Корнелия Нинова, като за възможен кандидат за поста Президент на България. Да обсъждаме кандидатурата нямаше никакъв смисъл, тъй като нито аз, нито лидерът на БСП тогава практически нищо не сме знаели за нея. Това, че госпожа Нинова се уплаши да признае за нашата среща и започна да разпространява за мен абсолютни клевети, само потвърждава моето скептично отношение към ръководството на БСП и предизвиква въпроси за морала на лидера й. Възможно е г-жа Нинова да я е подвела приятелката й Светлана Шаренкова, която е взимала от руската опозиционна антипрезидентска преса различни долнопробни предположения за мен и ги е разпространявала в България. Ето такива хора оглавяват у вас организации на българо-руската дружба. Парадокс! Как може да им се вярва?– Поздравлението на президента Путин към Бойко Борисов по повод премиерския пост по оценка на наблюдателите у нас е било в забележима степен над нормите на протокола по отношение на своята сърдечност и откровеност. Как бихте обяснили подобна оценка?– Владимир Путин като цяло дружелюбно се отнася към българския народ и уважава избора на мнозинството. От друга страна, по моему, не трябва да се очаква от него някакво особено отношение към Вашата страна. Защото в „актива“ на двустранните отношения са само провалени грандиозни проекти, санкции срещу Русия, бази на НАТО на българска територия и други такива. Няма повод за комплимент.– Виждам в кабинета ви ваша снимка с президента Путин. Какъв е той от двадесет сантиметра разстояние?– От двадесет сантиметра разстояние той е внимателен, доброжелателен и всеразбиращ събеседник. Русия има истински лидер.-И накрая вашите пожелания към България?– На българите им пожелавам да бъдат българи. Истински българи. Тогава ще живее България. Истинска България. Нашият гостЛеонид Петрович Решетников е роден през 1947 г. в Постдам, Германия. През 1970 г. завършва история в Харковския държавен университет, а от 1970 г. до 1974 г. и аспирантура в Софийския университет. От 1976 г. до април 2009 г. служи във външното разузнаване на СССР и Русия. Напуска разузнаването със звание генерал-лейтенант. През 2009 г. с указ на президента на Русия е назначен за директор в Руския институт за стратегически изследвания (РИСИ), където през 2017 г. се пенсионира. През 2017 г. Владимир Путин го удостоява с орден „За заслуги пред отечеството” IV степен. Женен, с две деца.", "date": "2017.06.06", "title": " Генерал-лейтенант и кандидат на историческите науки Леонид Решетников пред „Труд“: Русия трудно и мъчително се връща на своя исторически път\t\t\t"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0-%d1%81%d1%82%d1%8a%d1%80%d0%b4%d0%b6%d1%8a%d0%bd-%d1%88%d0%be%d1%82%d0%bb%d0%b0%d0%bd%d0%b4%d0%b8%d1%8f-%d1%89%d0%b5-%d0%b1%d1%8a%d0%b4%d0%b5-%d0%bd%d0%b5%d0%b7/", "text": "Шотландия ще бъде независима държава до 2025 г. Това заяви първият министър Никола Стърджън за британския телевизионен канал ITV News.На въпрос дали е на мнение, че Обединеното кралство би се разпаднало до 2025 г., Стърджън отговори: „Мисля, че Шотландия ще бъде независима, но, нали разбирате, това е избор на шотландския народ“.„Вярвам, че Шотландия ще бъде независима, винаги съм вярвала, че ще бъде“, продължи Стърджън.„Ние не напускаме Британските острови, Шотландия просто ще се превърне от децентрализирана страна в независима държава, но тези връзки и отношения, които имат Британските острови като цяло, ще продължат“, увери първият министър на Шотландия.", "date": "2017.06.06", "title": " Никола Стърджън: Шотландия ще бъде независима до 2025 г."}
{"url": "https://trud.bg/%d0%ba%d0%b8%d1%80%d1%87%d0%be-%d0%ba%d0%b8%d1%80%d0%be%d0%b2-%d1%81%d0%bb%d1%83%d0%b6%d0%b1%d0%b8%d1%82%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d1%8a%d0%b7%d0%b4%d0%b0%d0%b2/", "text": "Киберпространството активно се използва за организиране на терористична дейност. Това каза бившият директор на Националната разузнавателна служба Кирчо Киров по .Според него, няма начин мерките за сигурност да не засегнат част от индивидуалната свобода на гражданите, но в крайна сметка те са в полза на свободата на обществото.По думите на Киров една от целите на терористичните организации спрямо цивилизования свят като че ли е постигната – да създадат напрежение и психоза.„Британските специални служби наблюдават над 20 000 души, работи се по конкретни разработки за 3000 души. Това са огромни мащаби, не е възможно на всеки потенциален терорист и престъпник на главата му да виси оперативен работник или офицер”, отбеляза още бившият директор на разузнаването.Специалните служби трябва да работят така, че да създават силни мрежи от информатори в тези среди, категоричен беше Киров.Решението на НАТО да се включи колективно в коалицията, предвождана от САЩ, означава, че България практически става член на тази коалиция и от тази гледна точка се превръща в цел, подчерта той.Освен това от 1 януари България поема председателството на ЕС, което поставя България в центъта на световното внимание. От тази гледна точка не трябва да се съмняваме, че бъде и в центъра на терористичните структури, заяви Киров.", "date": "2017.06.06", "title": " Кирчо Киров: Службите трябва да създават мрежи от информатори в средите на терористите"}
{"url": "https://trud.bg/%d1%80%d0%b5%d0%b3%d0%b8%d0%be%d0%bd%d0%b0%d0%bb%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d1%8f%d0%bc%d0%b0-%d0%b7%d0%b0%d0%b2%d0%b8%d1%88%d0%b5%d0%bd%d0%b8/", "text": "Няма завишени цени в програмата за саниране, увери регионалният министър Николай Нанков.„Програмата стартира на пазарен принцип. След една година изпълнение видяхме, че има разминавания, затова поставихме таван на цените, респективно този таван беше намаляван на два пъти”, каза Нанков по . По думите му в министерството са получени 27 сигнала за нарушения при вече 400 санирани сгради и още 550, които са в процес на строителство.Според него в случаите с протеклите блокове в Мездра и Стара Загора става въпрос за грешка на строителя. Нанков подчерта, че живущите в тези блокове ще бъдат обезщетени за сметка на строителя.„В последните няколко месеца се забави подписването на споразумението между Българската банка за развитие и МРРБ като принципал на програмата, за да може да стартират плащанията от бюджета през МРРБ към ББР. Хубавото е, че за 20 дни успяхме да подпишем споразумението от началото на мандата, за да започнем още другата седмица разплащания по вече завършените сгради”, заяви Николай Нанков.Проблем в тези четири месеца беше, че програмата беше замразена. Натрупаха се по-голям размер лихви от очакваните, каза още министърът.Няма да говорим за повишаване на цените на винетките, каза още Нанков.", "date": "2017.06.06", "title": " Регионалният министър: Няма завишени цени при санирането, има проблеми с качеството\t\t\t"}
{"url": "https://trud.bg/%d0%b1%d0%b0%d1%89%d0%b0%d1%82%d0%b0-%d0%bd%d0%b0-%d1%8f%d0%bd%d0%b0-%d1%89%d0%b5-%d0%be%d0%b1%d0%b6%d0%b0%d0%bb%d0%b2%d0%b0%d0%bc-%d0%b4%d0%be%d0%ba%d1%80%d0%b0%d0%b9-%d0%b0%d0%ba%d0%be-%d1%82/", "text": "„Ще обжалвам докрай, ако трябва ще стигна и до международния съд в Хага”, ”, каза бащата на убитата в Борисовата градина Яна – Явор Кръстев.Яна беше убита на 9 юли 2011 г. Тялото й беше намерено на следващия ден, а извършителят беше задържан година след убийството.Миналата седмица Софийският апелативен съд намали присъдата на извършителя Николай Русинов – Чеци на 20 години. Първоначално той получи доживотен затвор, но според САС престъплението не е било извършено с особена жестокост.„Има един път доживотна присъда, след което убиецът обжалва и му я свалят на 18 години. Тогава аз обжалвам – друг състав на САС му вдигат присъдата с една година, от която му свалят петте години, прекарани в ареста”, обобщава делото Явор Кръстев.„Обичам си страната, дал съм клетва, работил съм, пенсионер съм, но започвам да съжалявам, че съм българин”, каза още Кръстев.Пред  Кръстев изчете заключението на съдебно-медицинската експертиза за настъпването на смъртта на Яна, според която тя е била особено мъчителна. „Детето ми е усещало, че си отива, но е имало кой да й помогне”, казва той.„Виждам Чеци на всяко дело. На мен ми е под достойнството да разговарям с убиеца на детето ми, не искам нищо да му казвам, има кой да го съди”, каза още Кръстев.Бащата на Яна каза, че ако делото стигне до международния съд в Хага, той ще съжалява, че е осъдил държавата.„Там ще осъдя държавата, ще осъдя всички, за да изплатят на мен някаква сума и да вкарат този убиец в затвора. Обичам си държавата, не искам да осъдя един пенсионер да плаща от пенсията си за моя случай”, казва Кръстев.", "date": "2017.06.06", "title": " Бащата на Яна: Ще обжалвам докрай, ако трябва ще стигна и до международния съд в Хага"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d1%87%d0%b8%d1%81%d1%82%d0%be%d1%82%d0%b0%d1%82%d0%b0-%d0%bd%d0%b0-%d0%b2%d1%8a%d0%b7%d0%b4/", "text": "Строг контрол за чистотата на морската вода това лято предвижда екоминистерството. Масираните проверки са започнали от 1 юни. Това каза министър Нено Димов по . От септември започват ремонти на пречиствателните станции по в Златни пясъци, Китен и Приморско и Св. Константин и Елена.Основен приоритет на министерството тази година е чистотата на атмосферния въздух като за автомобилния парк до 10 дни ще има работна група, в която ще поканят и Сдружението на общините. Те ще настояват за строг контрол върху пунктовете за технически преглед, информира още министър Димов.„Вероятно с Министерството на вътрешните работи и на транспорта ще ги подпомогнем със закупуването на уреди, които да могат да мерят и при първа регистрация, което в момента е проблем, а и инцидентно да правят контрол по движението, защото техническият контрол е този, който трябва да спира колите, които не отговарят“, коментира министърът на околната среда и водите.„Натам ще бъдат насочени усилията – през икономически механизми към намаляването, да не кажа към спирането на внос на коли над определена възраст и неотговарящи на определени евростандарти. За да може това да се случи трябва най-вече Министерството на финансите да бъде в тази група, която ще го реши. Добре е да има стимули. Въпросът е дали ние имаме възможност“, заяви Нено Димов.", "date": "2017.06.06", "title": " Министър Нено Димов: Чистотата на въздуха е основен приоритет тази година"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d1%89%d0%b5-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%bb%d1%8f%d0%b2%d0%b0-%d0%b5%d0%b3%d0%b8%d0%bf%d0%b5%d1%82-%d0%b2-%d0%ba%d0%b0%d1%82%d0%b0%d1%80/", "text": "Египет отправи молба към Гърция да представлява интересите й в Катар, след като Кайро се присъедини към държавите, които преустановиха дипломатическите си отношения с Доха, съобщава .Предложението бе отправено и прието в телефонен разговор между гръцкия външен министър Никос Кодзиас и египетския му колега Самех Шукри. „Гърция е на разположение на всички страни, за да допринесе по всякакъв начин за регионално сътрудничество и стабилност“, се казва в изявление на Министерството на външните работи на Гърция.Катар попадна в изолация, след като Бахрейн, Саудитска Арабия, Обединените арабски емирства, Либия, Йемен, Египет и Малдивите преустановиха дипломатическите си отношения заради предполагаемо подпомагане на тероризма от страна на Доха.", "date": "2017.06.06", "title": " Гърция ще представлява Египет в Катар"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b5-%d0%bf%d1%80%d0%be%d0%b2%d0%b5%d0%bb-%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8-%d1%80%d0%b0%d0%b7%d0%b3%d0%be%d0%b2%d0%be%d1%80%d0%b8/", "text": "Турският президент Реджеп Ердоган е говорил по телефона с лидерите на Катар, Русия, Кувейт и Саудитска Арабия, предадеЦелта е била понижаване на напрежението, след като арабските сили прекратиха отношенията си с Катар. Те обвиниха страната в подкрепа за терористи ислямисти. По време на разговора фокусът е бил насочен към значението на пътя на дипломацията и диалога за намаляване на напрежението.", "date": "2017.06.06", "title": " Ердоган е провел телефонни разговори с лидерите на Катар, Русия, Кувейт и Саудитска Арабия"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%b7%d0%b0-%d0%bf%d1%80%d0%b8%d0%bc%d0%b5%d1%80-%d0%bf%d1%80%d0%b5%d0%b4-%d0%b4%d1%80%d1%83%d0%b3%d0%b8-%d1%81%d1%82%d1%80%d0%b0%d0%bd%d0%b8/", "text": "„България е за пример пред други страни с прилагането на финансовите инструменти на ЕС“. Това заяви Лиляна Павлова, министър за българското Председателство на съвета на ЕС, по време на конференция „Финансови инструменти на ЕС- поуки и перспективи“, организирана от българската и европейската сметнa палатa.„Успели сме ефективно да привлечем частен капитал и да го реинвестираме. Не можем да позволим финансовите инструменти на кохезионната политика и безвъзмездното финансиране от ЕС да отпаднат след 2020 г.“, заяви Павлова. По думите й през програмния период 2007-2013 г. страната е инвестирала 720 млн. лв. финансови инструменти, а през 2014-2020 г. стартовият капитал е 1,5 млрд. лв., който е планиран да се удвои и да достигне по линия на финансовия инжинеринг до фондовете за градско развитие, за околната среда и подкрепа на малкия и среден бизнес.„Успяхме да утроим инвестицията и привлечения капитал, както и постигнахме на 100% целта, с която бяха създадени тези инструменти“, коментира министърът. „Ако в предишния програмен период България имаше определен ангажимент да инвестира за периода 2007-2013 г., то в програмния период 2014-2020 г. имаме ангажимент минимум 10% да бъдат инвестирани на базата на финансовия инженеринг“, добави Павлова.„Предприехме една доста смела стъпка – взехме решение, когато говорим за финансови инструменти да бъде създаден Фонд на фондовете, изцяло базиран в България. Важно е да активираме българския финансов банков сектор спокойно да инвестира средства, защото това е една подкрепа на сектора, който е доста стабилен“, добави Лиляна Павлова.От конференцията стана ясно, че България е на 7-мо място по усвояемост на финансови инструменти на ЕС, с 96%, при 75% за целия Европейски съюз.   ", "date": "2017.06.06", "title": " България е за пример пред други страни с прилагането на финансовите инструменти на ЕС\t\t\t"}
{"url": "https://trud.bg/%d1%81%d1%8a%d0%b4%d0%b8%d1%8f-%d0%be%d1%82-%d1%80%d0%b0%d0%b9%d0%be%d0%bd%d0%b5%d0%bd-%d1%81%d1%8a%d0%b4-%d1%80%d0%b0%d0%b4%d0%bd%d0%b5%d0%b2%d0%be-%d0%be%d1%82%d0%b8%d0%b2%d0%b0-%d0%bd/", "text": "Специализирано звено „Антикорупция“ – СГП внесе обвинителен акт в Софийски градски съд срещу Люба Петрова – съдия от Районен съд – Раднево за извършено документно престъпление – чл. 311, ал.1 от НК. Това съобщават от прокуратурата.По искане на главния прокурор Сотир Цацаров, с решение на Съдийската колегия при Висшия съдебен съвет от 23 май 2017 г., съдия Петрова е отстранена от длъжност до приключване на воденото срещу нея наказателно производство.Люба Петрова е обвинена в това, че:В периода 29-30.03.2017 г., в гр. Раднево, в сградата на Съдебната палата, като длъжностно лице – съдия в Районен съд-Раднево, в кръга на службата си, съставила официален документ – протокол от съдебно заседание, проведено на 29.03.2017 г., по частно наказателно дело за принудително настаняване на лечение, в който удостоверила неверни обстоятелства и изявления, с цел да бъде използван този документ (протокол) по НЧД № 95/2017 г., по описа на Районен съд-Раднево, като доказателство за тези обстоятелства и изявления – престъпление по чл. 311, ал.1 от НК.Съдия Петрова удостоверила неверни обстоятелства и изявления на прокурора и адвоката за прекратяване на производството, което не отговаря на истината. Вписала и невярното обстоятелство, че е била снета самоличността на вещото лице по делото и че то е предупредено за наказателната отговорност по чл. 291 от НК.Това е второто наказателно производство, внесено в съда срещу Люба Петрова. Първото производство, внесено с обвинителен акт от СЗА за извършени от нея девет престъпления – лихварство, лъжесвидетелстване, измама, документно престъпление и престъпление по служба, все още се разглежда от първоинстанционния съд – Софийски градски съд.", "date": "2017.06.06", "title": " Съдия от Районен съд – Раднево отива на съд за документно престъпление"}
{"url": "https://trud.bg/%d0%bc%d0%b0%d0%b9%d0%ba%d0%b0-%d0%bd%d0%b0-%d1%82%d1%80%d0%b8-%d0%b4%d0%b5%d1%86%d0%b0-%d0%be%d1%82-%d0%b3%d0%b0%d0%b1%d1%80%d0%be%d0%b2%d0%be-%d1%81%d0%b5-%d0%b1%d0%be%d1%80%d0%b8-%d0%b7%d0%b0/", "text": "Мариянна Цакова от Габрово е майка на 3 деца, която днес се бори за живота си заради коварна болест. Преди 6 месеца младата жена е диагностицирана с рак на шийката на матката. След редица операции, терапии и лечения състоянието й се влошило, вместо да се подобри. Преди седмици дошъл и поредният удар. Българските лекари казват, че не могат да й помогнат, защото са открили разсейки и в черния дроб.Така единственият вариант за семейството остава спешно лечение в чужбина. То обаче е финансово непосилно за тях, а терапията трябва да започне веднага, тъй като болестта е много агресивна и всеки ден е ценен.Съпругът на Мариянна – Андриян Цаков, започва кампания за набиране на средства за лечението. По все още непотвърдена оферта необходимата сума е за 30 000 евро. Повече яснота за стойността на лечението ще има едва след като я приемат в болничното заведение.Допълнително ще са нужни средства за транспорт и непредвидени разходи. Лошата новина е, че лечението трябва да започне две седмици след последната операция, която се е състояла на 26 май.В подкрепа на Мариянна е създадена фейсбук страница Да Помогнем на Мариянна, където се включват хора от цялата страна. Габровски майки организират благотворителна инициатива, която се афишира на страницата Благотворителен базар за Марияна.В Габрово обекти са разкрити и във фризьорски салон „Агресия“ – ул. „Орловска“ 86, казино „Мистик“ в комплекс „Алеко“, хотел „Балкана“ и книжарница „Том Първи“ – ул. „Константин Иречек“ 4. Акция за набиране на средства тече и във Велико Търново.", "date": "2017.06.06", "title": " Майка на три деца от Габрово се бори за живота си"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%bf%d0%b5%d1%82%d1%80%d0%be%d0%b2-%d0%bf%d0%be%d0%b4%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb-%d0%bd%d0%b0-%d0%bd%d0%b7%d0%be%d0%ba-%d0%b1/", "text": "Няма да останат болници без пари, увери подуправителят на Здравната каса д-р Димитър Петров.По думите му около 20 юни ще има заседание на Надзорния съвет и се очаква буфер. „Всички резерви, които се очертават, ще бъдат разпределени там, където е отчетена надлимитна спешност“, каза д-р Петров по . Той прогнозира, че за второто тримесечие ситуацията ще се стабилизира.Касата е разпределила това, което е договорено в бюджета и Националния рамков договор, който е подписан с Лекарския съюз, изтъкна още подуправителят на НЗОК.„Догорили сме 137,2 млн. лв. месечно за болниците. При разпределението обаче има заложен буфер от 3%, който е около 4 милиона и не е даден предварително в бюджетите на болниците. Те ще го усвоят, но не го виждат. Така че остават около 133 милиона”, посочи той.„В тези 133 милиона има т. нар. дейности, които не са в никакви лимити, плащаме ги толкова, колкото са извършват – там са химиотерапията, лъчелечението, ражданията, дейностите по новородените, хемодиализата, интензивните грижи. Тези дейности нарастват главно по отношение на химиотерапията и лъчелечението – от 30 са станали 35 милиона, поради което другата компонента от 107 милиона е намаляла на около 101-102”, обясни д-р Петров.Той не приема критиките, че Касата се държи неадекватно.„Докато бюджетът е същият, ние няма откъде допълнително да финансираме тази дейност. Освен това тези стойности са договорени с Лекарския съюз”, изтъкна д-р Петров.", "date": "2017.06.06", "title": " Димитър Петров, подуправител на НЗОК: Болниците няма да останат без пари"}
{"url": "https://trud.bg/%d1%81%d1%8a%d0%b4%d1%8a%d1%82-%d0%bf%d1%80%d0%b5%d0%ba%d1%80%d0%b0%d1%82%d0%b8-%d0%bf%d1%8a%d0%bb%d0%bd%d0%be%d0%bc%d0%be%d1%89%d0%b8%d1%8f%d1%82%d0%b0-%d0%bd%d0%b0-%d1%86%d0%b5%d0%bd%d0%ba%d0%be/", "text": "Врачанският административен съд прекрати пълномощията на Ценко Чоков като кмет на Галиче. Основният аргумент е, че докато е в ареста, ползва неплатен отпуск, което е незаконосъобразно, съобщи . Решението на съда подлежи на обжалване.Случаят стигна до съда след решение на Общинската избирателна комисия в Бяла Слатина да остави Чоков като кмет на селото, защото докато е в ареста вече повече от година, той е ползвал полагащият му се платен отпуск, а към момента е в неплатен.Решението обаче беше обжалвано от прокуратурата. Основният аргумент на съда е, че използването на неплатен отпуск от лице, заело длъжност след избор, е незаконосъобразно.Друго важно съображение е, че не е предвидена законова възможност да се определи заместник на отсъстващия кмет. Тъй като съдът не може да се произнесе по същество, случаят се връща в Общинската избирателна комисия с указания за отстраняването на Чоков като кмет на Галиче.", "date": "2017.06.06", "title": " Съдът прекрати пълномощията на Ценко Чоков като кмет на Галиче"}
{"url": "https://trud.bg/%d1%81%d0%b5%d1%80%d0%b3%d0%b5%d0%b9-%d1%81%d1%82%d0%b0%d0%bd%d0%b8%d1%88%d0%b5%d0%b2-%d0%bf%d0%be%d0%bd%d0%b5-%d0%bf%d0%be-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0%d1%82%d0%b0/", "text": "Трябва да се стремим България да бъде в интеграционното ядро на Европейския съюз”, заяви лидерът на ПЕС Сергей Станишев по БТВ. Вчера в столицата се състоя дискусия на тема „Европа отново на път”, в която се включиха премиерът Бойко Борисов, Симеон Сакскобургготски, Сергей Станишев, Корнелия Нинова и Илияна Йотова.„Такъв формат на разговор не е имало от много години. Поне на европейската тематика трябва да имаме национално съгласие и да полагаме общо усилие в този момент, когато Европа се променя”, каза Станишев.По повод бъдещото приемане на България в еврозоната, той посочи, че формалното изпълнение на критериите за членство е най-малкият проблем. „Това не е елементарен процес и трябва национална програма за подготовка. Това изисква много домашна работа”, категоричен е лидерът на ПЕС.По повод скандалите в БСП Сергей Станишев коментира, че всеки председател на национален съвет е в правото си да предложи състав на Изпълнителното бюро. Той определи разделението между парламентарната група на БСП и изпълнителното бюро като разумно решение.Станишев оцени мандата на Корнелия Нинова като председател на партията като успешен до този момент, защото тя постигнала много високи резултати и имат победа на президентските избори у нас.По отношение управлението на президента Румен Радев, Станишев каза, че е негов дълг да участва във формирането на национална позиция. „В България трябва да сме наясно – президентската институция няма голяма изпълнителна власт, но има голяма морална отговорност да инициира дебати”, категоричен е Станишев", "date": "2017.06.06", "title": " Сергей Станишев: Поне по европейската тематика трябва да имаме национално съгласие"}
{"url": "https://trud.bg/%d0%bc%d0%b2%d1%80-%d0%be%d1%82%d1%87%d0%b8%d1%82%d0%b0-%d1%81%d0%bf%d0%b0%d0%b4-%d0%b2-%d0%b1%d0%b8%d1%82%d0%be%d0%b2%d0%b0%d1%82%d0%b0-%d0%bf%d1%80%d0%b5%d1%81%d1%82%d1%8a%d0%bf%d0%bd%d0%be%d1%81/", "text": "За първите 4 месеца от годината битовата престъпност в страната е намаляла с около 10% в сравнение със същия период на миналата година. Това заяви Златка Падинкова от Главна дирекция Национална полиция по БНР. Основен дял от престъпленията, регистрирани в полицията, са грабежи, кражби и измами. Най-много регистрирани престъпления са в по-големите градове, обясни тя.„В селата регистрираните престъпления са по-малко на брой. Обяснението за това е по-скоро, че населението и потенциалните обекти на посегателство в селата са по-малко. Съответно води и до по-ниска престъпност. Но, на фона на глава от населението, вероятно говорим за повече престъпления всъщност в по-малките места“, каза Златка Падинкова.От Главна дирекция „Национална полиция“ отчитат 18-процентно намаление при телефонните измами за първите 4 месеца на годината и призова хората към бдителност, тъй като общото между всички сценарии е, че по един или друг повод на жертвата се искат пари, които да предадат на непознат.", "date": "2017.06.06", "title": " МВР отчита спад в битовата престъпност и телефонните измами"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d1%81-%d0%bc%d0%b8%d0%bd%d0%b8-%d0%bf%d0%bb%d0%b0%d0%bd-%d0%bc%d0%b0%d1%80%d1%88%d0%b0%d0%bb-%d0%b7%d0%b0-%d0%b1%d0%b0%d0%bb%d0%ba%d0%b0%d0%bd%d0%b8/", "text": "Германското правителство има подготвен мини план Маршал за Балканите, който трябва да вдигне икономиките на региона и да бъде нещо като компенсация заради дългото чакане за членство в ЕС. Това съобщи вестник „Вечерне новости“, позовавайки се на дипломатически източници.Предложението на Берлин ще бъде предоставено скоро на заседание на Европейския съвет, който ще трябва да го одобри и да създаде специален фонд за държавите от Западните Балкани. Планът се нарича „Берлин плюс“, а парите за неговата реализация трябва да дойдат от Европейската икономическа зона (ЕЕА), в която влизат всички страни-членки, плюс Исландия, Лихтенщайн и Норвегия, както и от Европейската асоциация за свободна търговия (ЕFТА), в която освен споменатите държави влизат и Швейцария.Сумите още не са уточнени, защото първо трябва да се проведат донорски акции, но обхватът на проекта предполага, че тези суми ще бъдат значителни. Идеята е за няколко години регионът да дръпне в своето икономическо развитие. С парите за него ще може да бъдат създавани и нови фирми.Както пише „Вечерне новости“, една от целите е в Западните Балкани да се изгради мрежа от инфраструктури връзки като магистрали, които да свържат Сърбия с Босна и Херцеговина или Белград и Тирана през Прищина. Важна причина за „Берлин плюс“ да бъде намалено политическото напрежение в региона. Западните Балкани имат голямо значение за Германия от гледна тока на сигурността, казва се в съобщението на вестника. ", "date": "2017.06.06", "title": " Германия с мини План Маршал за Балканите"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%be%d1%82%d0%ba%d1%80%d0%b8%d1%85%d0%b0-%d1%81%d1%82%d0%b0%d1%80%d0%b8%d0%bd%d0%b5%d0%bd-%d1%80%d0%b5%d0%b2%d0%be%d0%bb%d0%b2%d0%b5%d1%80-%d1%81-%d0%ba/", "text": "На 5 юни 2017 г. в Чепеларе, при извършена полицейска проверка на лек автомобил „Рено Меган“, управляван от 28-годишен мъж от града, е намерен и предаден с протокол за доброволно предаване старинен револвер без марка, модел и номер, притежание на пътуващия в автомобила А. П. /23-годишен/ също от без необходимите документи. Това съобщиха от ОДМВР – Смолян.Работата по случая продължава.", "date": "2017.06.06", "title": " Полицаи откриха старинен револвер в колата на 28-годишен мъж от Чепеларе"}
{"url": "https://trud.bg/%d0%b5%d0%ba-%d0%b5%d0%b2%d1%80%d0%be%d0%bf%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b2%d0%b7%d0%b5%d0%bc%d0%b5-%d0%b2-%d1%81%d0%b2%d0%be%d0%b8-%d1%80%d1%8a%d1%86%d0%b5-%d0%be/", "text": "Евросъюзът трябва да бъде показва значителна самостоятелност по въпросите на отбраната и сигурността. Това се казва в съвместна статия на председателя на Еврокомисията Жан-Клод Юнкер и чешкия премиер Бохуслав Соботка, публикувана в американския вестник Wall Street Journal.„Дойде времето Европа да вземе в свои ръце въпросите на отбраната и безопасността. Никой друг няма да направи това. Тази седмица ще бъде направена поредната стъпка в тази насока, когато лидерите на ЕС ще се срещнат в Прага на Международна конференция по въпросите отбраната и безопасността, за да набележат план за действия“, казва се в статията.Според авторите „нашето партньорство с НАТО играе все така важна роля за бъдещето ни“, но ЕС трябва да реагира на външните заплахи независимо и адекватно, а не само да допълва НАТО.В статията се припомня, че през 2016 година ЕС, без Великобритания, е заделил за отбрана едва 1,32% от общите си разходи. „Не трябва да се забравя, че миналата година Русия е отделила за отбрана над 5% своя БВП, а Китай увеличи разходите си за отбрана над два пъти през последното десетилетие“, отбелязват Юнкер и Соботка.Международната конференция ще се проведе на 9 юни в Прага. Тя се организира от чешкото правителство съвместно с Еврокомисията.", "date": "2017.06.06", "title": " ЕК: Европа трябва да вземе в свои ръце отбраната и сигурността"}
{"url": "https://trud.bg/150-%d0%b4%d1%83%d1%88%d0%b8-%d0%b4%d0%be%d1%81%d1%82%d0%b8%d0%b3%d0%bd%d0%b0-%d0%b1%d1%80%d0%be%d1%8f%d1%82-%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%bf%d1%80/", "text": "150 души достигна броят на загиналите при терористичния атентат от 31-ви май в дипломатическия квартал на Кабул, съобщи президентът на Афганистан Ашраф Гани при откриването на международна мирна конференция, предаде Атаката, за която все още нито една групировка не е поела отговорност, но която носи почерка на „Ислямска държава“, е най-смъртоносната в афганистанската столица от 2001 година насам, коментира агенцията.Засегнато беше и българското посолство с нанесени върху сградата материални щети.", "date": "2017.06.06", "title": " 150 души достигна броят на загиналите при терористичния атентат в Кабул"}
{"url": "https://trud.bg/%d0%bd%d0%b0%d0%b9-%d0%b1%d1%8a%d1%80%d0%b7%d0%b8%d1%8f%d1%82-%d0%b0%d1%81%d0%b0%d0%bd%d1%81%d1%8c%d0%be%d1%80-%d0%b2-%d1%81%d0%b2%d0%b5%d1%82%d0%b0-%d1%80%d0%b0%d0%b7%d0%b2%d0%b8-%d1%81%d0%ba%d0%be/", "text": "Компанията „Хитачи“ създаде най-бързия асаньсор в света, съобщи в. „Дейли мейл“.Свръхвисокоскоростният асаньсор, монтиран във финансовия център Си Ти Еф в гр. Гуанчжоу, разви по време на изпитания скорост 75 км/ч (1260 м/мин). През май той беше сертифициран за скорост 72 км/ч. и сега е в последен етап на настройване.Финансов център Си Ти Еф в Гуанчжоу е с височина 530 м. Сградата е със 111 етажа над земята и пет подземни нива. Тя е третата по височина в Китай.Рекордната скорост на асансьора е регистрирана от китайския национален орган за надзор и инспектиране на качеството на асансьорите. Тъй като тя е постигната само за целите на развойната дейност на „Хитачи“, съоръжението ще работи със сертифицираната скорост – 72 км/ч.На второ място по скорост в света са асансьорите на Шанхайската кула, които развиват 69 км/ч.   ", "date": "2017.06.06", "title": " Най-бързият асансьор в света разви скорост от 75 км/ч"}
{"url": "https://trud.bg/%d0%b3%d1%83%d0%b3%d1%8a%d0%bb-%d0%b5-%d0%bd%d0%b0%d0%b9-%d1%81%d0%ba%d1%8a%d0%bf%d0%b8%d1%8f%d1%82-%d0%b1%d1%80%d0%b0%d0%bd%d0%b4-%d0%b2-%d1%81%d0%b2%d0%b5%d1%82%d0%b0-%d0%b7%d0%b0-2017-%d0%b3/", "text": "„Гугъл“, „Епъл“, „Майкрософт, „Амазон“ и „Фейсбук“ оформят заедно челната петица на най-скъпите брандове в света за 2017 година. Това посочва съвместният годишен доклад на британските компании WPP и „Кантар Миуорд Броун“, озаглавен BrandZ Top Global 100.И тази година тримата медалисти остават непроменени, но пък „Амазон“ регистрира най-голям скок от тях – само за година марката на Безос е успяла да се изкачи от седмо до четвърто място, увеличавайки приходите си с близо 50млн. долара, пише .Общата печалба на петте водещи компании пък съставлява 25% от общите доходите на всички останали 100 бранда, включени в класацията. За да достигнат до финалното класиране, аналитиците са взели под внимание нагласите на над 3 млн. клиенти от всяка точка на света и тяхното мнение относно 120 хил. марки от 50 държави.", "date": "2017.06.06", "title": " „Гугъл“ е най-скъпият бранд в света за 2017 година\t\t\t"}
{"url": "https://trud.bg/%d1%81%d0%ba%d0%b5%d0%bb%d0%b5-%d0%bd%d0%b0-13-%d0%b5%d1%82%d0%b0%d0%b6%d0%b5%d0%bd-%d0%b1%d0%bb%d0%be%d0%ba-%d1%81%d0%b5-%d1%81%d1%80%d1%83%d1%82%d0%b8-%d0%bf%d1%80%d0%b8-%d1%81%d0%b0%d0%bd%d0%b8/", "text": "В Благоевград се срути с гръм и трясък скеле на 13-етажен блок, който се санира по Националната програма за енергийна ефективност и по чудо се размина без жертви. Инцидентът стана към 10,15 часа на улица „Иван Шишман“ в центъра на града.Скелето е било вдигнато до 6-етаж, когато изведнъж се е сринало. По това време работниците били в почивка и това ги е спасило от сигурна смърт. Късмет е било,че по това време в района не е имало и преминаващи хора. При срутването има изпочупени климатици монтирани по етажите на блока.На мястото на инцидента веднага пристигнаха полиция, линейка и инспектори от Инспекцията по охрана на труда. По случая започва разследване. Фирмата изпълнител на санирането е софийска „Техно-енержи“. На място бе и техническия ръководител, който заяви,че не знае какво е станало, защото не е бил на обекта по време на срутването. Предполага,че основата на скелето е пропаднала.", "date": "2017.06.06", "title": " Скеле на 13-етажен блок се срути при саниране в Благоевград\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b8%d0%b7%d0%b7%d0%b5-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b8-%d1%86%d0%b8%d0%b3%d0%b0%d1%80%d0%b8-%d1%84/", "text": "Контрабандни цигари, фалшиви стоки и недекларирани злато и парични средства са иззети при операция на ГКПП „Капитан Андреево“, съобщават от МВР.Полицейска операция за пресичане на контрабандата, предотвратяване внасянето в страната на недекларирани стоки и стоки, обозначени с лого на защитени търговски марки без разрешение на правопритежателите, и други закононарушения е проведена вчера на ГКПП – Капитан Андреево. Освен полицейските сили в действията на пункта са участвали и служители на ГД „Гранична полиция” и на Агенция „Митници”.Безакцизни цигари служителите на реда иззели от спрян за проверка лек автомобил „Мерцедес” с турска регистрация. Общо 11 800 къса от контрабандната стока били открити в тайник под предните седалки на колата, прикрит със специално изработена дървена дъска, обшита с мокет и с монтирани на нея две тонколони.В хода на операцията са конфискувани още 23 740 къса цигари без акцизен бандерол, 1.5 кг тютюн, 932 артикула, 283 чифта обувки и 170 опаковки перилни препарати и ароматизатори с лого на защитени марки, 60 литра препарати за растителна защита и 99 кутии зъботехнически материали без документи за произход. Иззето е злато и 17 500 евро, недекларирани пред митническите органи при влизане в страната.За установените безакцизни стоки са съставени осем акта по чл. 233 от Закона за митниците. Междувременно, в района на пункта, пътни полицаи са глобили с 13 фиша по ЗДвП недобросъвестни водачи. В акцията са участвали общо 80 служители.По същото време, димитровградски полицаи проверили стопанска постройка в местността „Пърженака”, стопанисвана от 43-годишен мъж. В помещението били открити 165 саморъчно свити цигари и 0.340 грама тютюн без бандерол. В хода на проверката е открит и газов пистолет с девет боеприпаса за него, които са иззети с протокол.", "date": "2017.06.06", "title": " Полицията иззе контрабандни цигари, фалшиви стоки и недекларирани злато и пари"}
{"url": "https://trud.bg/%d0%b2%d0%be%d0%b4%d1%8f%d1%82-%d0%b2-%d1%81%d1%8a%d0%b4%d0%b0-%d1%80%d1%83%d1%81%d0%bd%d0%b0%d0%ba-%d1%82%d1%8a%d1%80%d1%81%d0%b5%d0%bd-%d0%b7%d0%b0-%d1%83%d0%b1%d0%b9%d1%81%d1%82%d0%b2%d0%be-%d0%b2/", "text": "Апелативна прокуратура – Бургас ще настоява за потвърждаване задържането на  руския гражданин Митрадевананда С. (на 40 г. от гр. Хабаровск, Амурска област, Русия), който е задържан от съда (на 02.06.2017г.) за срок от 40 дни по искане на Окръжна прокуратура – Бургас, с оглед екстрадиция в Русия.Митрадевананда С. е пребивавал временно в гр. Бургас. Той е издирван по каналите на Интерпол по заповед за арест издадена на 05.04.2017г. от съдия в Районен съд  в гр. Москва.Руският гражданин се издирва от страната си за убийство, което е извършено на 18.06.2016 г. Престъплението има свой аналог в българското наказателно право – чл.116, ал.1, т.5 и т.9 от НК, за което се предвижда наказание „лишаване от свобода“ от 15г. до 20г., доживотен затвор или доживотен затвор без право на замяна. Налице са и данни  за извършени и други престъпления от Митрадевананда С., а именно – сексуално насилие и мъчения над деца. Сочи се, че лицето е лидер на криминална група, създадена с цел набиране на жени от Русия, Украйна и Беларус, чрез Интернет. Момичетата са били принуждавани да прекратят  всякакви контакти с техните близки, да имат сексуални отношения с лицето, да участват във филми с порнографско съдържание  и да проституират в Европа, САЩ и Мексико. Същият е заподозрян  и за убийството на непълнолетно момче, което е безследно изчезнало на 17.03.2016г., както и за мъчения и насилствени сексуални действия срещу други лица.", "date": "2017.06.06", "title": " Водят в съда руснак, търсен за убйство в страната си"}
{"url": "https://trud.bg/%d0%b1%d0%bb%d0%b8%d0%b7%d0%ba%d0%b8-%d0%b8%d0%b7%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b4%d0%b8%d0%b0%d0%b1%d0%b5%d1%82%d0%b8%d0%ba-%d1%81-%d0%b0%d0%bc%d0%bf%d1%83%d1%82%d0%b8%d1%80/", "text": "52-годишен мъж с ампутиран крак е поредният случай на пациент, изоставен от роднини на грижите на медиците в Клиниката по съдова хирургия на УМБАЛ Бургас. Въпреки че от лечебното заведение са издирили  неговата сестра, тя писмено се е отказала да носи отговорност за болния. Така цялата тежест по оформянето на документацията за преместването му в социален дом пада върху лекарите и медицинските сестри. За тях това е непривична дейност, която обаче често им се налага да вършат.„Мъжът, който  страда от диабет,  се е приютявал в карана във Ветрен. Негов приятел го е заварил в безпомощно състояние, с почернял от гангрена крак и веднага е бил транспортиран в болница. За да спасим живота му, се наложи ампутация”, споделят лекарите от Клиниката по съдова хирургия, съобщиха от болницата.Пациентът е приет на 26-ти май. Той се подобрява и скоро няма да има нужда от лечение в клиниката, но предвид състоянието му медиците не могат просто да го изпишат, защото няма къде да отиде нито кой да продължи грижите за него. Затова правят постъпки за преместването му в специализиран дом и се свързват с Агенцията за социално подпомагане. Пред нея обаче трябва да представят пълен набор от документация.„Пациентът няма нито месечен доход, нито здравни осигуровки, нито личен лекар, който трябва да го представи пред ТЕЛК. И разрешаването на този казус се пада на нас. С колегите повикахме специалист, който да го консултира, за да може да се яви пред ТЕЛК. Така болният може да получи социална пенсия и да постъпи в дом, където да се грижат за него”, казват от Клиниката по съдова хирургия. Процедурата не е никак лека и ангажира много от времето на персонала.Подобни случаи не са рядкост и в останалите отделения на УМБАЛ Бургас като някои от изоставените пациенти остават със седмици, дори и с месеци, а престоят им е изцяло за сметка на лечебното заведение. Затова лекарите призовават да има облекчена процедура и Агенцията за социално подпомагане да може да поеме пациентите по-бързо.", "date": "2017.06.06", "title": " Близки изоставиха диабетик с ампутиран крак в бургаска болница"}
{"url": "https://trud.bg/%d0%b0%d0%bb%d0%b6%d0%b8%d1%80-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%b4%d0%b8%d0%b0%d0%bb%d0%be%d0%b3-%d0%bc%d0%b5%d0%b6%d0%b4%d1%83-%d0%ba%d0%b0%d1%82%d0%b0%d1%80-%d0%b8-%d1%81/", "text": "Алжир призова за диалог между Катар и страните от Персийския залив, които скъсаха връзки с Доха, предаде Франс прес. Необходимо е да бъдат спазвани при всяко положение принципите на добросъседство, изтъкват в комюнике от алжирското външно министерство.Алжир, който поддържа добри отношения с Катар, прикани всички да се изправят срещу предизвикателствата и по-специално срещу тероризма. Саудитска Арабия, ОАЕ, Бахрейн и Египет обвиняват Катар именно в подкрепа на ислямистки групировки.", "date": "2017.06.06", "title": " Алжир призова за диалог между Катар и страните от Персийския залив"}
{"url": "https://trud.bg/%d1%87%d0%b5%d0%b7-%d0%ba%d0%b5%d0%b2%d1%80-%d0%bd%d0%b0%d0%bc%d0%b0%d0%bb%d1%8f%d0%b2%d0%b0-%d0%b4%d0%b5%d0%bb%d0%b0-%d0%bd%d0%b8-%d0%b2-%d0%ba%d1%80%d0%b0%d0%b9%d0%bd%d0%b0%d1%82%d0%b0-%d1%86%d0%b5/", "text": "Намаляването на дела на ЧЕЗ в крайната цена на електроенергията, предвидено в доклада на КЕВР по ценовите предложения от 31 май 2017 г. излага на риск финансовата стабилност на електроразпределителното дружество. Това се казва в изявление на ръководството на ЧЕЗ България.Публикуваме пълния текст наа позицията на дружеството:„Докладът на КЕВР по ценовите предложения от 31 май 2017 г. предвижда намаляване на дела на ЧЕЗ в крайната цена на електроенергията, въпреки увеличението за битовите клиенти. На 100 лева сметка за ток за клиентите на ЧЕЗ на регулиран пазар, за ЧЕЗ остават едва 8.41 лева. Останалата сума се разпределя между НЕК/ЕСО/производители (74.92 лв.) и Националната агенция по приходите (16.67 лв.). Това означава, че въпреки повишаването на крайните цени, в случай, че бъде прието такова решение, то ще има негативен ефект за ЧЕЗ, а средствата, предвидени за доставка на електроенергия до крайните клиенти, за поддържане и развитие на мрежата, отново ще бъдат на критичен минимум.Намаляването на дела на ЧЕЗ се дължи основно на увеличената цена за технологичен разход, с близо 37%, която се изравнява с цената, по която НЕК продава енергия на снабдителите – 107 лв. за мегаватчас. В същото време нивата на признатия технологичен разход остават едни от най-ниските в Европа – 8%. Това излага на риск финансовата стабилност на електроразпределителното дружество, което обслужва Западна България.Решение с такъв негативен финансов ефект ще влоши допълнително регулаторната рамка, ще повлияе отрицателно на енергийния бизнес като цяло и ще ограничи възможностите за инвестиции в мрежата до нормативно определения минимум. От друга страна, липсата на възможности за инвестиции в мрежата в условия на възраждаща се икономика, ще окажат отрицателен ефект и върху икономическо развитие на страната.ЧЕЗ Електро и ЧЕЗ Разпределение са публични дружества, в които 33% са собственост на големи, български пенсионни фондове и индивидуални инвеститори. От подобно негативно решение ще бъдат нарушени интересите на всички акционери и клиентите на компаниите“.", "date": "2017.06.06", "title": " ЧЕЗ: КЕВР намалява дела ни в крайната цена на тока, това е риск за финансовата ни стабилност"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%b5-%d1%81%d0%b3%d0%be%d1%82%d0%b2%d0%b8%d0%bb%d0%b0-%d0%b6%d0%b5%d0%bd%d0%b0%d1%82%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b5-%d0%b3%d0%bb%d0%b5/", "text": "– И значи вие твърдите, че сте замеряли от терасата си съседа само с домати?– Да.– Е, тогава той защо има такива рани?– Защото доматите бяха в буркани…***Добрият адвокат защитава интересите на своите клиенти до последния долар…***Блондинка постъпва в институт. След известно време я среща приятелка и я пита:– Как си муцка? Как е науката? Вземаш ли изпитите?– Отказах се мила. Не можах да се преборя с изпита по математика.– Що муцка?– Ами питаха ме какво е това тричлен на квадрат, а аз такова нещо не можах да си го представя…***След като жената е гледала „Мастър шеф“, мъжът се прибира гладен вкъщи:– Скъпа, какво има за ядене?– Фюжън таратор с пушек.***– Честито! Чух, че си защитил докторска теза. Каква беше темата?– „Относно екстензията на захарозоамилозния гел“.– Ей, много е завъртяно. Можеш ли да ми го обясниш по-простичко?– Абе с две думи: Как се разпъват локуми.***Забележка в бележника на ученик:– Вашият син обича всички момичета и постоянно ходи да ги прегръща. Вземете нужните мерки!Отговор на майката:– И при баща му го има същия проблем. Ако намерите решение – обадете ми се!***Катаджия пита таксиметров шофьор:– Господине, защо блъснахте колата на дамата пред вас?– Тя ме заблуди. Даде ляв мигач и, представете си, зави наляво!***На двама приятели им се допило, но нямали пари. Единият казва:– Що не поискаш от жена си?– Няма да даде нищо.– Абе, излъжи нещо!– Добре, ще опитам.Отива при жена си и казва, че в града е дошла нова фирма и само за 50 лева удължават члена с 5 сантиметра. Жена му веднага вади 200 и казва:– Отивай бързо!Мъжът точно е на врата, тя го спира и казва:– Ето ти още 50, накрая малко да го загънат надясно!Взел парите мъжът и с приятелят си направили чудесен банкет. Прибира се нашият човек, а жена му бърза да види за какво си е дала парите:– Сваляй гащите! Божке, ми той съвсем умрял!– Ти си виновна! Направи го доктора с 20 см. по дълъг и по-твърд – красота ти казвам! И като взе да го огъва на дясно каза „прас“ и гледай го сега на какво прилича…***Малко ромче пита баща си:– Тате, а защо облаците са толкова високо?Баща му отговаря:– Не знам.– Тате, а защо птичките отлитат през есента?– Не знам – е отговорът на бащата.Намесва се майката:– Хайде стига си питал, пречиш на баща си!А бащата й се сопва:– Стига ма, нека пита, за да знае!***Мъж, увит целия в бинтове, влиза в кабинета на психиатър и казва:– Докторе, моля ви помогнете ми! Непрекъснато имам чувството, че съм магистрала….Докторът (ужасен от вида му):– Боже мой, а кой ви е наредил така?Пациентът:– Ами, един камион, две леки коли, мотоциклет и една каручка…***Влиза шеф в кабинета на подчинените си и се кара:– Нали съм ви казвал, че е забранено пушенето по време на работа?Някой отговаря:– Че кой ти работи?***Събуждам се и гледам, котката гризе цветята в саксията. Сритах я веднага и я затворих за наказание в килера.Така де… Да знае, че вегетарианството в тази къща не се толерира по никакъв начин.***Левскар на смъртния одър.Попитали го ангелите от чистилището:– Какво е последното ти желание?– Членска карта на ЦСКА и да ме запишат в клуба на цесекарите, отвърнал левскарят, без да се замисли дори.Ангелите го погледнали неразбиращо. Тогава левскарят отвърнал:– Като ще се мре, искам да е един от тях.***Гарванът седял по цял ден на дървото, без да прави нищо.Заекът го попитал:– Мога ли и аз като теб да седна и да не правя нищо по цял ден?.– Разбира се, защо не – отговорил гарванът.И така, седнал заекът на земята и си почивал. Унесъл се, една лисица изскочила от храстите и го изяла.Бизнес поука: За да седите без да правите нищо, трябва да сте на висока позиция.***Тираджия, металист и програмист решили да се надпиват с бира.Пили каквото пили, тираджията се отказал. Програмистът и металистът продължили, ама в един момента се оказало, че и двамата не могат повече, но са изпили по равно.Металистът се напънал, изревал „МЕТАЛ ФОРЕВЪР“ и гаврътнал още една халба. Той погледнал към програмиста с усмивка, доволен от победата си, и казал:– Ами сега?Програмистът отговорил:– Сега включвам виртуалния стомах. Барман, дай още една каса!", "date": "2017.06.06", "title": " Какво е сготвила жената, след като е гледала „Мастър шеф“?"}
{"url": "https://trud.bg/%d0%bd%d0%b0%d0%b9-%d0%b8%d0%b7%d0%b3%d0%be%d0%b4%d0%bd%d0%b8%d1%82%d0%b5-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d1%8f-%d0%be%d1%82-vivacom-%d0%b2-%d0%bf%d0%b0%d0%ba%d0%b5%d1%82/", "text": "Тази година лятното предложение на VIVACOM събира най-изгодните предложения на компанията в един пакет, подходящ за цялото семейство. Офертата обхваща интерактивна телевизия, оптичен интернет в комбинация с мобилен интернет и таблет Prestigio Wize 3407. Пакетната промо цена на предложението е 34,99 лв. на месец и ще остане в сила само до края на месец юни, съобщиха от оператора.Интерактивна телевизия с над 160 канала, 33 от които с кристално HD качество, включен филмов пакет MAXI, предоставящ достъп до внушителна видеотека, обновявана непрекъснато, при това без месечен абонамент за първите три месеца от договора – това е само първото от многото изгодни предложения, включени в летния промоционален пакет на VIVACOM. Операторът, който винаги е се стреми да бъде най-оптималният избор на българското семейство, е подготвил достъпна и привлекателна оферта за началото на лятото. Другите услуги, включени в семейния пакет, са високоскоростен и надежден оптичен интернет FiberNet 100 с възможност за 4K стрийминг и осигурена антивирусна защита, мобилна телевизия TV GO с до 45 ТВ канала, както и 4G мобилен интернет i-Traffic S . Клиентите могат ползват навсякъде и по всяко време бърз достъп до 128 GB облачно пространство, имейл, социални мрежи, онлайн игри, TV и видео стрийминг и всичко, което обичат да правят онлайн.При заявка на тройния пакет от VIVACOM, клиентите получават и таблет Prestigio Wize 3407, като могат да избират от четири ярки летни цветове: червено, жълто, корал и мента. Освен със свежа визия, моделът се характеризира с 4-ядрен процесор, ярък 7“ IPS дисплей и 2МP основна камера + 0.3 MP селфи камера. С операционна система Android, 1GB RAM и 8GB вградена памет, която може да бъде разширена в последствие с micro SD карта, таблетът е идеално допълнение както към ежедневието у дома, така и към ритмичния живот навън. Особено подходящ е за гледане на мобилната телевизия ТV GO в движение. Корпусът му е изработен от специална гумирана материя, което осигурява стабилност и комфорт при използване.", "date": "2017.06.06", "title": " Най-изгодните предложения от VIVACOM в пакет за цялото семейство"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d1%81%d0%b2%d0%b8%d1%89%d0%be%d0%b2-%d0%bd%d0%b0%d0%bb%d0%be%d0%b6%d0%b8-33-%d0%b3%d0%bb%d0%be%d0%b1%d0%b8-%d0%bf%d1%80%d0%b8-%d1%81/", "text": "Общо 33 глоби са наложили полицаите от Свищов по време на специализирана операция от 2 до 5 юни. Акцията е била за ограничаване предпоставките водещи до тежки ПТП и намаляване нарушенията на Закона за движение по пътищата. В операцията са взели участие 24 служители от полицейското управление в Свищов с 4 служебни автомобила. Проверени са 75 МПС-та, 80 лица, съставени са 37 акта, наложени са 33 глоби по фиш, като 8 от тях на пешеходци Констатирани са 74 нарушения за скорост.За времето от 23 часа на 31 май до 3 часа на 5 юви пък е проведена друга специализирана полицейска операция по линия „Противодействие на битовата престъпност“ и в частност на посегателствата срещу собствеността на гражданите. Проверени са 26 МПС, 31 лица, съставени са 5 акта и са наложени 12 глоби по фиш . Участвали са 20 служители от РУ Свищов с два служебни автомобила.", "date": "2017.06.06", "title": " Полицията в Свищов наложи 33 глоби при специализирана операция"}
{"url": "https://trud.bg/%d0%ba%d0%b0%d0%bc%d0%b8%d0%be%d0%bd-%d0%bf%d0%be%d0%bc%d0%bb%d1%8f-%d0%b0%d1%80%d0%ba%d0%b0-%d0%bd%d0%b0-%d0%b2%d1%85%d0%be%d0%b4%d0%b0-%d0%bd%d0%b0-%d0%b2%d0%b5%d0%bb%d0%b8%d0%ba%d0%b8-%d0%bf%d1%80/", "text": "Камион, натоварен с брашно, катастрофира на входа на град Велики Преслав сутринта във вторник. Натовареното возило се блъснало в красива бетонна арка и се преобърнало на една страна. При инцидента е пострадал шофьорът на 39 г. Наложило се спасителен екип от пожарната в Шумен да помогне за изваждането му от смачканата кабина. Откаран е за лечение в шуменската болница, където са установени фрактури.Неизвестна е причината камионът да се отклони към красивия входен знак близо до бензиностанцията. Най-вероятно причината е несъобразена скорост. Скъпата арка беше поставена наскоро по одобрен проект от общината.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Камион помля арка на входа на Велики Преслав"}
{"url": "https://trud.bg/%d0%be%d1%81%d1%82%d0%b0%d0%b2%d0%b0-%d0%b2-%d1%81%d0%b8%d0%bb%d0%b0-%d1%87%d0%b0%d1%81%d1%82%d0%b8%d1%87%d0%bd%d0%be%d1%82%d0%be-%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be-%d0%bf%d0%be/", "text": "Остава в сила частичното бедствено положение в пловдивското село Шишманци, а жителите му се канят да протестират, ако не се вземат незабавни мерки, предаде .Те настояват в най-кратки срокове да се потушат изцяло още тлеещите огнища в склада за пластмаса, който се запали в петък сутринта. Димната завеса, която е покрила селото, се усеща още от автомагистрала „Тракия“ и през днешния ден. Няколко пожарни екипа все още продължават да работят на мястото, но не се ангажират със срок, в който пожарът ще бъде загасен.Кметът на Шишманци Костадин Иванов късно снощи е подал сигнал на телефон 112, че в селото не може да се диша. В четвъртък той свиква събрание в селото с представители на всички отговорни институции. Въпреки че направените проверки от Регионалната инспекция по околната среда и водите не отчитат превишени норми на замърсеност на въздуха, хората са категорични, че ще си търсят правата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Остава в сила частичното бедствено положение в пловдивското село Шишманци"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d1%89%d0%b5-%d0%bd%d0%b0%d1%81%d1%8a%d1%80%d1%87%d0%b0%d0%b2%d0%b0%d0%bc%d0%b5-%d0%bb%d0%b5%d0%b3%d0%b0%d0%bb/", "text": "Започват мащабни проверки с участието на няколко министерства за нарушения в туризма.Държавата ще подкрепя и насърчава легалния туристически бизнес и ще санкционира сенчестата икономика в бранша. Това обяви вицепремиерът по икономическата и демографската политика Валери Симеонов на брифинг в Министерския съвет след края на съвещанието в разширен състав министерствата, които са свързани с подготовката и обезпечаването на туристическия сезон.„Това е една от най-важните задачи и от икономическа, и от политическа гледна точка“, каза Симеонов.„В работен порядък обсъдихме проблемите, които са пред предстоящия туристически сезон. Част от тях вече са решени. Немалка част все още нерешени. Обединихме се около мнението, че могат да бъдат решени с чисто оперативни средства и мерки“, каза Симеонов.Част от тези мерки ще бъдат обект на промени в законодателството. „Като цяло сме обединени около позицията, че ще подкрепяме и насърчаваме легалния туристически бизнес. Този, който спазва законите, наредбите. Този, който си плаща данъците и ще бъдем категорично против, като ще налагаме съответните санкции в резултат на мащабни обединени проверки, на тези, които извършват сенчест бизнес, заобикалят плащането на данъците, не спазват нормативните изисквания, наредбите и законите, тъй като по този начин не само ощетяват бюджета, но и създават негативен имидж на България“, заяви още Валери Симеонов.", "date": "2017.06.06", "title": " Валери Симеонов: Ще насърчаваме легалния туристически бизнес, за сенчестия – проверки и санкции"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d1%81%d0%b8%d0%bb%d0%b8%d1%82%d0%b5-%d0%bd%d0%b0-%d0%bc%d0%b2%d1%80-%d1%89%d0%b5-%d0%bf%d0%be%d0%b4%d0%bf%d0%be%d0%bc/", "text": "Това не е някаква поредна акция, не е нещо извънредно, това е вече трета поредна такава инициатива. Ще бъдем безкомпромисни и силите на МВР ще подпомагат всячески туристическия сезон. Това каза на брифинг в Министерски съвет министърът на вътрешните работи Валентин Радев. „Всички искаме да има повече туристи и приходи в държавата, които да разпределя правителството, затова правим и тези мерки. Тази е трета поредна.Първата инициатива на вицепремиера Валери Симеонов беше за по-лесното идване в страната и работа на българи, които са зад граница. Направихме го това. Хубаво е да се преборим с всички проблеми, но аз ще цитирам само един – този с шума“, коментира Радев. По думите му не само по морето, а навсякъде в държава това е бич. „Ще постъпим по правилата на закона. Има два центъра, които работят в Бургас и Варна и отговарят за цялото Черноморие. Те са съвместни, междуведомствени. Допълнително ще ги активизираме и от страна на МВР, ще пусна едно окръжно писмо да се действа всячески с особен акцент върху шума, който тормози всички“, допълни силовият министър.Вицепремиерът Валери Симеонов допълни, че към неговия кабинет ще има обявен национален телефон за сигнали, свързани със завишени нива на шума. „Ще се приемат и официални и анонимни сигнали“, добави той.Зам.-министърът на здравеопазването ген. Николай Петров посочи, че срещата е била изключително полезна в посока на комуникацията, комплексността и изчерпателността на отговорните органи в държавата за това да се осигурят правата на всички български и чужди граждани, които ще посетят Черноморието. „Става дума за милиони хора, които имат право да дишат чист въздух, да пият чиста вода, да почиват, да консумират нерискова храна. Всичко това, което касае услугата, за която са си платили, има много препратки към различни отговорни институции. Изключителен смисъл имаше провеждането на това дълго съвещание и излизането с документ, който синхронизира работата на всички отговорни, не само контролни, органи. Ние ще си свършим работата и се надявам в края на сезона да отчетем един добър резултат“, каза още ген Петров.", "date": "2017.06.06", "title": " Валентин Радев: Силите на МВР ще подпомагат всячески туристическия сезон, ще бъдем безкомпромисни"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b0%d1%82%d0%b0-%d0%b3%d0%b0%d0%bb%d0%b5%d1%80%d0%b8%d1%8f-%d0%bf%d0%b5%d0%bf%d0%b5%d1%80%d1%83%d0%b4%d0%b5%d0%bd-%d0%b5%d0%ba%d1%81/", "text": "Над 200 платна показва в Горна Оряховица галерия „Пеперуден екстаз” от Пловдив. Експозицията включва творби на 25 автори, обединени под мотото „Светове”. Картините са подредени в Художествена галерия „Недялко Каранешев”. Изложбата е пътуваща и Горна Оряховица е третият град, в който гостува. Експозицията беше представена от собственика на галерия „Пеперуден екстаз” Бистра Стойчева.Сред авторите, чиито творби са изложени са графикът Димитър Анастасов, който присъстваше на откриването, Диян Дочевски, Гено Генов, Спасимир Богданов, Лили Кантарджиева, Димитър Мичев, Анастасия Ножарова, която е единствената жива ученичка на Златю Бояджиев. Изложени са също творби на Георги Божилов – Слона, на Белчо Хаджийски, Николай Русев, Сашо Костов, който е от Горна Оряховица, Стойчо Гъгъманов, Емануил Врангов – пластика и Светла Панова.На откриването на изложбата присъстваха Милена Николова – директор на дирекция „Образование, култура, младежки дейности и спорт, социални дейности и здравеопазване, международни връзки”, художници от ГоАрт, почитатели на изобразителното изкуство. Експозицията ще остане подредена в Художествена галерия ”Недялко Каранешев” до 19 юни.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Пловдивската галерия „Пеперуден екстаз” гостува в Горна Оряховица"}
{"url": "https://trud.bg/%d0%be%d0%be%d0%bd-%d0%be%d0%b1%d0%b2%d0%b8%d0%bd%d0%b8-%d0%b8%d0%b4%d0%b8%d0%bb-%d0%b2-%d0%b5%d0%ba%d0%b7%d0%b5%d0%ba%d1%83%d1%86%d0%b8%d1%8f%d1%82%d0%b0-%d0%bd%d0%b0-163-%d1%86%d0%b8%d0%b2%d0%b8/", "text": "Във вторник ООН обвини близкоизточната радикална групировка „Ислямска държава“ в екзекуцията на 163 цивилни лица в иракския град Мосул, извършена на 1 юни тази година, предава .„Вчера (понеделник) служителите ми съобщиха, че телата на убити иракски мъже, жени и деца все още лежат по улиците на квартал „Ал Шира“ в Западен Мосул, след като най-малко 163 души са били застреляни и убити от „Ислямска държава“, за да не избягат“, Зеид Раад ал Хюсеин заяви при откриването на Съвета на ООН по правата на човека.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " ООН обвини ИДИЛ в екзекуцията на 163 цивилни в Мосул"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d1%80%d0%b0%d0%b9%d1%87%d0%b5%d0%b2-%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8%d1%8f%d1%82-%d0%b1%d1%8a%d0%bb%d0%b3%d0%b0%d1%80%d0%b8/", "text": "Българинът Пламен Райчев е пострадал при последния атентат в Лондон. Информацията за ранения ни сънародник е получена в нашето посолство от външното министерство на кралството, информира. Състоянието на мъжа, който се лекува в болница в британската столица, е стабилно.В стабилно състояние е, извън опасност за живота. Роднините му на този етап са спокойни. Той е бил пребиваващ там, на средна възраст e“, заяви зам.-външният министър Георг Георгиев.Посланикът ни Константин Димитров вече е поискал свиждане с Райчев. Мисията ни в Лондон е получила също сигнал от роднини на българска гражданка, която е в неизвестност от нощта на атентата в събота. Издирваната ни сънародничка е омъжена за чужденец. По-късно стана ясно, че тя се е свързала с роднините си.", "date": "2017.06.06", "title": " Пламен Райчев е пострадалият българин при атентата в Лондон"}
{"url": "https://trud.bg/200-%d0%ba%d0%be%d1%82%d0%ba%d0%b8-%d0%be%d1%82%d1%80%d0%be%d0%b2%d0%b5%d0%bd%d0%b8-%d0%b2-%d1%80%d0%b0%d0%bc%d0%ba%d0%b8%d1%82%d0%b5-%d0%bd%d0%b0-%d0%bc%d0%b5%d1%81%d0%b5%d1%86-%d0%b2%d1%8a%d0%b2/", "text": "Около 200 котки, домашни и бездомни, са били отровени в курортното селище Сен-Пьер ла Мер в Южна Франция в рамките на месец, предава Би Би Си.Освен котки, отровата са погълнали гризачи и птици, като към този момент главното притеснение сред жителите на града е да не се случи същото и с деца.Агенция Закрила на животните е подала сигнал към властите с цел установяване на извършителя и използваната от него отрова.  ", "date": "2017.06.06", "title": " 200 котки отровени в рамките на месец във френски град"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%82%d1%80%d0%b8-%d0%bc%d0%be%d0%bc%d1%87%d0%b5%d1%82%d0%b0-%d0%b7%d0%b0-%d0%bd%d0%be%d1%89%d0%b5%d0%bd-%d0%b3%d1%80%d0%b0%d0%b1%d0%b5%d0%b6/", "text": "Трима непълнолетни дебютираха с тежко криминално престъпление, след като се оказа, че са извършители на нощен грабеж в дома на 76-годишен мъж и неподвижната му тежко болна сестра в разградското село Богданци.Криминалистите от Районното управление в  Исперих задържаха 16-годишния С.К. и година по-големите Р.Р. и Й.Р., които досега нямали никакви незаконни прояви.Тримата решили да изкарат пари от беззащитните си възрастни съселяни, които живеели изключително оскъдно. Момчетата се маскирали и нахлули на 27 май, към 3 часа, в дома на С.Г. (76 г.) и сестра му, която била не легло с отрязани пръсти на краката. Ударили няколко пъти стопанина и прибрали 1000 лв., които двамата самотници събирали, лишавайки се и от храна, за да пестят за още по-трудни дни.Младежите са разкрити и задържани в понеделник. Ще им бъдат повдигнати обвинения за грабеж.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Задържаха три момчета за нощен грабеж в дома на старци"}
{"url": "https://trud.bg/%d0%b2%d0%bb%d0%b0%d1%81%d1%82%d0%b8%d1%82%d0%b5-%d0%bd%d0%b0-%d1%81%d0%b0%d1%83%d0%b4%d0%b8%d1%82%d1%81%d0%ba%d0%b0-%d0%b0%d1%80%d0%b0%d0%b1%d0%b8%d1%8f-%d0%be%d1%82%d0%bd%d0%b5%d1%85%d0%b0-%d0%bb/", "text": "Във вторник властите на Саудитска Арабия отнеха лиценза на „Катар Еъруейз“ и издадоха заповед офисите на авиокомпанията да бъдат затворени в рамките на 48 часа, предава AFP.„Главният орган за гражданско въздухоплаване реши да анулира всички лицензи, дадени на „Катар Еъруейз“, и да затвори всички техни офиси в кралството в рамките на 48 часа“, се казва в изявление на официалната информационна агенция на Рияд – SPA.", "date": "2017.06.06", "title": " Властите на Саудитска Арабия отнеха лиценза на „Катар Еъруейз“"}
{"url": "https://trud.bg/%d0%bc%d0%b8%d0%bb%d0%b8%d1%86%d0%b0-%d0%be%d1%82-%d1%82%d0%be%d0%bd%d0%b8%d0%ba%d0%b0-%d1%87%d1%83%d0%b2%d1%81%d1%82%d0%b2%d0%b0%d0%bc-%d1%81%d0%b5-%d0%bd%d0%b0-%d0%b4%d0%b2%d0%b5-%d0%bf%d0%be-3/", "text": "Певицата се връща към самостоятелна кариера, защото иска да разкрие повече от себе си– Милица, на 4 юни имаше юбилей. Как се чувства една жена на 60? – Като на две по 30, още повече, че съм зодия Близнак – единият е на 30 и другият е на толкова.– Жените обикновено си крият годините, а ти – не, на какво се дължи? – Никога не съм имала притеснения от годините, и сега също. Радвам им се. Малко ме тревожи, че взеха много бързо да се изнизват и нямам толкова възможност да свърша неща, които съм си планирала. Някак си бързо лети времето, но каквото мога, ще направя.– А много ли са плановете ти? – Да, но това са по-скоро желания, независимо дали в личен, битов или професионален план. Винаги си мисля за следващото, понякога даже за прекалено много неща, но накрая изкристализира най-важното.– Кое е то в момента? – Да си направя равносметка за цялото изминало време. В едно по-раншно интервю ме попитаха за пясъчния часовник, който почти е напълнен. Да, така е, но мислено ще го обърна на обратно и всичко ще започне отначало. (Смее се.) Важното е да сме здрави, другото ще се нареди някак си.– Изглеждаш оптимистично настроена, а много жени на 60 вече броят годините до пенсия… – Ами то май няма да има такава… Така се очертава. Или, ако има, тя ще е някаква обидна, както за повечето пенсионери. Гледам да не мисля за това – по-скоро да съм здрава и да работя.– Какви са плановете ти за лятото? Концерти? – Не мога да говоря за концерти, по-скоро за подготовка на нови песни. Няколко вече съм записала, но имам да правя още, и то самостоятелни, защото искам да разкрия повече от себе си, което не може да стане, докато пееш в група. Работи ми се, пее ми се, това искам да правя. Аз и сега пея самостоятелно – в общи концерти, на партита, били те фирмени или лични.– Даваш уроци по пеене, удовлетворява ли те работата с млади таланти? – Да, преподавам пеене и солфеж. Хвърлих се в тази работа по стечение на обстоятелствата и не съжалявам. Изключително много ме зарежда. Работата с деца и млади хора е страшно приятна.– Защо толкова рано се омъжи? – Защото бях държана много строго, а и се влюбих, разбира се. Тъй като баща ми почина рано, а съм единствено дете, майка ми беше винаги и навсякъде с мене.– Как работи артист с две малки деца? – От сегашна гледна точка се чудя как съм успявала, обаче – младост, желание да се справиш с всичко и това, че не можеш да пренебрегнеш нито едно – деца, семейство, работа… Справих се. Понякога майка ми помагаше, когато пътувах, понякога се налагаше да взимам и децата по хотели, в годините, когато нямаше памперси… Докато пеех, те стояха в гримьорната или в залата. Бяха свикнали и въобще не им правеше впечатление, че мама е на сцената.Психологът Росица Георгиева: Агресивните деца изпитват липса на любов– Г-жо Георгиева, през последните месеци детската агресия се очертава като основен обществен въпрос. Вие сте експерт и имате представа от дълбоките вътрешни проблеми на личността. Има ли начин да се справим с тази агресия? – Това е доста наболял проблем сред подрастващите. Обикновено се дават препоръки как да се отнасяме с децата, как да тушираме агресията, какви специалисти да търсим, но много е важно да се разбере в дълбочина това, което се случва. Завършила съм психология, но не ми беше достатъчно. Имах големия шанс да се обуча след това на два метода на работа – семейни констелации в школата на Берт Хелингер в Германия и Theta Healing (тета лечение) при Ваяна Стайбъл в САЩ. Тези методи тепърва навлизат в България. Бих се радвала, ако повече хора се докоснат до тези терапии. От опита ми и от наученото бих казала, че основната причина за агресията при децата е липсата на любов.– Как да го разбираме?  – Всеки родител казва: аз обичам детето си. Да, но какво се случва в действителност – децата са много рано отделени от майка си и от семейната среда. Майката е водещ фактор в живота на детето. Факт е, че то е една кръв и плът 9 месеца с нея. Не отричам и ролята на бащата, но той има друго значение за детето. Според метода семейни констелации тя е образът на живот, тя е тази, която дава живот. Когато детето се откъсне от нея рано, имам предвид до 3-годишна възраст, то се чувства изоставено, губи опора в живота, израства с мисълта, че не е желано, изпитва липса на любов. Тогава се формират едни от най-тежките подсъзнателни програми в него. Именно при метода семейни констелации това отделяне може да бъде възстановено. Какво се случва в нашия свят? Майките са заети да работят, да правят кариера. Децата се дават на бавачка, в детска ясла или градина. Там те не получават грижата и вниманието, от което се нуждаят. И как изразяват тази липса на любов? С агресия. Тя бива няколко вида. Ако детето е затворено и не говори, това е скрита агресия, която се проявява по-късно. Има деца, които са нападателни. Това е вик: „Виж ме!“ Ако детето е свидетел на агресия вкъщи, това проявява и в живота си. Проблемът при него е проблем на родителите – какви подсъзнателни модели на поведение имат те. В семейството ние сме дълбоко свързани. Много голям успех се постига с тета терапията. Там резултатът е много бърз, особено при децата, те са много открити.– При вас идват различни по възраст и социално положение хора – какви са основните им проблеми и коя част от обществото е засегната най-сериозно? – Най-голямата част са млади хора. Много зачестиха психическите разтройства – страхови неврози, панически атаки, фобии, пристрастеност, проблеми със създаването на връзки с ответния пол, неувереност, липса на цел в живота, загуба на интерес към живота. При по-зрялата възраст са разводите, финансовата нестабилност, страхът за оцеляване, страхът от самота, депресии, загуба на близки хора. Проблемите са най-различни. И като че ли зачестиха клиентите, които имат финансови средства, но не се чувстват добре, т.е. стресът и напрежението оказват своето голямо влияние.– Свидетели сме на агресия и в по-развити общества. Каква е причината? – Според мен, колкото повече се развиваме технически, толкова повече животът, който живеем, е по-рисков и хората са по-нещастни. Модерните технологии започнаха да вредят повече, отколкото да помагат. Щом вече пристрастяването на децата към мобилните телефони и компютрите се води вид психологичен проблем, за какво развитие говорим. И колко масовите информационни средства психират хората и децата с филми за агресия и игри с агресивен характер. Аз не гледам телевизия, но понякога чета интересни коментари от добри журналисти. Да – агресията е взела големи размери. Много от тези сценарии са изкуствени, за всяване на ужас у хората. Имам предвид нарочно направени, с цел да държат човека в подчинение. Везните наклониха към материалното много повече, отколкото към това човек да развива себе си като духовно същество. Алчността е много голям враг на човека. Започна да липсва комуникация между хората, уж имаме много развити технологии. Да не говоря, че сред много от младите хора има липса на речников запас. Ние не сме само материя – тяло. Ние имаме душа и разум. С какво храним душата си? Това е много важен въпрос, но той не се учи в училище. За мен всичко е поправимо, ако човек иска да се развива, т.е. да погледне осъзнато на живота си, на приоритетите си. И колкото повече такива хора има, толкова по-бързо ще променим света. Принципът на „Стотната маймуна“.– Какви са вашите съвети към родителите с агресивни деца? – Добре е родителите да проведат терапия за себе си, за това как се отнасят един към друг, има ли напрежение в семейството, какъв пример дават те на децата си. И запомнете – децата не се възпитават с думи, а с пример. За да е агресивно едно дете, значи е нужно на първо място да се види средата, в която живее. Винаги зад агресията стои и друга невидима на повърхността причина. Важно е развитието на детето от неговото зачеване, още в утробата на майката. Там то изцяло възприема нейните емоции и всичко, което се случва около него. Затова тези терапии са от голяма полза. Те връщат паметта на клетките на човека и помагат да се промени енергията от спомена за всяко събитие в живота ни.– Друг проблем в обществото ни е отчуждаването и все по-големият брой самотни хора. Защо мъже и жени масово отказват да правят семейства и да поемат отговорност за създаване на деца? – Липсата на комуникация е едно от нещата, хората започнаха да комуникират с мейли, по телефона, със съобщения. Липсва живият контакт. Много ни повлия западният модел на поведение. Изгубихме своята идентичност и традиции като нация. Стремим се да следваме модели, които доказано не работят. Съжителства без обвързване. Деца без семейство. Много от жените заприличаха на мъже, втурнаха се в бизнеса, станаха независими. Макар че това понятие за мен е без стойност. Какво значи да си независим? Еманципираха се дотолкова, че да могат да правят всичко и след това се чудят защо мъжете не ги виждат. Ами как може мъж да иска да общува с мъж, облечен в рокля, с поведение на бизнесмен? Жената има друго предназначение в този живот. Иначе Бог не би създал два пола. Нейната основна задача е да създаде поколение и да го възпита, да се грижи за домашния уют. Мъжът е този, който се грижи за прехраната. Жената го подкрепя в това. Когато един човек живее дълго време сам и се грижи единствено за себе си, той привиква с това. Навиците бързо се формират. Започва да се страхува да се довери на друг, дори страхът да изпиташ любов към някого е много силен. Имала съм клиенти с много подсъзнателни убеждения в тази насока – със страх за отхвърляне, неумение да се справят с отговорността да поемат нещата в свои ръце, да вземат решения. За всичко си има дълбока причина. Най-често работя с Theta Healing. С този метод се стига много бързо до подсъзнателните блокажи на човека. Защо изпитва страхове, има чувство за вина, чувства се отхвърлен, неуспехи, депресии, неувереност и др. Много хора не могат да създадат семейства, защото имат такива убеждения в подсъзнанието, които ги блокират. Всеки проблем може да се види откъде идва. И другият метод – семейни констелации – работи на дълбоко несъзнавано ниво. При него човек може да види реалната картина в живота си, в отношенията си, не това, което е в неговите представи.", "date": "2017.06.06", "title": " Милица от „Тоника“: Чувствам се на две по 30"}
{"url": "https://trud.bg/4-%d0%b3-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d1%81-10-%d0%bf%d1%80%d0%b8%d1%81%d1%8a%d0%b4%d0%b8-%d0%be%d0%b1%d0%b8%d1%80/", "text": "Районният съд във Велико Търново постанови 4 г. затвор за рецидивист обирал домове. Наказанието е наложено по обвинителен акт на Районната прокуратура в старата столица. Съдът призна Юлиян Г. за виновен за това, че в периода от 9 октомври до 3 ноември 2016 г. в болярския град чрез използване на шперцове за отключване на секретни патрони, отнел чужди движими вещи на обща стойност 5707,62 лв.От апартамент апашът задигнал два златни пръстена, оригинален балкански пистолет с богата инкрустация от 18-19 век, 3 реплики на балкански пистолети, оригинална кутийка с капсули, награден сребърен часовник със златна вложка от 1894г., 3 възрожденски сребърни пръстени, личен турски сребърен печат, медна реплика на антична монета и 200 евро, всички вещи на обща стойност 3715,16 лв.На 3 ноември злосторникът проникнал в друго жилище и отнесъл сребърни накити, ключ за лек автомобил като всички вещи са на стойност 1992.46 лева.Обвиняемият е осъждан десет пъти за различни престъпления, предимно за кражби и е специализиран в отключване на секретни патрони чрез използване на технически средства. По искане на прокуратурата Юлиян Г. е с взета мярка за неотклонение „задържане под стража“. Присъдата подлежи на обжалване пред Окръжен съд – В. Търново.", "date": "2017.06.06", "title": " 4 г. затвор за рецидивист с 10 присъди, обирал домове"}
{"url": "https://trud.bg/%d1%82%d0%b5%d0%bb%d0%b5%d0%bd%d0%be%d1%80-%d1%81-%d0%bf%d1%8a%d1%80%d0%b2%d0%b0-%d0%bd%d0%b0%d0%b3%d1%80%d0%b0%d0%b4%d0%b0-%d0%b7%d0%b0-%d0%b5%d0%ba%d0%be%d0%bb%d0%be%d0%b3%d0%b8%d1%87%d0%bd%d0%b0/", "text": "Теленор получи първа награда в категория „Телекомуникации“ в тазгодишния конкурс „Най-зелените компании в България“ на b2b Media. Компанията бе отличена за своята стратегия за опазване на околната среда, съобщиха от оператора.Наградата бе връчена на официална церемония от председателя на журито и главен редактор на b2b Media г-жа Надя Маринова на г-жа Десислава Данова, експерт корпоративна отговорност в Теленор. „Изключително съм щастлива, че сме отличени за своите отговорни бизнес практики и по-специално за дейностите ни по опазването на околната среда. Те са дългосрочен ангажимент на Теленор и тази награда доказва, че сме на прав път. Благодарим ви за признанието“, каза г-жа Данова.Теленор активно работи по опазването на околната среда, като периодично организира вътрешни инициативи и обучения с екологична насоченост, чрез които освен, че допринася за опазването на околната среда и природните ресурси, повишава информираността и екологичната култура на служителите си. През 2012 г. компанията успешно сертифицира въведената система управление на околната среда съгласно изискванията на международния стандарт ISO 14001. Компанията изпълнява заявените ангажименти за спазване на приложимото законодателство и непрекъснато подобряване на системите за управление.Националният конкурс „Най-зелените компании в България” се провежда за седма поредна година. Целта му е да популяризира на най-интересните „зелени“ идеи и инициативи през изминалата година, както и да мотивира останалите фирми да инвестират в екологични политики. Теленор е водеща телекомуникационна компания с повече от 3,3 милиона активни потребители в България. Към края на март 2017 г., услугите на компанията са достъпни за 99,63% от населението и на 89,75% от територията на страната. Към май 2017 г., 4G мрежата на Теленор покрива 89.06% от населението на страната. Теленор България е част от международната Теленор Груп, която оперира в 12 държави в Европа и Азия, и има 172 милиона абонати.", "date": "2017.06.06", "title": " Теленор с първа награда за екологичната си политика в конкурса „Най-зелените компании в България“"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%bc%d0%b0%d0%ba%d1%80%d0%be%d0%bd-%d0%bf%d0%be%d1%81%d1%80%d0%b5%d1%89%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2-%d0%b2-%d0%b5%d0%bb/", "text": "Френският президент Еманюел Макрон посрещна българския премиер Бойко Борисов в Елисейския дворец. Двамата се поздравиха сърдечно.По-късно през деня Борисов ще отпътува за Берлин, където ще се срещне с президента на Германия Франк-Валтер Щайнмайер. Утре е сращата с канцлера Ангела Меркел.Акценти в официалните разговори са развитието на двустранните отношения и сътрудничеството в рамките на Европейския съюз.При посещенията си в Германия и Франция министър-председателят е придружаван от вицепремиера Томислав Дончев и министъра на финансите Владислав Горанов.", "date": "2017.06.06", "title": " Вижте как Макрон посрещна Борисов в Елисейския дворец (ВИДЕО И СНИМКИ)"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%b8%d0%b4%d0%b2%d0%b0-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d1%80%d0%b5%d0%b7-%d0%b0%d0%b2%d0%b3%d1%83%d1%81%d1%82-%d0%b2%d0%b8%d0%b4/", "text": "Един час продължи срещата на премиера Бойко Борисов с френския президент Еманюел Макрон. Двамата се срещнаха в Елисейския дворец в Париж.През август президентът Макрон ще посети България, съобщи Борисов на обща пресконференция след срещата. Той обяви, че двамата ще се разходят по сухопътната и по морската граница, за да види гостът как се охранява външната граница на ЕС.Борисов обясни, че темите, по които са разговаряли, са предстоящото българско председателство на ЕС, реформите в нашата страна и проблемът с бежанските потоци.Макрон обяви, че ще съдейства на България за по-бързо влизане в Шенген и в чакалнята на еврозоната.Очаквайте подробности", "date": "2017.06.06", "title": " Макрон идва в България през август (ВИДЕО И СНИМКИ)"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%be%d1%81%d0%b2%d0%b5%d0%bd-%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b0-%d0%bf%d0%be%d0%bb%d0%b7/", "text": "Освен икономическа полза, големите енергийни проекти гарантират и сигурност за България. Това становище защити в ефира на „България он еър“ Румен Петков, член на ИБ на АБВ. Според него потвърдената от правителството информация, че се планира през страната ни да мине разклонение на „Турски поток“, както и намеренията за приватизация на „Белене“ са правилни, макар и доста закъснели, стъпки в защита на националните ни интереси. „България вече има около три милиарда лева инвестиции в проекта „Белене“, съобщи пресцентърът на партията.Така че, тези стъпки на министър Петкова и държавните ни институции могат да направят България отново ключов фактор за енергийната система и сигурност на Европа. Разширявайки газопреносната мрежа и изграждайки „Белене“, ние всъщност даваме и повече сигурност на България, защото всеки ще ни пази“. Встрани от темата Петков коментира и състоянието на МВР и сектор „Сигурност“ като цяло. „Имаме недокомплект в МВР, имаме вакуум в МВР, не сме си направили защитното съоръжение и то на места, където никак не е трудно то да бъде изградено, т.е. оставили сме врата, през която някой казва „добре дошли“ на мигрантите или пък на контрабандната стока, а същевременно искаме нещата да се случват, с усещане в хората за сигурност и за справедливост. Това няма как да стане“, посочи той и призова настоящото ръководството на МВР да прекрати порочната практика на предшествениците си да заблуждават обществото с изопачена или невярна информация.Във връзка с темата Румен Петков коментира и поредното напрежение във вътрешното ведомство, свързано с повишаването на заплатите на униформените служители. „Не може финансовият министър да каже, че няма как да се увеличат заплатите, защото няма средства, а буквално ден по-късно да обяви, че в приходната част има един милиард и шестстотин милиона в повече от предвиденото. Трябва да си даваме сметка, че това са хора, които са направили един много тежък избор – да служат на обществото“.Петков изрази становище относно предстоящото българско председателство на Съвета на ЕС. Според него един от акцентите на нашата политика за периода трябва да бъде работа по изготвянето на единна стратегия за Европа за борба с тероризма и справяне с мигрантската вълна.В заключение той коментира и работата на българския парламент. „Ситуацията в настоящия парламент граничи с позор. В много малкото време, в което Народното събрание работи, се излива главно омраза. Имаме вече седмици наред, в които всяка 26-та работна минута е гордост за народните представители“.", "date": "2017.06.06", "title": " Румен Петков: Освен икономическа полза, големите енергийни проекти гарантират и сигурност за България"}
{"url": "https://trud.bg/%d0%bf%d1%80%d0%be%d1%84-%d0%b0%d0%bd%d0%b5%d0%bb%d0%b8%d1%8f-%d0%ba%d0%bb%d0%b8%d1%81%d0%b0%d1%80%d0%be%d0%b2%d0%b0-%d0%bd%d0%b5-%d0%bc%d0%be%d0%b6%d0%b5-%d0%b4%d0%b0-%d1%81%d0%b5-%d1%81%d0%bc/", "text": "„Внасяме жалба в Конституционния съд със 71 подписа, с която атакуваме над 30 члена от Закона за предучилищното и училищното образование.“ Това каза пред медиите народният представител от „БСП за България” Стоян Мирчев, който заедно със свои колеги внесе жалбата в съда, съобщават от пресцентъра на БСП. „Не може да продължават безумията в средното образование, учениците от 6 и 7 клас да не изучават Българско Средновековие и да не знаят кои са царете Симеон и Борис, каква велика страна сме и какъв принос сме дали на света”, каза депутатът от левицата. По думите му, е време да спре прехвърлянето на отговорност между Закона и подзаконовите нормативни актове. „Законът е кух и сам не може да съществува, а се определя от стандарти, които се сменят сутрин, обед и вечер от министъра. Искаме устойчивост. Още миналата седмица сме внесли в деловодството на НС Закон за изменението му.Народният представител и бивш министър на образованието проф. Анелия Клисарова каза, че Конституцията на България е регламентирала трайните отношения в образованието, като учебната програма, например, да не се разпореждат в нормативни актове, а в закон. В настоящия обаче, това не е направено, а има препратка към Министерството на образованието. Тя беше категорична, че не бива да се сменят учебните планове през няколко години. Като друг основен проблем, Клисарова посочи парите от държавата за частните училища. „Това води до социална несправедливост”.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Проф. Анелия Клисарова: Не може да се сменят учебните програми и планове през година\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0-%d0%b4%d0%b0%d0%b4%d0%b5/", "text": "Районна прокуратура – Горна Оряховица даде на съд трима за нарушения на пътя. Обвинителен акт е внесен срещу Валентин Д. /на 43 години/ за това, че на 12 април по първокласен път в района на община Стражица, управлявал лек автомобил „Нисан Алмера” в срока на изтърпяване на принудителна административна мярка за временно отнемане на свидетелството за управление на моторно превозно средство до заплащане на дължимата глоба.Държавното обвинение е внесло обвинителен акт и срещу Юлиян М. /на 47 години/ за това, че на 24 февруари в стражишкото село Асеново е управлявал лек автомобил „Рено Лагуна“ с концентрация на алкохол в кръвта си 1,21 на хиляда, установено по надлежен ред с техническо средство „Дрегер 7510“. Той е осъден за същото деяние преди отново да бъде хванат пиян зад волана.Съдът одобри постигнато с Районна прокуратура – Горна Оряховица споразумение с което Иван И. /на 60 години /се призна за виновен в това, че на 9 ноември 2015 г. в горнооряховското село Първомайци при управление на лек автомобил «Мерцедес 250 Д» се движил в населеното място с превишена скорост от 96,5 км./ч. и не контролирал непрекъснато управлявания от него автомобил. Така той връхлетял върху движещия се пред него в същата пътна лента лек автомобил „Ситроен Саксо”, управляван от Стефан Г., като по непредпазливост му причинил средна телесна повреда. Деянието е извършено в пияно състояние.Наложено му е наказание от 9 месеца условно с 3-годишен изпитателен срок и задължителни периодични срещи с пробационен служител.Иван И. е лишен от право да управлява МПС за срок от две години.Споразумението има последици на влязла в сила присъда.", "date": "2017.06.06", "title": " Прокуратурата в Горна Оряховица даде на съд трима за пътни престъпления"}
{"url": "https://trud.bg/%d0%bc%d0%b0%d0%b9%d0%ba-%d0%bf%d0%b5%d0%bd%d1%81-%d1%80%d1%83%d1%81%d0%b8%d1%8f-%d0%b8%d1%80%d0%b0%d0%bd-%d0%b8-%d1%82%d0%b5%d1%80%d0%be%d1%80%d0%b8%d0%b7%d0%bc%d1%8a%d1%82-%d1%81%d0%b0-%d1%81/", "text": "Американският вицепрезидент Майк Пенс заяви, че Русия, Иран и тероризмът са едни от най-големите заплахи за света, и спомена, че САЩ е готова да окаже помощ на съюзниците си от НАТО в борбата срещу тях, предава РИА Новости.“От опитите на Русия да преначертае международните граници, използвайки сила, през опитите на Иран да дестабилизира Близкия Изток до глобалната заплаха в лицето на тероризма, която може да удари навсякъде и по всяко време, изглежда така сякаш светът е в най-голама опасност от падането на комунизма насам,“ коментира Пенс.Вицепрезидентът на САЩ продължи с уверението, че страната му е напълно подготвена да изпълни задълженията си като членка на НАТО, визирайки „нападението над член на НАТО е нападение над всички страни членки“.Според него “с появата на врагове, без значение стари или нови, Алиансът трябва да продължи да се развива и контрира заплахи от всякакъв вид, най-вече терористични“. ", "date": "2017.06.06", "title": " Майк Пенс: Русия, Иран и тероризмът са сред най-големите заплахи за света"}
{"url": "https://trud.bg/%d0%b8%d0%b7%d0%bf%d0%b8%d1%81%d0%b0%d1%85%d0%b0-%d0%be%d1%82-%d0%b1%d0%be%d0%bb%d0%bd%d0%b8%d1%86%d0%b0-%d0%ba%d0%be%d1%81%d0%bc%d0%be%d0%bd%d0%b0%d0%b2%d1%82%d0%b0-%d0%b3%d0%b5%d0%be%d1%80%d0%b3/", "text": "Изписаха космонавта Георги Иванов от болница, предаде . Астронавтът претърпя исхемичен инсулт и прекара няколко седмици във Военномедицинска академия.„Заключителните изследвания, които са му проведени днес, са му позволили да напусне болницата. Сега на пациента предстои рехабилитация в санаториума на ВМА в Банкя”, съобщават от лечебното заведение.Медиците са му изготвили рехабилитационен план, който трябва да следва.Вчера Иванов благодари на близки, колеги и лекари за отношението и подкрепата им.„Надявам се, че всичко вече е добре, „нормално” – както с усмивка казвахме тази дума в края на космическия ми полет”, написа още той в изявлението си.По молба на Иванов, неговото изписване не беше предварително оповестено.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Изписаха от болница космонавта Георги Иванов"}
{"url": "https://trud.bg/%d0%bf%d0%b0%d0%ba-%d1%85%d0%b2%d0%b0%d0%bd%d0%b0%d1%85%d0%b0-%d1%87%d0%b0%d1%80%d0%be%d0%b2%d0%b5%d0%bd-%d0%b8%d0%b7%d0%bc%d0%b0%d0%bc%d0%bd%d0%b8%d0%ba/", "text": "Измамник, известен с чара и лъжите си, отново върлува из Шумен и само за половин час в понеделник успял да отмъкне пари от двама мъже. Милан А.-Чашката/38г./ обещавал евтини цигари и то с бандерол, а на втория мъж даже „намерил“ работа. Плячката му е 120 лв., които не успял да похарчи, защото шуменски полицаи го заловили.Към 15 часа в центъра на града до цветния пазар Чашката спрял непознат и му предложил цигари по 2-3 лв. кутията. 35-годишният мъж се съгласил и дал 20 лева, а „търговецът“ отишъл уж за стоката. Като не се върнал половин час, шуменецът се усетил и отишъл право в полицията. Дал мното добро описание на сладкодумеца и униформените веднага се досетили кого да търсят. През това време обаче Чашката атакувал следващ пешеходец, който вървял угрижен в района на ул.“Цар Иван Александър“.„Как си, не ме ли и позна? Аз съм Павлин“, започнал да се обяснява мошеника. 58-годишния мъж се оплакал, че няма работа. Чашката веднага му казал, че ще го назначи за шофьор във фирмата на баща си. Даже се уговорили да се видят в сряда. Вкарал и темата за евтините цигари и безработният дал единствените си пари – банкнота от 100 лв. Чашката си харесал и сребърното синджирче на врата му, и помолил да му го подари за хубавата  работа. Малко след „удара“ измамникът бил арестуван от полицаите, задържан е за 24 часа. За двете измами е образувано досъдебно производство.Зад гърба си Милан има множество измами, кражби и грабежи. Точно преди година действаше в района на шуменската болница и коронният му номер беше да лъже шофьори на паркинга, че му трябват пари за ремонт на водната помпа на колата. Изобщо нямал автомобил, но посочвал някой произволен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Пак хванаха чаровен измамник\t\t\t"}
{"url": "https://trud.bg/%d1%81%d0%be%d1%82%d0%b8%d1%80-%d1%86%d0%b0%d1%86%d0%b0%d1%80%d0%be%d0%b2-%d0%bf%d1%80%d0%b8%d0%bf%d0%be%d0%bc%d0%bd%d1%8f-%d0%bd%d0%b0-%d0%ba%d0%b0%d0%bb%d0%be%d1%8f%d0%bd-%d1%82%d0%be%d0%bf%d0%b0/", "text": "Днес, 6 юни 2017 г., до главния прокурор на Република България – г-н Сотир Цацаров, е постъпило писмо от административния ръководител на Софийски градски съд (СГС) – г-н Калоян Топалов, съобщава пресцентърът на прокуратурата. Писмото е публикувано и Писмото, заедно с приложенията към него, са препратени по компетентност на наблюдаващия прокурор по пр. № 9671/17 г. на Софийска градска прокуратура.Разпорежданията на прокурора, който извършва проверка, са задължителни за държавните органи и длъжностните лица, каквото качество имате и Вие като административен ръководител, пише Цацаров в отговора си до Топалов. Той припомня, че проверката е започнала по именно по сигнал на председателя на СГС.„Използвам случая, за да изразя искреното си уважение към труда на всички колеги от СГС, които се занимават с правораздаване“, завършва писмото си главният прокурор Цацаров.", "date": "2017.06.06", "title": " Сотир Цацаров припомня на Калоян Топалов: Разпорежданията на прокурор, който извършва проверка, са задължителни за длъжностните лица"}
{"url": "https://trud.bg/%d0%bd%d0%b0-30-%d1%8e%d0%bd%d0%b8-%d1%80%d0%b5%d1%88%d0%b0%d0%b2%d0%b0%d1%82-%d1%81-%d0%ba%d0%be%d0%bb%d0%ba%d0%be-%d0%bf%d0%be%d1%81%d0%ba%d1%8a%d0%bf%d0%b2%d0%b0-%d1%82%d0%be%d0%ba-%d0%b8-%d1%82/", "text": "На откритото заседание днес, в присъствието на всички електроразпределителни дружества, обсъдихме цената на тока. Всички те са крайно недоволни от доклада на комисията, в който повишението на ел. енергията за битови нужди е 1,38% средно за страната . Това обяви пред журналисти председателят на Комисията за енергийно и водно регулиране (КЕВР) Иван Иванов, предаде репортер на „Труд“. По думите му регулаторът е получил предложения за повишение на тока от 1 юли с до 8%, което според експертите на КЕВР е неоснователно. Следващата седмица комисията ще проведе закрито заседание по темата, а на 13 юни докладът ще бъде обсъден на открито заседание. КЕВР ще вземе окончателно решение за новите цени в сектор „Енергетика“ на 30 юни От гледна точка на цените на топла вода и парно, които следват повишението на цените на природния газ, стойностите, по думите на Иванов, „практически се запазват“ и разликите ще са в диапазона +0,5% -0,7% в зависимост от различните топлофикационни дружества в страната. Припомняме, че държавното дружество  „Булгаргаз“ настоява за поскъпване на синьото гориво с нови 4,22% от 1 юли.", "date": "2017.06.06", "title": " На 30 юни решават с колко поскъпват ток и топла вода"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%80%d0%b0%d0%b4%d0%b5%d0%b2-%d0%bf%d1%80%d0%be%d0%b2%d0%b5%d0%b4%d0%b5-%d1%80%d0%b0%d0%b1%d0%be%d1%82%d0%bd%d0%b0-%d1%81%d1%80%d0%b5%d1%89%d0%b0/", "text": "Министър Валентин Радев проведе работна среща с германските си колеги от федералните провинции Хесен и Саксония, съобщават от пресцентъра на МВР.Сигурността на външните граници на Европейския съюз, необходимостта от съвместни усилия за противодействие на тероризма и усилията за противодействие на трафика на хора и каналджийството бяха сред темите, обсъдени в рамките на работната среща, провела се в Министерството на вътрешните работи.Министър Валентин Радев и германските му колеги Петер Бойт – министър на вътрешните работи и спорта на федерална провинция Хесен, и Маркус Улбиг – държавен министър на вътрешните работи на федерална провинция Саксония, дадоха висока оценка на двустранните отношение между Германия и България и практически ориентираното полицейско сътрудничество. Българският вътрешен министър запозна министрите Бойт и Улбиг с предприетите мерки за укрепване на контрола и сигурността на българските граници в контекста на съвременните предизвикателства. Гарантирането на високо ниво на сигурност на външната граница на ЕС е основен приоритет на българските власти.Министър Радев припомни законодателните промени, с които бе дадена възможност за участие на армията в охраната на държавните граници, както и направените от страната инвестиции за изграждане и модернизиране на инфраструктура, оборудване и технически средства, надграждане на информационните и комуникационни системи.Същевременно изрази очакване, на ниво ЕС да бъде постигнато съгласие за разпределение на търсещите убежище лица на принципа на истинска солидарност, без държавите членки на първа линия да се превръщат във „вечно отговорни“ за тези лица.Българският вътрешен министър запозна своите колеги и с мерките, предприемани от България за борба с тероризма и превенцията на радикализацията.В срещата с германската делегация участваха главният секретар на МВР главен комисар Младен Маринов, началникът на кабинета на министъра на вътрешните работи Анжелина Тотева, директорите на ГДГП и ГДПБЗН главните комисари Светлан Кичиков и Николай Николов, директорът на дирекция „ЕС и международно сътрудничество“ – Снежина Маринова и на дирекция „Международно оперативно сътрудничество“ – Валентин Костов.", "date": "2017.06.06", "title": " Министър Радев проведе работна среща с германските си колеги от федералните провинции Хесен и Саксония"}
{"url": "https://trud.bg/%d1%81%d0%b5%d0%b7%d0%b8%d1%80%d0%b0%d1%82-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b7%d0%b0-%d0%b2%d1%8a%d0%b7%d0%b4%d1%83%d1%88%d0%bd%d0%b8%d1%82%d0%b5/", "text": "Кметството в Шумен ще сезира прокуратурата за всички места в града, където въздушни мрежи, опънати от кабелните оператори, застрашават ел.стълбове. Сигналът ще бъде срещу неизвестен извършител. Вече изтекоха всички срокове за доброволно премахване, компрометирани са 40 стълба от уличното осветление, мястото на кабелите е под земята, каза пред журналисти във вторник кметът Любомир Христов. До края на седмицата общината ще е готова с пълния списък на незаконно висящите мрежи.Кметството предупреждава известните фирми, които предлагат интернет и телевизия, от началото на миналата година. Част от тях прокараха мрежата си под земята, но има и такива, които продължават да поставят нови кабели, като действат нощно време. Христов даде пример със своята улица „Кирил и Методий“, кабелите под балкона му били два, сега станали шест. Общината е започнала да премахва кабели за своя сметка и вече е свалила 6 километра.Начинанието е коствало 40 000 лв. Ангажират се общински служители, вишка, както и специалисти от Енерго-Про, за да не се засегне тяхна собственост. Често се откриват разпределителни кутии, вързани към уличното осветление, както и силови кабели под високо напрежение.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Сезират прокуратурата за въздушните кабели в Шумен"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%82%d1%8a%d1%80%d0%bd%d0%be%d0%b2%d0%be-%d0%bf%d0%be%d1%81%d1%80%d0%b5%d1%89%d0%bd%d0%b0-13-%d0%bd%d0%b0%d1%81%d0%bb%d0%b5%d0%b4%d0%bd%d0%b8%d1%86/", "text": "13 наследници на военния кореспондент на „Дейли Нюз“ Джанюариъс Макгахан, който отразява събитията от Априлското въстание, пристигнаха във вторник във Велико Търново. Американските гости бяха посрещнати от кмета на болярския град Даниел Панов. Те са на няколкодневно посещение в България, организирано от фондация „Ние, българите по света“ с председател Михаил Томов. Посещението включва обиколка по всички исторически места, които Макгахан е отразил в своите репортажи по време на Априлската епопея.Потомците на журналиста вече са разгледали военноисторическия музей в Плевен „Панорама“, от който са били много впечатлени. Посетили са Трявна, и Етнографския музей на открито „Етъра“ край Габрово, връх Шипка, където се просълзили като слушали историята за епичнитебитки. Разгледали са храмът със златните кубета в село Шипка, Голямата Косматка и Долината на тракийските царе. При визитата си в старата столица те ще посетят два културни обекта във Велико Търново от възрожденската епоха- музея „Затвор“ и Музей „Възраждане и учредително събрание“. В сряда американските гости ще отидат в Елена, където ще поднесат цветя пред паметника на своя прочут родственик и ще научат повече за неговия преводач в България – еленчанина инж. Петко Попниколов. Кметът Даниел Панов представи пред гостите накратко историята на Велико Търново и им благодари за интереса към старата столица.Те пък споделиха, че са общо 40 потомци на големия американски журналист и хуманист, като от тях трима носят фамилията на прапрадядо си. В България на посещение са 13 от тях. Потомците на прочутия военен кореспондент, заради чиито репортажи светът узнава за зверствата по време на Априлското въстание и за Баташкото клане, разказаха, че от 40 години в родния му град Ню Лексингтън в Охайо, на неговия рожден ден -12 юни, всяка година се организира родова среща. Сред наследниците има инженери, офицери, компютърни специалисти, а в България е и пра-пра внучка на Макгахан, която е журналистка. В България гостуват представители от няколко генерации от щатовете Охайо, Пенсилвания, Вашингтон, Орегон и др.Любопитен факт е, че по мнението на всички, пра-пра внукът Фредерик Лукас (Фриц) поразително прилича на младия Джанюариъс Макгахан. В Ню Лексингтън има от десетилетия музей на прочутия журналист. В него са изложени оригинални книги, военните репортажи, снимки, лични вещи и др. Наследниците заявиха, че и орденът, който ще получат посмъртно от българския президент Румен Радев, ще остане в музея. Камък от Батак от далечна България пък е част от надгробния паметник на Макгахан в Ню Легсингтън, върху който е изписано „Макгахан, освободител на България“. В центъра на града се извисява и негов паметник.Потомците на Макгахан споделиха, че за пръв път идват в България, че са много впечатлени и много им харесва страната ни. Те се вълнуват изключително докато се докосват до местата, описани преди повече от столетие от техния прапрадядо. Предстои им да посетят и Батак.„Вдъхновени сме от това, че е приел България като своя кауза, от неговия кураж, от това, че е бил човек, който е изследвал като журналист страданията в поробена България и е искал да направи по – добър света!“ , споделиха с вълнение няколко от присъстващите. Потомците на Макгахан припомниха една негова мисъл: „Ще се срамувам да умра, без да допринеса с нещо за човечеството!“В заключение Михаил Томов обясни, че догодина в Чикаго, за 140-годишнината от Руско-турската война ще бъде открит бюст- паметник, висок 3,50 метра на Макгахан. Проектът е на българския скулптор от Поморие Христо Георгиев, а средствата са осигурени от фондацията.", "date": "2017.06.06", "title": " Кметът на Търново посрещна 13 наследници на журналиста Джанюариъс Макгахан, отразявал Априлското въстание"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%b4%d0%be-1-%d0%bc%d0%bb%d0%bd-%d0%b5%d0%b2%d1%80%d0%be-%d0%bd%d0%b0-%d0%bf%d1%80%d0%be%d0%b5%d0%ba%d1%82/", "text": "„Максималният размер на допустимите разходи за един иновативен проект по мярка 16.1 „Подкрепа за сформиране и функциониране на оперативни групи в рамките на Европейското партньорство за иновации“ от Програмата за развитие на селските райони (2014-2020) е в размер на 1 млн. евро“. Това каза министърът на земеделието, храните и горите Румен Порожанов при откриването на форума „Новите технологии в земеделието“, съобщиха от МЗХ.Той допълни, че до есента ще бъде приета наредбата за мярката, а през ноември ще започне приемът на проекти, като за програмния период до 2020 г. бюджетът по мярката е 20 млн. евро. Министър Порожанов подчерта, че и по инвестиционните мерки 4.1 и 4.2 също приоритетна подкрепа получават проекти, при които иновацията е съществена част. По думите му предстоят промени в наредбата по мярка 4.2, с които определението за иновации няма да бъде толкова рестриктивно.Румен Порожанов каза още, че новите технологии в селското стопанство на терен са вече световна практика и не представляват новост и за нас. „Новото, което искаме да дадем като наш принос в сектора е въвеждане на технологии в комуникацията на сектора с обществото и вътре в него. Днес повече от всякога е необходима обмяната на информация, както в отделните браншове, така и между тях за създаване на цялостна единна политика на бранша“, изтъкна министърът.Министър Порожанов съобщи, че Министерството предвижда ново комуникационно пространство, в което всичко заети в сферата на селското стопанство да могат да обменят опит и идеи, да комуникират помежду си онлайн 24 часа. Тази медийна среда ще даде възможност не само на хората в бранша, а и на цялото общество да е наясно с това какво се прави за повишаване ефективността от нашата работа. „По този начин ще дадем възможност на цялото българско общество не само да знае какво се прави за него в сферата на селското стопанство, а и пряко да участва в процесите. Съзнаваме, че това е една амбициозна задача, но само чрез правилното комуникиране вътре в сектора и на сектора с цялото общество ще намерим най-краткия и ефикасен път за реализация на нашата мисия. Изхранването на един народ не е само стопанска цел, а и човешка кауза“, каза още министърът. Той припомни, че е време на преден план да излязат земеделските производители, а не Министерството и администрацията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Румен Порожанов:  До 1 млн. евро на проект за иновации в земеделието"}
{"url": "https://trud.bg/%d1%82%d1%80%d0%b5%d1%82%d0%b8%d1%8f%d1%82-%d1%82%d0%b5%d1%80%d0%be%d1%80%d0%b8%d1%81%d1%82-%d0%be%d1%82-%d0%bb%d0%be%d0%bd%d0%b4%d0%be%d0%bd-%d1%81%d0%b5-%d0%ba%d0%b0%d0%b7%d0%b2%d0%b0-%d1%8e%d1%81/", "text": "Третият терорист от Лондон се казва Юсеф Загба и е от мароканско-италиански произход, съобщи източник от италианското разузнаване, цитиран от . Според източника майката на Юсеф е италианка и живее в Болоня.Така агенцията потвърди информацията на италианския вестник „Кориере дела Сера“.Според изданието през 2016 г. Загба бил спрян на летището в Болоня, когато се опитал да лети за Сирия.Загба е познат на италианското разузнаване с целите на честите пътувания и при ареста през миналата година е обвинен в международен тероризъм. В телефона му са намерени снимки и материали с религиозно съдържание, но нищо, което да води до фундаментален ислямизъм.Италианските власти са уведомили мароканските и британските разузнавателни служби.Загба е роден в мароканския град Фес през 1995 г.Няколко години след раждането му родителите се разделят и майка му се установява в покрайнините на Болоня. Честите пътувания до Италия са били обект на анализ от антитерористичните звена в Италия, където фигурира под графата „особено опасен“.В последните месеци е бил нает на сезонна работа в ресторант в Лондон.Лондонската полиция все още не е назовала официално третия нападател. „Отправили сме запитвания и когато можем да потвърдим името, ще го направим“, каза говорител на полицията.Имената на другите двама .Пакистанецът Хурам Бут е известен на полицията, но не и следен за подготвени атаки, а Рашид Редуан е от мароканско-либийски произход изобщо не е бил в полицейските регистри. По професия бил готвач.       ", "date": "2017.06.06", "title": " Третият терорист от Лондон се казва Юсеф Загба\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b0%d1%81%d0%b5%d0%bd%d0%be%d0%b2%d0%b3%d1%80%d0%b0%d0%b4-%d0%b4-%d1%80-%d0%b5%d0%bc%d0%b8%d0%bb-%d0%ba%d0%b0%d1%80%d0%b0%d0%b8%d0%b2%d0%b0%d0%bd/", "text": " Кметът на Асеновград д-р Емил Караиванов и главният архитект на общината Константин Атанасов запазват постовете си и няма да бъдат отстранявани от работа, докато трае разследването срещу тях по повдигнатите им общо 5 обвинения. Това реши във вторник тричленен състав на Апелативен съд-Пловдив, ръководен от съдия Иван Ранчев, който потвърди определението на Пловдивския окръжен съд по казуса. Апелативните магистрати прецениха, че няма опасност двамата да повлияят на подчинените си или да попречат на по-нататъшното разследване. Те оставиха без уважение възраженията на апелативния прокурор Светлозар Лазаров, че всичките 32 свидетели по делото са в йерархическа зависимост от двамата обвиняеми, въпреки че в момента те са в платен годишен отпуск. Решението на Апелативния съд е окончателно и не подлежи на обжалване.„Смятам това решение за обективно и се надявам разследването да продължи и безпрепятствено да стигне до това, което като факт ще бе оневиди“, декларира кметът на Община Асеновград д-р Емил Караиванов след края на заседанието. То временно бе прекратено, след като самото му начало апелативният прокурор Андрей Атанасов си направи самоотвод с мотива, че има общи близки и познати с единия от обвиняемите по делото – главния архитект на Асеновград Константин Атанасов. Така се стигна до замяната на Андрей Атанасов с колегата му Светлозар Лазаров, който припомни, че кметът на Асеновград Емил Караиванов е привлечен като обвиняем за длъжностно присвояване в особено големи размери, представляващо особено тежък случай, и за допускане осъществяване на противозаконна дейност в защитена територия за опаз ване на културно наследство – охранителна зона на групов паметник на културата „Метошка махала“.Срещу главния архитект на Асеновград Константин Атанасов е повдигнато обвинение за същото престъпление по чл. 277а, ал.4 от НК, а другите две са за вземане на подкупи – през ноември 2016 г. за съгласуване на инвестиционен проект, и през октомври 2016 г., за да упражни влияние при вземане на решение от длъжностно лице.", "date": "2017.06.06", "title": " Кметът и главният архитект на Асеновград остават на постовете си, няма да ги отстраняват"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%be%d1%82%d0%bf%d1%80%d0%b0%d0%b7%d0%bd%d1%83%d0%b2%d0%b0-%d0%bf%d0%be-%d1%88%d0%b0%d0%bc%d0%bf%d0%b8%d0%be%d0%bd/", "text": "Велико Търново отпразнува по шампионски завръщането на Етър в елита на българския футбол. „Виолетовите” спечелиха първенството във втория ешелон и след по-малко от два месеца ще играят в Първа професионална лига.Във вечерните часове на вчерашния ден великотърновци и фенове на отбора се събраха пред сградата на Общината, за да посрещнат отбора и отпразнуват заедно успеха. Точно в 19,24 ч. футболистите и треньорското ръководство начело със Станислав Генчев пристигнаха с атрактивен двуетажен автобус. Те бяха посрещнати от кмета на Велико Търново Даниел Панов, заместник-изпълнителния директор на българския футболен съюз /БФС/ Антон Попов, председателя на Зоналния съвет на БФС и легенда от САЩ ’94 Бончо Генчев, съотборниците му в славния български тим и в Етър Цанко Цветанов, Илиян Киряков, председателя на УС на Етър проф. Георги Камарашев, много фенове и жители на града, представители на институции.„Вълнението на всички ни е много голямо. Благодаря на играчите и на треньора Станислав Генчев, че възвръщат футболната слава на Велико Търново. Благодаря на ръководството на Етър, на легендите на нашия град от САЩ ’94. Големи адмирации към феновете – битките по терените бяха големи, подкрепата – също! Фенклубовете на много отбори трябва да вземат пример от вас, великотърновци, за начина, по който подкрепяте Етър! Ще продължавам да работя заедно с вас и заедно с екипа ми футболът в Старата българска столица да бъде на достойно място, ще подкрепям всяка добра идея за спортната инфраструктура”, обяви по време на награждаването кметът Даниел Панов. Той изрази надежда, ще в рамките на три месеца стадион „Ивайло” ще има ново осветление. Проектът вече е внесен в Министерството на младежта и спорта.С музиката на рок-легендите  и хита им последва връчване на златните медали и купата за първото място във Втора лига. От името на президента на БФС Борислав Михайлов Даниел Панов получи плакет за особени заслуги за развитието на спорта и футбола.След приемането на купата футболистите на Етър и председателят на Управителния съвет и заместник-кмет проф. Георги Камарашев поднесоха цветя пред Паметната плоча, ознаменуваща създаването на клуба през 1924 г. Последва празнично шествие до площад „Цар Асен – футболистите поздравяваха всички от двуетажния автобус, а феновете мощно скандираха „Само Етър” по великотърновските улици. Крепостта Царевец бе озарена в светлина от факли и във виолетов цвят, а подарък за всички бе прожекцията на аудиовизуалния спектакъл „Царевград Търнов – звук и светлина”.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Велико Търново отпразнува по шампионски завръщането на Етър в елита на българския футбол\t\t\t"}
{"url": "https://trud.bg/%d1%83%d0%b4%d0%b0%d0%b2%d0%b5%d0%bd%d0%b8-%d1%80%d1%83%d0%bc%d1%8a%d0%bd%d1%81%d0%ba%d0%b8-%d0%b0%d0%b3%d0%bd%d0%b5%d1%82%d0%b0-%d0%b8%d0%b7%d0%bf%d0%bb%d1%83%d0%b2%d0%b0%d1%85%d0%b0-%d0%bd%d0%b0/", "text": "Удавени домашни животни изплуват на плажа във варненския квартал Аспарухово. За това сигнализира потребител в социалните мрежи.Животните са с румънски ушни марки, а местните и туристите са притеснени, защото причината за смъртта им е неясна и се опасяват от инфекции.От информацията става ясно, че в рамките на няколко часа, след подаването на сигнал на тел. 112 институциите не са реагирали.С официална информация по случая излязоха от агенцията за безопасност на храните (БАХБ), от където потвърдиха, че животните са румънски. „Удавените и изхвърлени от морето край град Варна и к.к. Златни пясъци, дребни преживни животни, са прибрани и предадени за обезвреждане в Екарисажа в село Тополи“, информираха от БАБХ.И трите животни са били с идентификационна маркировка на едното ухо, която в кода си съдържа инициалите RO. При направената справка във Вет Ис се установи, че животните не са въвеждани в информационната система на БАБХ, което потвърждава румънският им произход, информираха от агенцията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Удавени румънски агнета изплуваха на плаж във Варна"}
{"url": "https://trud.bg/16-%d0%b3-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%b8%d0%b7%d0%b2%d1%8a%d1%80%d1%88%d0%b8%d0%bb-%d0%b3%d1%80%d0%b0%d0%b1/", "text": "Окръжният съд във Велико Търново постанови 1 година и 6 месеца затвор за 22-годишен рецидивист, извършил грабеж.Делото е разгледано по реда на съкратено съдебно следствие при което подсъдимият се е признал за виновен и е приел за верни фактите изложени в обвинителния акт на Окръжната прокуратура в старата столица.Кирил В. е осъден за това, че на 2 септември миналата година във Велико Търново, нападнал жена и и отнел дамска чанта, мобилен телефон „Samsung“, портмоне, несесер с козметика, MP3 плейър „Philips“, два броя флаш памет, други вещи и сумата от 24 лева. Плячката е на обща стойност 328 лева. При злодеянието извършителят употребил сила като издърпал чантата от дясното рамо на пострадалата.Обвиняемият е осъждан многократно за престъпления от общ характер.Кирил В. бил отгледан в изключително лоши условия в град Две могили от баща си, който злоупотребявал с алкохол, периодично му нанасял побой и го гонел от дома им. В края на август 2016г., след поредното изгонване дошъл във Велико Търново. Нощувал на пейка пред Окръжната библиотека, а през деня обикновено стоял пред квартален магазин, където му давали храна. На 2 септември привечер пострадалата посетила магазина, като на излизане местни хора и посочили обвиняемия, като споделили, че се нужда от помощ. Търновката заговорила младия човек,попитала го от каква помощ има нужда, както и че ще се свърже със Социални грижи, за да му помогнат. След като приключил разговора пострадалата си тръгнала, но обвиняемият я последвал, настигнал я в района на крепостта „Царевец“, хванал дамската й чанта и я изтръгнал рязко от рамото й, след което избягал.Кирил В.е в затвора в Ловеч, където изтърпява наказание лишаване от свобода по друга присъда. Наложеното му ново наказание подлежи на обжалване пред Апелативен съд – Велико Търново.", "date": "2017.06.06", "title": " 1,6 г. затвор за рецидивист  извършил грабеж"}
{"url": "https://trud.bg/%d1%81%d1%8a%d1%81%d1%82%d1%83%d0%b4%d0%b5%d0%bd%d1%82-%d0%bd%d0%b0-%d0%bc%d0%b0%d0%ba%d1%80%d0%be%d0%bd-%d0%bf%d1%80%d0%b8%d0%b4%d1%80%d1%83%d0%b6%d0%b8-%d0%b1%d0%be%d1%80%d0%b8%d1%81%d0%be%d0%b2/", "text": "Радослав Точев, който бе съветник на Бойко Борисов в първия му мандат, а след това генерален консул в Ню Йорк (до 2013 г.), бе заедно с премиера при посещението му при френския президент Еманюел Макрон.В края на съвместната пресконференция след срещата в Елисейския дворец Борисов заяви, че Макрон обича България и че „Ради Точев му е състудент“. Малко след това той повика Радослав Точев, който бързо се присъедини към Борисов и Макрон (Вижте в края на видеото по-долу).На евроизборите през 2007 г. Радослав Точев бе втори в листата на ГЕРБ, но се оттегли сам заради пътен инцидент.Радослав Точев е възпитаник на Института за политически науки в Париж, където е учил заедно с Макрон. И двамата са родени през 1977 г.Точев е бакалавър по международна търговия и бизнес администрация, магистър по международни икономически отношения и магистър по публична администрация. Той е роден в Дупница. Когато е на 13 г., заминава за Африка заедно с родителите си. На 15 г. учи в град Троа, област Шампан, във френски лицей. Там завършва средно образование. Диплома от първото си висше в специалността международни икономически отношения получава от Института за политически науки в Париж. Мениджърската му кариера пък започва във френския гигант „Данон“. Следва второ висше в ЕНА – френската школа за висша администрация. Когато Никола Саркози става министър, го взема в своя кабинет като съветник по европейските въпроси. Тъй като Саркози не останал дълго министър, Радослав бил преназначен за парламентарен секретар на френското икономическо министерство.", "date": "2017.06.06", "title": " Състудент на Макрон придружи Борисов в Елисейския дворец (ВИДЕО)\t\t\t"}
{"url": "https://trud.bg/%d0%b1%d0%bb%d0%b8%d0%b7%d0%be-1500-%d0%b4%d0%b5%d1%86%d0%b0-%d0%b2-%d1%81%d0%bb%d0%b8%d0%b2%d0%b5%d0%bd-%d1%83%d1%87%d0%b0%d1%81%d1%82%d0%b2%d0%b0%d1%85%d0%b0-%d0%b2-%d1%83%d1%87%d0%b5%d0%bd%d0%b8/", "text": "Заместник-кметът по хуманитарните дейности на община Сливен Пепа Чиликова връчи купи и грамоти на първенците в общинския кръг на „Ученически игри”, съобщиха от общината.  Чиликова благодари на учителите и организаторите, на спортистите и техните треньори.„Това  са най-мащабните и масови спортни състезания, които са заложени в Националния спортен календар на Министерството на образованието и науката, Министерство на младежта и спорта и преминават през училищен, общински, областен, зонален кръг и Финални състезания /Републикански кръг/“, каза Георги Иванов, директор на общинския Център за подкрепа за личностно развитие – Детски комплекс, организатори на игрите.В Сливен се проведоха състезания в 8 вида спорт – шахмат, бадминтон, тенис на маса, лека атлетика, хандбал, волейбол, баскетбол и футбол, в 3 възрастови групи –  5-7 клас, 8-10 клас, 11-12 клас. В тях взеха участие всички училища от града и няколко училища от селата. Участваха общо 151 отбора с 1486 състезатели. Състезанията се ръководеха от ст. учител Емил Инджелиев.„Община Сливен осигури допълнително гориво за отопление на спортните зали. На Военния стадион се създадоха условия за нормални срещи по футбол. Създадена бе много добра координация и партньорство между организаторите и учителите по спорт от училищата. Обща констатация на спортните специалисти е, че учениците състезаващи се в различните спортни дисциплини са с  добра подготовка”, каза още Георги Иванов.Отборите, класирали се на първите места в отделните дисциплини,  придобиват правото да се явят и участват в Областен кръг на „Ученически игри-2016/2017 година“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Близо 1500 деца в Сливен участваха в „Ученически игри“"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d1%82%d1%80%d0%b8-%d0%bc%d0%be%d0%bc%d1%87%d0%b5%d1%82%d0%b0-%d0%b8%d0%b7%d0%b2%d1%8a%d1%80%d1%88%d0%b8%d0%bb%d0%b8-%d1%81%d0%b5%d1%80/", "text": "Трима непълнолетни, действали като рекетьори и извършили серия грабежи на възрастни хора в разградското село Богданци, задържа полицията. 16-годишният С.К. и година по-големите Р.Р. и Й.Р. засега са уличени в пет грабежа на беззащитни самотни свои съселяни.Те са разкрити и задържани в понеделник в хода на разследването на нощен грабеж в дома на  76-годишния С.Г. и неподвижната му сестра. Към 3 часа, на 27 май, маскираните момчета нахлули в къщата на възрастните хора, които живеели изключително оскъдно. Ударили стопанина и прибрали 1000 лв., които двамата самотници събирали, лишавайки се и от храна, за да пестят за още по-трудни дни. Малките бандити задигнали и личните карти на хората, за да ги рекетират после.След задържането им се оказало, че момчетата, които се смятало, че дебютират в престъпния свят, вече били натрупали и предишен опит в нападения над старци. Оказало се, че те действат от декември насам, тормозейки и грабейки и други възрастни. Цели 4 пъти влизали в дома на 74-годишния И.И. и прибирали със заплахи и сила пари и вещи от стопанина. Предупреждавали го да ги чака ден-два след взимане на пенсия и  я му прибирали.Възрастният човек бил толкова уплашен от грабителите, които нахлували с качулки, за да не ги разпознаят, че не посмял да се оплаче. Те пък станали супер нагли и си мислели, че могат да правят каквото си искат и все ще им се разминава. Така намерили и втора жертва, която да тероризират. Все още не ясно каква сума са прибрали от рекетирания човек. Някои от вещите му вече били намерени.От полицията в Разград допълниха, че тримата имали стройна организация на престъпленията. Те били разпитвани веднага след грабежа от края на май, но изиграли майсторски ролите на добри деца, които не биха посегнали. При разследването обаче полицията все пак успяла да ги разкрие. Изяснява се дали не са имали и други посегателства в селото, за които потърпевшите не са смеели да кажат на никого от страх за живота си.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Арестуваха три момчета, извършили серия грабежи на възрастни и самотни хора\t\t\t"}
{"url": "https://trud.bg/%d1%85%d0%b0%d1%80%d0%b2%d0%b0%d1%80%d0%b4-%d0%b3%d0%be%d0%bd%d0%b8-10-%d1%81%d1%82%d1%83%d0%b4%d0%b5%d0%bd%d1%82%d0%b8-%d0%b7%d0%b0-%d0%be%d0%b1%d0%b8%d0%b4%d0%bd%d0%b8-%d0%bf%d0%be%d1%81%d1%82%d0%be/", "text": "Харвард размисли за приема на 10 студенти заради обидни постове в затворена фейсбук група. От престижното учебно заведение съобщиха, че няма да приемат поне 10 души във випуск 2021 г..Обидните картинки се разменяли в затворена група на студенти от университета. Много от тях били свързани с изнасилване, детска смърт и Холокоста, както и съдържали расистки обиди, предаде .От университета все още не са потвърдили дали това е причината за решението им, но анонимни източници потвърдиха за съществуването на фейсбук постовете пред западни медии.Според правилата за прием на Харвард, учебното заведение може да преразгледа всяка кандидатура, ако „честността и моралът на студентите са под въпрос”.Решението предизвика реакции и на двата полюса. Повечето студенти, както и социалните мрежи, определят действията на учебното заведение като адекватни. Двама преподаватели от престижния университет обаче се обявиха против това, като определиха решението като „драконовско наказание”", "date": "2017.06.06", "title": " Харвард гони 10 студенти за обидни постове във Фейсбук"}
{"url": "https://trud.bg/25-%d0%b4%d0%b2%d0%be%d0%b9%d0%ba%d0%b8-%d0%b1%d0%bb%d0%b8%d0%b7%d0%bd%d0%b0%d1%86%d0%b8-%d1%81%d0%b5-%d1%80%d0%be%d0%b4%d0%b8%d1%85%d0%b0-%d0%b2-%d1%88%d1%83%d0%bc%d0%b5%d0%bd%d1%81%d0%ba%d0%be/", "text": "През миналата година в Шуменско са регистрирани 25 случая на раждане на двойка близнаци и един случай на тризнаци. Спрямо 2015 г. многоплодните раждания са се увеличили с 6 случая, съобщават от местната статистика. Общо 1 568 са новородените за година, като броят на момчета е по-голям, те са 817.Четири бебета през м.г. са били родени от майки-деца на възраст под 15 години. Намаляват децата, родени от жени на възраст над 40 години и от 30 през 2015 г., през миналата са 27. 910 от новородените са извънбрачни, но за 87,5% от тях има данни за бащата, което означава, че се отглеждат от родители, живеещи в съжителство без брак. Тенденцията в област Шумен е от 1995 г., когато 33,8% от новородените са извънбрачни, а през 2013 г. броят им достига 61,2%. През м.г. са 58%. Този дял е над 50% във всички области на страната, с изключение на Разград /48,1%/, Благоевград /43,9%/ и Кърджали /38.4%/.", "date": "2017.06.06", "title": " 25 двойки близнаци се родиха в Шуменско"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81-%d0%bc%d0%b0%d0%ba%d1%80%d0%be%d0%bd-%d0%bf%d0%be%d1%81%d1%82%d0%b0%d0%b2%d0%b8%d1%85%d0%bc%d0%b5-%d0%b4%d0%be%d0%b1%d1%80%d0%be-%d0%bd%d0%b0%d1%87/", "text": "„Мисля, че с новия президент на Франция поставихме едно добро начало на ползотворно сътрудничество, основано на доверие. Радвам се, че г-н Еманюел Макрон прие поканата да посети България и ще го очаквам през месец август“, написа в профила си във фейсбук Бойко Борисов.„По време на срещата ни стана ясно, че се отчитат усилията, които сме положили за справяне с миграционната вълна, отчитат се усилията, които полагаме във финансовата дисциплина, публичните финанси, реформите, които сме направили. Всички в Европа се надяваме неговата енергичност, младост и опит да допринесат за придвижването напред на силна и единна Европа“, пише още премиерът.„България има рядък шанс с предстоящото председателство на ЕС и това, което сме постигнали като авторитет в Европа, да постави темата за влизане в „чакалнята” на Еврозоната, механизма на обменните курсове ERM II. А това означава намаляване на лихвите по кредитите, гарантиране на инвестициите и преодоляване на рисковете за страната ни от Европа на „две скорости”. Работим активно по темата, която утре ще обсъдим и с германския канцлер. Благодаря на президента Макрон за думите му, че България в момента и като стабилност, и като дисциплина, и като финансово-икономически показатели е много по-близко до сърцето на Европа и не е в периферията. Познавам го от времето, когато още беше финансов министър, той харесва нашия регион и това би било от полза за нас“, пише още Борисов.   ", "date": "2017.06.06", "title": " Борисов: С Макрон поставихме добро начало на ползотворно сътрудничество (СНИМКИ)"}
{"url": "https://trud.bg/%d0%b4%d0%b0%d0%bc%d0%b0-%d0%bf%d0%b8%d0%bb%d0%be%d1%82-%d0%bf%d1%80%d0%b8%d0%b7%d0%b5%d0%bc%d0%b8-%d0%bf%d1%8a%d1%80%d0%b2%d0%b8%d1%8f-%d0%bf%d0%be%d0%bb%d0%b5%d1%82-%d0%bd%d0%b0-%d0%b5asyjet-%d0%be/", "text": "Скрасива водна арка на летище Варна беше празнично посрещнат първият полет на най-голямата английска нискотарифна авиокомпания ЕasyJet от Лондон до морския ни аеропорт.Самолетът със 179 пътници на борда беше успешно приземен от дама пилот-британката Лин Кларк.Освен Лондон-Варна компанията ще извършва от 28 юни полети и от Варна до Берлин/Шьонефелд/.Варна е 138-тата дестинация на ЕasyJet и става част от нейните 700 маршрута по света.2200 полети на нискотарифни компании посреща и изпраща тази година летище Варна, посочи неговият шеф Димитър Костадинов. С I полет на ЕasyJet поставяме началото на летния сезон 2017, обяви Улрих Хеппе, главен изпълнителен директор на „Фрапорт Туин Стар“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Дама пилот приземи първия полет на ЕasyJet от Лондон във Варна"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%bb%d0%b5%d0%b3%d0%b5%d0%bd%d0%b4%d0%b0%d1%80%d0%bd%d0%b8%d1%8f%d1%82-%d1%82%d0%b5%d0%bb%d0%b5%d0%b2%d0%b8%d0%b7%d0%b8%d0%be%d0%bd%d0%b5%d0%bd-%d0%b3%d0%be/", "text": "Легендарният телевизионен говорител Манол Къков е починал днес. За това съобщи в социалните мрежи неговото семейството, предаде .Манол е роден 29-ти септември 1963 г. Зрителите у нас свързват гласът му с редица телевизионни продукции на националната телевизия. Дълги години той четеше и анонсите във „Всяка неделя“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Почина легендарният телевизионен говорител Манол Къков"}
{"url": "https://trud.bg/%d0%b8-%d1%8f%d1%80%d0%b8-%d0%bb%d0%b8%d1%82%d0%bc%d0%b0%d0%bd%d0%b5%d0%bd-%d0%b8%d0%b4%d0%b2%d0%b0-%d0%b2-%d1%81%d0%be%d1%84%d0%b8%d1%8f-%d0%b7%d0%b0-%d0%bc%d0%b0%d1%87%d0%b0-%d0%bd%d0%b0-%d0%b3/", "text": "Голаджията, печелил Шампионската лига с „Аякс“ и Купата на УЕФА с „Ливърпул“ се включва в шоуто на Бербатов и Фиго на 14 юниТой се слави като най-великият футболист в историята на Финландия. Първи избор за капитан на страната си между 1996 и 2008 г. Има цели 137 мача и 32 гола за националния отбор, за който играе 21 години.Превръща се в първата суперзвезда на финландския футбол, докато играе за „Аякс“ – 159 мача и 91 гола между 1992 и 1999 г. и още 20 мача и 5 гола след 2002 г. През 1995 г. триумфира с холандския гранд в Шампионската лига. След това завоюва Суперкупата на УЕФА и Междуконтиненталната купа. Тази година е и трети за „Златната топка“. През 1996 е голмайстор в Шампионската лига. 5-кратен шампион на Холандия. След първия си престой в „Аякс“ играе в „Барселона“ и „Ливърпул“. С „Мърсисайдци“ печели Купата на УЕФА през 2001 г., след което вдига още веднъж Суперкупата на УЕФА. Купата на Англия, Купата на Лигата и „Къмюнити Шийлд“ също са в личната му витрина от този успешен сезон. 8 пъти е избиран за футболист на годината от спортните журналисти и 9 пъти от футболната асоциация на Финландия.Яри Литманен! И той ще блести с изявите си в големия мач на 14 юни в София! Финландската суперзвезда е поредното много голямо име в отбора на Луиш Фиго!Обявените звезди дотук: Луиш Фиго Роберто Карлош Робер Пирес Деко Давид Трезеге Кристиан Карембьо Дуайт Йорк Мичел Салгадо Максуел Йенс Леман Франческо Толдо Нуно Гомеш Гайска Мендиета Иван Кордоба Предраг Миятович Яри Литманен Димитър Бербатов Райън Гигс Пол Скоулс Гари Невил Неманя Видич Рио Фърдинанд Патрис Евра Едвин ван дер Сар Роби Кийн Христо Стоичков Красимир Балъков Стилиян Петров Мартин ПетровБербатов покани и 9-има настоящи талантливи български играчи да се докоснат до звездите по време на Мача на годината. Това са Георги Миланов от ЦСКА (Москва) и Ивайло Чочев от „Палермо“, Кирил Десподов и Божидар Чорбаджийски от ЦСКА, Божидар Краев от „Левски“, вдигналите купата на България с „Ботев“ (Пд) Тодор Неделев и Антонио Вутов, Ияд Хамуд от „Локомотив“ (Пловдив) и Кристиян Кръстев от „Славия“, представител на националите до 19 г., които се класираха на Евро 2017.", "date": "2017.06.06", "title": " И Яри Литманен идва в София за Мача на годината"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d0%bf%d1%80%d0%b8%d0%b5%d0%bc%d0%b0%d0%bd%d0%b5%d1%82%d0%be-%d0%bd%d0%b0-%d1%87%d0%b5%d1%80%d0%bd%d0%b0-%d0%b3%d0%be%d1%80%d0%b0-%d0%b2-%d0%bd%d0%b0%d1%82%d0%be/", "text": "В същината си приемането на Черна гора в НАТО е геополитически ход, наложен върху страната в замяна на русофобската й позиция в глобален план, заяви руският министър на външните работи Сергей Лавров, цитиран от ТАСС.“В замяна на придържането й към антируска политика Черна гора бе приета в НАТО. Това ни връща обратно към политиката на разделение,“ коментира Лавров.По негови думи приемането на Черна гора в НАТО е “само и единствено геополитически ход, поради факта, че нито Алианса става по-силен по този начин, нито Черна гора е по-защитена, тъй като и преди не е съществувала реална опасност за нейната сигурност“.", "date": "2017.06.06", "title": " Лавров: Приемането на Черна гора в НАТО е геополитически ход"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%bd%d0%b5-%d0%bc%d0%be%d0%b3%d0%b0%d1%82-%d0%b4%d0%b0-%d0%bf%d0%b8%d1%82%d0%b0%d1%82-%d0%b3%d0%bb%d0%b0%d0%b2%d0%bd%d0%b8%d1%8f-%d0%bf/", "text": "Народното събрание не може да изисква от главния прокурор доклад относно дейността на прокуратурата по конкретно наказателно производство. Това реши единодушно Конституционният съд във връзка с въпрос, поставен от Сотир Цацаров.През ноември миналата година главният прокурор поиска КС да разтълкува второто изречение на нормата на чл. 84, т. 16 от основния закон, която гласи: „Народното събрание изслушва и приема годишните доклади на Върховния касационен съд, на Върховния административен съд и на главния прокурор, внесени от Висшия съдебен съвет, за прилагането на закона и за дейността на съдилищата, прокуратурата и разследващите органи. Народното събрание може да изслушва и приема и други доклади на главния прокурор за дейността на прокуратурата по прилагането на закона, противодействието на престъпността и реализирането на наказателната политика“.Мотив на Цацаров да поиска тълкуване на второто изречение от конституционния текст е „да се предотврати настъпването на неблагоприятни за националната правна система последици“.„В обхвата на израза „други доклади на главния прокурор за дейността на прокуратурата по прилагането на закона, противодействието на престъпността и реализирането на наказателната политика“ по смисъла на чл. 84, т. 16, изречение второ от Конституцията, се включват различни обобщени и аналитични доклади относно осъществяваната дейност на прокуратурата по прилагането на закона, противодействието на престъпността  и реализирането на наказателната политика. Тези доклади са различни по време и/или съдържание от годишните доклади по чл. 84, т. 16, изречение първо от Конституцията, и са предназначени да съдействат за упражняване на конституционните правомощия на Народното събрание.Народното събрание не може да изисква от  главния прокурор доклад  относно дейността на прокуратурата по конкретно наказателно производство“, се казва в решението на Конституционния съд.", "date": "2017.06.06", "title": " Депутатите не могат да питат главния прокурор за конкретни дела"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b4-%d1%80-%d0%ba%d0%b0%d0%bc%d0%b1%d0%b8%d1%82%d0%be%d0%b2-%d0%b4%d0%b0%d0%b2/", "text": "Кметът на община Благоевград д-р Атанас Камбитов ще даде традиционен курбан за здраве и благоденствие на жителите и гостите на града. Събитието ще се проведе на 11. 06. 2017 г. /неделя/ от 12:30 часа в мемориалния комплекс „Памет и Вяра“.Всички желаещи граждани могат да се включат в курбана,  като за целта Община Благоевград организира безплатен транспорт. Първият автобус ще тръгне  в 10:30 часа от спирката на Младежки дом- Благоевград, като през 30 минути ще има превоз.Курбанът за здраве се дава за четвърта поредна година под патронажа на кмета на община Благоевград д-р Атанас Камбитов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM ", "date": "2017.06.06", "title": " Кметът на Благоевград д-р Камбитов дава курбан за здраве в мемориалния комплекс „Памет и вяра“"}
{"url": "https://trud.bg/%d0%b0%d0%bf%d0%b0%d1%88%d0%b8-%d0%b2%d0%bb%d0%b8%d0%b7%d0%b0%d1%82-%d0%b2-%d0%b7%d0%b0%d1%82%d0%b2%d0%be%d1%80%d0%b0-%d0%b7%d0%b0-%d0%be%d0%b1%d0%b8%d1%80-%d0%bd%d0%b0-%d0%b2%d0%b5%d0%bd%d0%b4%d0%b8/", "text": "Двама рецидивисти, разбили и ограбили вендинг-автомати за топли напитки, са осъдени след одобрено от съда споразумение, постигнато с Районна прокуратура – Тетевен.За извършеното деяние Радослав К. ще изтърпи наказание от десет месеца лишаване от свобода, а Ангел А. е осъден на осем месеца затвор при строг режим. И двамата се признаха за виновни.Радослав К. разбил предпазните решетки и изкъртил сейфовете на два вендинг-автомата за топли напитки и в съучастие с Ангел К. отнели от производствен обект чужди движими вещи – общо 53 метра захранващ кабел и ротор от генератор от лек автомобил, на обща стойност 297,48 лв. и от вендинг-автоматите общо 130 лева.Кражбата станала на територията на завод „Елпром“. За извършването й е използван нож.Радослав К. е осъден и за това, че на 27.10.2016 г. в сградата на РУ МВР-Тетевен извършил непристойни действия, изразяващи се в агресивно поведение, викове, буйство, нанасяне на удари с ръце и крака върху метална врата, решетки и легло в полицейския арест и отправяне на псувни към полицейски служители.Споразумението има последици на влязла в сила присъда.", "date": "2017.06.06", "title": " Апаши влизат в затвора за обир на вендинг-машина"}
{"url": "https://trud.bg/83-%d0%be%d1%82-%d0%bc%d0%bb%d0%b0%d0%b4%d0%b8%d1%82%d0%b5-%d1%83-%d0%bd%d0%b0%d1%81-%d0%bf%d1%83%d1%88%d0%b0%d1%82-%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0/", "text": "Младежите на възраст 15-24 години са най-честите потребители на наркотици в България, показват данни в доклад на Европейския център за наблюдение на наркотиците и пристрастяването, представен днес в Брюксел.Най-употребяваното наркотично вещество у нас е марихуаната. 8,3% от младите са я пробвали или я консумират редовно. Екстази взимат 2,9 на сто от българите на възраст 15-34 години, амфетамин – 1,3 на сто, а кокаин – 0,3 на сто.3423 българи се лекуват от наркотична зависимост, предимно към хероин  – 73%.В същото време през 2015 г. страната ни е отделила 2 милиона лева за борба с наркотичните зависимости. През същата години българските съдилища са разгледали 4195 дела, свързани с наркотици.Според приложената статистика в България употребата на канабис и екстази расте постоянно, но намалява интересът към кокаина и амфетамините.Като цяло българите употребяват значително по-често цигари, алкохол и наркотици в сравнение останалите в ЕС, където пък се употребяват повече успокоителни, набавени без лекарско предписание.В доклада е записано, че у нас постоянно расте броят на заразените с болести покрай венозната употреба на наркотици. Всеки десети българин, заразен с ХИВ, е приемал венозно наркотик, показват данните.Българите на възраст 30-35 г., които умират заради употребата на наркотици, са два пъти повече на брой в сравнение с останалите в ЕС. От жертвите на наркотичните зависимости у нас 88 на сто са мъже. От 2008 г. у нас се наблюдава траен спад в броя на смъртните случаи, причинени от приема на наркотик.Повече от 93 млн. европейци са опитвали незаконни наркотици някога през живота си. От метадон са починали повече хора, отколкото от хероин миналата година в Дания, Ирландия, Франция и Хърватия.Доскоро новите, така наречени „дизайнерски дроги” се появяваха една след друга много често, през 2016 г. се забелязва забавяне на тези темпове, отчита европейският доклад за наркотиците, цитиран от . Мястото на търговията на дизайнерските дроги все повече се мести от уличните магазини към интернет. Опасното е, че те стават все по-силни и все по-често са причина за смъртни случаи.Нарастваща заплаха за здравето са новите синтетични опиоиди, имитиращи въздействието на хероина и морфина, се казва в годишния доклад. В Европа са установени 25 нови вида от тях в последните седем години. Те могат да доведат до смъртен изход.Предлагат се под различни форми – таблетки, прахове, капсули, течност, а напоследък и като назален спрей. Тъй като малки количества са достатъчни за хиляди дози, те се транспортират и укриват по-лесно и са истинско предизвикателство за службите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " 8,3% от младите у нас пушат марихуана\t\t\t"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0%d1%82%d0%b0-%d0%b0%d1%81%d0%be%d1%86%d0%b8%d0%b0%d1%86%d0%b8%d1%8f-%d0%b8%d1%81%d0%ba%d0%b0-%d0%b4%d0%b0-%d1%81%d0%b5-%d1%81%d0%b2%d0%b8/", "text": "Националната асоциация на тютюнопроизводителите – 2010 е внесла писмо в деловодството на Министерство на Земеделие, храните и горите  с искане  министър Румен Порожанов да свика Консултативен съвет  по тютюна, съобщава .От „Национална Асоциация на тютюнопроизводителите – 2010“  настояват за актуализиране участниците в съвета поради структурни промени в ръководството на аграрното ведомство, както и за провеждане на заседание не по-късно от края на месец юли 2017 г.Искането е провокирано от спешна необходимост за решаване на неотложни въпроси, касаещи сектор „Тютюн“ като необходимостта от национален дебат за бъдеща Обща селскостопанска политика (ОСП) на Европейски съюз (ЕС) след 2020 и мястото на тютюна в българската позиция, председателство на България на Съвета на ЕС през 2018 г., преходна национална помощ за тютюн  кампания 2017 и бъдеще на схемата, необвързана с производство.Писмото е с копие до ресорният зам.- министър на МЗХГ Д-р Цветан Димитров и Дирекция „Биологично земеделие и растениевъдство“ в земеделското министерство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Националната асоциация иска да се свика Консултативен съвет по тютюна\t\t\t"}
{"url": "https://trud.bg/%d0%b4%d0%b2%d0%b5-%d0%b1%d0%b0%d0%b1%d0%b8-%d1%85%d0%b2%d1%8a%d1%80%d0%bb%d0%b8%d1%85%d0%b0-11-890-%d0%bb%d0%b5%d0%b2%d0%b0-%d0%ba%d1%80%d0%b0%d0%b9-%d0%ba%d0%be%d1%84%d0%b8-%d0%b7%d0%b0-%d1%81%d0%bc/", "text": "Само за час банда измамници прибраха  близо 12 000 лева от две пенсионерки в Монтана. Възрастните жени били заблудени от престъпниците, че помагат на МВР да залови апаши и оставили парите си до кофи за боклук, едната от тях – пред Съдебната палата, съобщиха от Областната дирекция на МВР.В понеделник към 9,30 ч. на домашния телефон на 71-годишна жителка на Монтана се обадил мъж, който се представил за дознател от полицията и заявил, че в града се провежда полицейска операция за залавянето на група телефонни измамници. Мнимият полицай поискал бабата да остави всичките си спестявания на място, където ще чакат и ще бъдат заловени апашите. Жената събрала 1 890 лева, увила ги в найлонов плик и ги поставила пред боклукчийски контейнер до Съдебна палата в града.Половин час след като се прибрала у дома пенсионерката разбрала, че е измамена и позвънила на тел. 112 за помощ. По случая е образувано досъдебно производство.Същият ден – час по-късно, непознат се обадил и на домашния телефон на 67 годишна жена в Монтана. По същата схема мъжът се представил за дознател от полицията и поискал от пенсионерката помощ за провеждане на МВР операция за залавянето на телефонни измамници. Жената увила всичките си спестени 10 000 лева в черен плик, оставила ги до контейнер в квартал „Мала Кутловица“ и си отишла вкъщи.Скоро обаче също разбрала, че е станала жертва на измамниците, които уж щели да бъдат заловени с нейна помощ и се обадила на тел. 112. Районното управление на полицията в Монтана издирва апашите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Две баби хвърлиха 11 890 лева край кофи за смет в Монтана\t\t\t"}
{"url": "https://trud.bg/%d0%bf%d0%be%d1%8f%d0%b2%d0%b8-%d1%81%d0%b5-%d0%b7%d0%b0%d0%bf%d0%b8%d1%81-%d0%be%d1%82-%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%88%d0%b2%d0%b5%d0%b4%d1%81/", "text": "Появи се видеозапис на шведския турист, който  Клипът беше показан от . Агресивният турист е издирен и разпознат от жертвата.За нападението няма причина. Пострадалата чистела фоайето на хотела, когато туристът се приближил. Попитала го на английски какво иска, а в отговор получила ритник в главата, от който изпаднала в безсъзнание.След случката агресивният мъж е изгонен, но почивката му в курорта продължава, тъй като е бил арестуван за кратко.53-годишният турист е дошъл на почивка с брат си и още с отсядането им в хотела на персонала му направило впечатление, че се държат неадекватно.Очаква се в 14:30 ч. главният прокурор Сотир Цацаров да даде изявление по темата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Появи се запис от нападението на шведски турист над камериерка в Слънчев бряг (ВИДЕО)"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8%d1%8f%d1%82-%d0%b2-%d0%b1%d1%83%d1%80%d0%b3%d0%b0%d1%81-%d1%80%d1%83%d1%81%d0%bd%d0%b0%d0%ba-%d0%bd%d0%b5-%d0%bc%d0%be%d0%b3%d0%b0-%d0%b4/", "text": "Руснакът, , е известен още с името Свами. Той пребивавал у нас в Бургас и София.Той пристигнал заедно със съпругата си, но после и изникнали ангажименти в Холивуд и тя заминала за САЩ. Пред съда Свами заяви, че не му е комфортно в нашия арест, защото като учител по йога бил свикнал да спи с вдигнати крака, което не му се позволявало. Освен това, в храната имало много захар, каквато той не консумирал.Срещу Свами в Русия има дело за убийство на 7-годишно момче.По данни на Интерпол той се сочи като лидер на криминална група. Руснакът набирал момичета от Русия, Украйна, и Беларус по интернет и разпространявал порнокадри с тях в САЩ, Европа, Мексико. Държал се грубо към участниците в групата и техните деца и ги малтретирал. Момичетата са били принуждавани да прекратят всякакви контакти с техните близки, да имат сексуални отношения с лицето, да участват във филми с порнографско съдържание и да проституират, съобщиха от прокуратурата в Бургас.Руснакът поиска политическо убежище у нас, защото каза, че в родината му имало „голяма преса“ и бил натопен.Адвокатът му пледира, че е невъзможно той да е извършил убийството на момчето, защото на посочената дата 18- ти юни 2016- та година, той се намирал у нас.Срещу Свами руският съд има и други обвинения – в сексулно насилие над момичета и мъчения на непълнолетни.", "date": "2017.06.06", "title": " Арестуваният в Бургас руснак: Не мога да спя с вдигнати крака в ареста"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%be%d1%82%d0%bf%d1%80%d0%b0%d0%b7%d0%bd%d1%83%d0%b2%d0%b0-%d0%b7%d0%b0%d0%b2%d1%80%d1%8a%d1%89%d0%b0%d0%bd%d0%b5/", "text": "Велико Търново отпразнува по шампионски завръщането на Етър в елита на българския футбол. „Виолетовите” спечелиха първенството във втория ешелон и след по-малко от два месеца ще играят в Първа професионална лига.Във вечерните часове на вчерашния ден великотърновци и фенове на отбора се събраха пред сградата на Общината, за да посрещнат отбора и отпразнуват заедно успеха. Точно в 19,24 ч. футболистите и треньорското ръководство начело със Станислав Генчев пристигнаха с атрактивен двуетажен автобус. Те бяха посрещнати от кмета на Велико Търново Даниел Панов, заместник-изпълнителния директор на българския футболен съюз /БФС/ Антон Попов, председателя на Зоналния съвет на БФС и легенда от САЩ ’94 Бончо Генчев, съотборниците му в славния български тим и в Етър Цанко Цветанов, Илиян Киряков, председателя на УС на Етър проф. Георги Камарашев, много фенове и жители на града, представители на институции.„Вълнението на всички ни е много голямо. Благодаря на играчите и на треньора Станислав Генчев, че възвръщат футболната слава на Велико Търново. Благодаря на ръководството на Етър, на легендите на нашия град от САЩ ’94. Големи адмирации към феновете – битките по терените бяха големи, подкрепата – също! Фенклубовете на много отбори трябва да вземат пример от вас, великотърновци, за начина, по който подкрепяте Етър! Ще продължавам да работя заедно с вас и заедно с екипа ми футболът в Старата българска столица да бъде на достойно място, ще подкрепям всяка добра идея за спортната инфраструктура”, обяви по време на награждаването кметът Даниел Панов.Той изрази надежда, ще в рамките на три месеца стадион „Ивайло” ще има ново осветление. Проектът вече е внесен в Министерството на младежта и спорта.С музиката на рок-легендите QUEEN и хита им We Are The Champions последва връчване на златните медали и купата за първото място във Втора лига. От името на президента на БФС Борислав Михайлов Даниел Панов получи плакет за особени заслуги за развитието на спорта и футбола.След приемането на купата футболистите на Етър и председателят на Управителния съвет и заместник-кмет проф. Георги Камарашев поднесоха цветя пред Паметната плоча, ознаменуваща създаването на клуба през 1924 г. Последва празнично шествие до площад „Цар Асен I” – футболистите поздравяваха всички от двуетажния автобус, а феновете мощно скандираха „Само Етър” по великотърновските улици. Крепостта Царевец бе озарена в светлина от факли и във виолетов цвят, а подарък за всички бе прожекцията на аудиовизуалния спектакъл „Царевград Търнов – звук и светлина”.", "date": "2017.06.06", "title": " Велико Търново отпразнува завръщането на „Етър“ в елита (СНИМКИ)"}
{"url": "https://trud.bg/%d1%88%d1%83%d0%bc%d0%b5%d0%bd-%d0%bf%d0%be%d0%bb%d1%83%d1%87%d0%b0%d0%b2%d0%b0-97-000-%d0%bb%d0%b2-%d0%b7%d0%b0-%d0%bc%d0%b5%d1%80%d0%ba%d0%b8-%d1%81%d1%80%d0%b5%d1%89%d1%83-%d0%bc%d1%80%d1%8a%d1%81/", "text": "Община Шумен ще получи 97 456 лв. за програма с мерки срещу замърсяването на атмосферния въздух. Средствата са от ПО“Околна среда“, а договорът за изпълнение на проекта ще бъде подписан в екоминистерството.Проектът е с продължителност 22 месеца и за това време екип от специалисти ще направят оценка на качеството на въздуха, ще анализират източниците на замърсяване и ще набележат конкретните дейности за подобряване състоянието на въздуха, каза Живка Атанасова, еколог в общината.Основен проблем са финните прахови частици особено през зимните месеци декември-януари.При средно дневна норма от 50 микрограма/1 куб. м. и допустимото превишаване от 35 пъти в годината, през м.г. превишение е отчетено 57 пъти. В момента шуменци получават ежедневна информация за състоянието на въздуха, но идеята е система да показва моментното му състояние.След реализация на проекта общината ще може да кандидатства за средства за закупуване на почистваща техника, миещи машини за улиците, реорганизация на автомобилното движение, ограничаване ползването на определен тип гориво.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Шумен получава 97 000 лв. за мерки срещу мръсния въздух"}
{"url": "https://trud.bg/%d0%b4%d0%be-6-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b5%d0%ba%d1%81%d0%b2%d0%be%d0%b5%d0%bd%d0%b5%d0%bd-%d1%81%d1%82%d1%80%d0%b5%d0%bb%d1%8f%d0%bb/", "text": "Районна прокуратура-Пловдив задържа за 72 часа 56-годишния Димитър Ковачев, на когото е повдигнато обвинение за нанасяне на средна телесна повреда по хулигански подбуди – престъпление по чл.131 т.12 във връзка с чл. 129 ал.2 във връзка с ал. 1 от Наказателния кодекс. Законът предвижда лишаване от свобода до 6 години за бившия военен, който на 3 юни (събота) в междублоково пространство в жк „Тракия“ в Пловдив е произвел 7 изстрела със законно притежаван пистолет „Макаров“. Димитър Ковачев е прострелял в крака 44-годишния Веселин Балев и питбула му Нерoн.Пострадалият мъж е бил настанен в болница за лечение, а кучето във ветеринарна клиника, където е претърпяло операция и е върнато на собствениците му. По делото са извършени процесуално-следствени действия – оглед на местопроизшествие, разпити на свидетели, иззет е пистолетът „Макаров“, 2 пълнителя и 73 патрона и са назначени експертизи.На 7 юни (сряда) от Районна прокуратура-Пловдив ще внесат в съда искане за вземане на мярка за неотклонение „задържане под стража“ спрямо 56-годишния Димитър Ковачев. От прокуратурата под тепетата уточниха за „Труд“, че на бившия военен не е повдигано обвинение за опит за убийство, а само и единствено за нанасяне на телесна повреда.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " До 6 години затвор за ексвоенен, стрелял по мъж и питбул в Пловдив\t\t\t"}
{"url": "https://trud.bg/%d0%ba%d0%be%d0%bd%d1%84%d0%b8%d1%81%d0%ba%d1%83%d0%b2%d0%b0%d1%85%d0%b0-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d0%b4%d1%8a%d1%80%d0%b2%d0%b0-%d1%81%d0%bb%d0%b5%d0%b4-%d0%b4%d0%be/", "text": "Служители от Държавно горско стопанство в Шумен откриха незаконно добити дърва за огрев в частен дом в Шумен. Дървесината била в гараж на улица „Георги Раковски“. До находката се стигнало по сигнал, подаден от наблюдателни граждани. При направената на място проверка станало ясно, че в помещението се съхраняват 4 кубика дърва за огрев, като те нямат превозен билет и не са маркирани с контролна марка, което ги прави незаконни.Дървесината е конфискувана, а на собствениците е съставен акт.За такива нарушения Закона за горите предвижда глоба, а според Наказателния кодекс деянието се наказва с до 6 години лишаване от свобода и до 2000 лв. глоба.От ДГС-Шумен призовават гражданите да не купуват дървесина без превозен билет, както и немаркирана с контролна марка. За всички нарушения шуменци, както и жителите на областта, могат да съобщават на тел.112. Сигналите се проверяват от служители на стопанството.", "date": "2017.06.06", "title": " Конфискуваха незаконни дърва след донос"}
{"url": "https://trud.bg/%d0%be%d1%82%d0%ba%d1%80%d0%b0%d0%b4%d0%bd%d0%b0%d1%85%d0%b0-%d0%bc%d0%b5%d0%b4%d0%bd%d0%b8-%d0%b8%d0%b7%d0%b4%d0%b5%d0%bb%d0%b8%d1%8f-%d0%b7%d0%b0-%d0%bd%d0%b0%d0%b4-20-000-%d0%bb%d0%b2-%d0%be%d1%82/", "text": "Служители на Първо РУ на МВР-Пловдив разследват сигнал за взломна кражба на медни изделия на обща стойност над 20 000 лв. от хале на търговско дружество на бул. „Цар Борис Трети Обединител“ в района на надлез „Родопи“ в града под тепетата.Според първоначалната информация посегателството е извършено в нощта срещу понеделник след счупване на прозорец на халето. По случая е образувано досъдебно производство срещу неизвестен извършител.В Пето РУ на МВР-Пловдив пък е образувано досъдебно производство във връзка с кражба от бензиностанция „Петрол“ на бул. „Найчо Цанов“ край спортна зала „Колодрума“.Сигналът е подаден в понеделник от 66-годишна служителка в обекта, която пред разследващите разказала, че около 15 часа на 2 юни (петък) заредила с гориво за 40 лв. лек автомобил „Опел“, чийто водач влязъл в колата и накарал спътничката си да заплати сумата през спуснатия прозорец.Служителката се протегнала да вземе парите, но внезапно шофьорът подал газ и потеглил рязко, при което жената била повлечена от автомобила, паднала на земята и се наложило да й бъде оказана спешна медицинска помощ.Авторите на кражбата се издирват, като разследващите дори разполагат с регистрационния номер на опела, но не е изключено и той да се окаже краден. Предстои материалите по случая да бъдат внесени в Районна прокуратура-Пловдив.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Откраднаха медни изделия за над 20 000 лв. от хале край надлез „Родопи“ в Пловдив"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b0%d1%82%d0%b0-%d1%84%d0%b8%d1%80%d0%bc%d0%b0-%d1%85%d1%8a%d1%81-%d0%ba%d1%83%d0%bf%d0%b8-%d1%84%d0%b0%d0%bb%d0%b8%d1%80%d0%b0%d0%bb%d0%b8/", "text": "Най-голямата фирма за производство и търговия на метал -пловдивската „Хъс“ купи фалиралия завод „Полимери“ в Девня, съобщи за „Труд“ кметът Свилен Шитов.Сделката, сключена миналия петък, е за близо 15 млн.лева, като повече от половината от тях са за терена  над 1000 дка и сградите. 2% от цената като данък придобиване  отиват в местната хазна. Очаква се новият собственик да разкрие 600 работни места. До края на годината опасният трихлоретан, който се съхранява на територията на „Полимери“, трябва  да бъде транспортиран за утилизация във френски завод.Предприятието на Николай Банев беше обявено в неплатежоспособност през декември 2012 г. с решение на Варненския окръжен съд .АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Пловдивската фирма „Хъс“ купи фалиралия завод в Девня\t\t\t"}
{"url": "https://trud.bg/%d0%b7%d0%b0%d1%80%d0%b5%d0%b6%d0%b4%d0%b0%d1%82-%d1%85%d0%be%d1%82%d0%b5%d0%bb%d0%b8%d1%82%d0%b5-%d1%81-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d1%82%d1%83%d1%80%d0%b8%d1%81%d1%82/", "text": "За първи път това лято хотелите във Варна и курортите Златни пясъци и Св. Св. Константин и Елена ще бъдат заредени с над 300 000 туристически карти, които ще се раздават безплатно на гостите. Това съобщиха от общинската дирекция „Туризъм“, по чиято инициатива се предоставя новата екстра.Картите включват най-популярните забележителности на морската столица и околностите й, както и паметниците на културно-историческото наследство. Сред включените обекти са Катедралният храм „Св. Успение Богородично“, музеите във Варна, Делфинариума, Аквариума, природен парк „Златни пясъци“ и др.", "date": "2017.06.06", "title": " Зареждат хотелите с безплатни туристически карти"}
{"url": "https://trud.bg/%d0%b4%d0%b8%d1%80%d0%b5%d0%bd-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%b2-%d1%80%d1%83%d1%81%d0%b8%d1%8f-%d0%b3%d1%83%d1%80%d1%83-%d0%bf%d0%be%d0%b8%d1%81%d0%ba%d0%b0-%d0%bf/", "text": "Апелативният съд в Бургас остави в ареста руския гражданин /на 40 г. от Хабаровск, Амурска област/, . В родината му срещу него е заведено дело за убийство на 7 годишно момче, което било в безпомощно състояние. Руснакът поиска политическо убежище у нас, защото каза, че в родината му имало „голяма преса“ и бил натопен.Руснакът, който е известен още с името Свами, пребивавал у нас в Бургас и София. Той пристигнал заедно със съпругата си, но после й изникнали ангажименти в Холивуд и тя заминала за САЩ. Пред съда Свами заяви, че не му е комфортно в нашия арест, защото като учител по йога бил свикнал да спи с вдигнати крака, което не му се позволявало. Освен това в храната имало много захар, каквато той не консумирал.Адвокатът му пледира, че е невъзможно той да е извършил убийството на момчето, защото на посочената дата 18- ти юни 2016- та година, той се намирал у нас.Срещу Свами руският съд има и други обвинения- в сексулно насилие над момичета и мъчения на непълнолетни.По данни на Интерпол той се сочи като лидер на криминална група. Руснакът набирал момичета от Русия, Украйна, и Беларус по интернет и разпространявал порнокадри с тях в САЩ, Европа, Мексико. Държал се грубо към участниците в групата и техните деца и ги малтретирал. Момичетата са били принуждавани да прекратят всякакви контакти с техните близки, да имат сексуални отношения с лицето, да участват във филми с порнографско съдържание и да проституират, съобщиха от прокуратурата в Бургас.За задържания неофициално се говори, че е ръководел сектата Каула Дхарма (б. а. – от санскрит: път към семейството). Той се провъзгласявал за божество и изисквал от жените да го следват и да му се подчиняват.В съда той бе придружаван от само една млада жена, която видимо се вълнуваше от хода на заседанието. Тя се представи като Таня и показа клипче на телефона си, направено съвсем скоро. Според нея, на записа се виждало детето, за което се твърди, че Свами е убил.Прокурор Йовита Григорова заяви, че задържаният е обществено опасна личност и ако бъде пуснат, има вероятност да се укрие.", "date": "2017.06.06", "title": " Дирен за убийство в Русия гуру поиска политическо убежище у нас"}
{"url": "https://trud.bg/%d0%b5%d0%bc%d0%b8%d1%80%d1%8a%d1%82-%d0%bd%d0%b0-%d0%ba%d1%83%d0%b2%d0%b5%d0%b9%d1%82-%d1%89%d0%b5-%d0%bf%d0%be%d1%81%d0%b5%d1%82%d0%b8-%d1%81%d0%b0%d1%83%d0%b4%d0%b8%d1%82%d1%81%d0%ba%d0%b0-%d0%b0/", "text": "Емирът на Кувейт ще посети Саудитска Арабия във вторник, за да проведе разговори, насочени към разрешаване на дипломатическа криза между Катар и арабските нации.„Днес емирът се отправя на пътуване до Саудитска Арабия. Ние се молим на Бога да му помогне да успее да постигне единство в Персийския залив“, заяви един от депутатите по време на парламентарна сесия, предаде АФП.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Емирът на Кувейт ще посети Саудитска Арабия в опит за решаване на кризата"}
{"url": "https://trud.bg/%d0%b8%d1%81%d1%82%d0%be%d1%80%d0%b8%d1%8f%d1%82%d0%b0-%d0%bd%d0%b0-%d0%b1%d0%b0%d0%bb%d1%87%d0%b8%d0%ba-%d0%be%d0%b6%d0%b8%d0%b2%d1%8f-%d0%bd%d0%b0-%d1%84%d0%b0%d1%81%d0%b0%d0%b4%d0%b0%d1%82%d0%b0/", "text": "Освен Двореца на бившата румънска кралица и голфигрищата, възстановената над 100-годишна мелница в Белия град става хит за атрактивни сватби край морето. Обновената красива сграда на брега ще приюти ритуалната зала на община Балчик, съобщи за „Труд“ зам.-кметът Димитрин Димитров.Напливът е голям, само за тази година заявките за венчавки са близо 200, а от сега графикът до септември 2018г. е пълен. Младоженците са от цяла Европа, Канада, Индия и Япония.Фасадата на балчишката мелница се превърна в огромен екран, на който премиерно показаха онази вечер 10-те видеоклипа с историческите и културни забележителности на древния град. Атрактивната визуализация на седемте цивилизации край морето тук, е направена по общ проект между община Балчик и община Мангалия по програмата за трансгранично сътрудничество „Interreg V-A Румъния-България 2014-2020 г с финансов ресурс от близо 1.5 млн. евро.3D филмите с продължителност по 2 минути ще се въртят за туристи и гости на града до края на лятото. Кадрите показват храма на Великата майка на боговете-Кибела, късноантичната крепост „Дионисополис“, страховитото земетресение в средата на VIв. и огромната вълна, която залива града, Ботаническата градина, Двореца“Тихото гнездо“ и др.Балчишката мелница, строена през 1909 г.,е паметник на културата и с европейско финансиране от над 5.5 млн.лева е превърната в културен и туристически център на града.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Историята на Балчик оживя на фасадата й с 3D филми\t\t\t"}
{"url": "https://trud.bg/%d0%bf%d0%be%d0%b2%d1%80%d0%b5%d0%b4%d0%b0-%d0%b2-%d0%b0%d1%81%d0%bf%d0%b8%d1%80%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d1%81%d1%83%d0%bf%d0%b5%d1%80%d0%bc%d0%b0%d1%80%d0%ba%d0%b5%d1%82/", "text": "Повреда в аспирацията на кухнята на супермаркет „Идея“ в центъра на Пазарджик предизвика пожар във вторник малко преди 11 часа сутринта. На мястото на инцидента веднага са изпратени два екипа огнеборци, които потушили пламъците за по-малко от 20-ина минути.Пожарът не е нанесъл сериозни материални щети и няма опасност за живущите в жилищната сграда, залепена до хипермаркета на улица „Струма“, увериха от Пожарната в Пазарджик. Натрупаните по стените на ламаринените тръбопроводи на аспираторната система мазнини са пламнали при запалване нa скарата в кухненския блок на кулинарната част на магазина.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Повреда в аспирацията на супермаркет предизвика пожар в центъра на Пазарджик"}
{"url": "https://trud.bg/%d0%bd%d0%b5%d0%b4%d0%b5%d0%bb%d0%b5%d0%b2-%d0%b0%d1%83%d1%82-%d0%be%d1%82-%d0%bc%d0%b0%d0%b9%d0%bd%d1%86-%d0%b8-%d0%b7%d0%b0-%d0%bd%d0%be%d0%b2%d0%b8%d1%8f-%d1%81%d0%b5%d0%b7%d0%be/", "text": "Новият треньорски щаб на „Майнц“ в лицето на наставника Сандро Шварц няма да разчита на Тодор Неделев през следващия сезон. Това обяви спортният директор на клуба Роувен Шрьодер.„Не мислим за бъдещето на Неделев – призна Шрьодер пред „Кикер“. – Той се представя добре в „Ботев“ (Пловдив) и разговорите за него с България вървят добре“.", "date": "2017.06.06", "title": " Неделев аут от „Майнц“ и за новия сезон"}
{"url": "https://trud.bg/%d0%b4%d0%b0%d0%bd%d1%8a%d1%87%d0%bd%d0%b8%d1%82%d0%b5-%d1%89%d0%b5-%d1%81%d0%bb%d0%b5%d0%b4%d1%8f%d1%82-%d0%bf%d0%be%d0%b4-%d0%bb%d1%83%d0%bf%d0%b0-%d0%b8-%d0%bc%d0%b0%d0%bb%d0%ba%d0%b8%d1%82%d0%b5/", "text": "Ежедневни проверки започва НАП-Варна и в малките хотелчета край морето. Целта е да се изсветли максимално отчитането на реализирани нощувки през активния сезон, стана ясно на работна среща между ръководството на териториалната дирекция на НАП и представители на туристическия бранш.Контролът над големите хотели в комплексите ще е улеснен чрез директна връзка с туроператорските фирми, които по електронен път ще подават в приходната агенция данни за броя на гостите и престоя им. Инспекторите ще проверяват всеки сигнал от граждани и институции за нарушения на данъчното и осигурително законодателство, подчертаха от НАП. И предупредиха, че търговците, които не издават касови бонове или не са свързали касовите си апарати с приходната агенция рискуват да останат без работа за срок до 30 дни. От началото на годината за подобни нарушения НАП-Варна е запечатала временно 190 обекта.След като миналото лято т.нар. фискални КПП-та в курортите доведоха до ръст на бюджетните постъпления от доставчици със 71 млн. лв. и този сезон на входовете на Албена, Златни пясъци и Св. Св. Константин и Елена ще има денонощен контрол на движението на рискови стоки като цигари и алкохол.В проверяващите екипи на НАП ще участват и публични изпълнители. Присъствието им ще гарантира светкавично изземане на оборота от касите на обекти с публични и непогасени в законния срок задължения.„Желанието ни през това лято е съвместно с бизнеса да сведем до минимум данъчните нарушения и съставянето на актове по Северното Черноморие“, обяви директорът на НАП-Варна Милена Колева.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Данъчните ще следят под лупа и малките хотели по морето"}
{"url": "https://trud.bg/%d0%bb%d0%b5%d1%81%d0%be%d0%b2%d1%8a%d0%b4%d0%b8-%d0%be%d0%b1%d1%81%d1%8a%d0%b6%d0%b4%d0%b0%d1%85%d0%b0-%d0%bf%d1%80%d0%be%d0%b1%d0%bb%d0%b5%d0%bc%d0%b8-%d1%81-%d1%86%d0%b5%d1%80%d0%be%d0%b2%d0%b8/", "text": "Съвещания по стопанисване на горите организира Северноцентрално държавно предприятие – Габрово, съвместно с Регионалните дирекции по горите в Русе и Велико Търново.Домакин на срещата, провела се на територията на РДГ – Русе бе Държавно горско стопанство Сеслав, гр. Кубрат. В съвещанието участваха лесовъди от стопанствата в териториалния обхват на дирекцията – ДГС Бяла, ДЛС Воден, ДЛС Дунав – Русе, ДЛС Каракуз – Дулово, ДГС Разград, ДГС Сеслав – Кубрат, ДГС Тутракан и ДГС Силистра.На експертната среща присъстваха инж. Емил Ракъджиев и инж. Мартин Тодоров от Изпълнителна агенция по горите, заедно с доц. д-р Миглена Жиянски и доц. д-р Груд Попов от Институт за гората при БАН. Участие в съвещанието взеха още експерти от РДГ – Русе и Северноцентралното държавно предприятие, както и инж. Тодор Бонев, зам. директор на предприятието.Проблеми, свързани със стопанисването на издънковите церови и смесени гори, обсъдиха лесовъдите. Липовите и церовите гори, заедно с дървесните видове зимен и летен дъб, благун, планиски ясен, клен, мъждрян и др., са основна част от облика на естествената горска растителност в района на Лудогорието и Дунавската равнина. Тези гори заемат значителна част и от местообитанията от защитените зони по Натура 2000, попадащи в обхвата на РДГ – Русе.Регионалното съвещание по стопанисване на горите на територията на РДГ – Велико Търново се проведе в районите на ДГС Севлиево и ДЛС Росица, в предварително определени насаждения. В дискусиите участваха лесовъди от стопанствата в Буйновци, Габрово, Горна Оряховица, Елена, Плачковци, Свищов, Севлиево, Болярка и Росица, попадащи на територията на великотърновската дирекция по горите.Участие взеха също представители на ИАГ, Института за гората при БАН, зам. директорът на СЦДП – Габрово инж. Тодор Бонев, директорът на РДГ – В.Търново инж. Николай Николов, инж. Петър Воденичаров – зам. директкор на РДГ В.Търново, експерти от РДГ и СЦДП, а също и частно практикуващи лесовъди.Стопанисване на издънковите дъбови гори, стопанисване на високостъблените букови гори и технологии за провеждане на сечите, бяха сред обсъжданите теми. На съвещанието бе коментирана още и необходимостта от изменения и допълнения на Наредба № 8 от 05.08.2011 год. за сечите в горите, с които да се диференцира стопанисването на насажденията със семенен произход и на тези с издънков произход, определени за превръщане в семенни.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Лесовъди обсъждаха проблеми с церовите и смесени горите"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d1%80%d0%be%d0%ba%d1%83%d1%80%d0%be%d1%80-%d0%be%d1%82-%d0%bf%d0%bb%d0%b5%d0%b2%d0%b5%d0%bd-%d0%b7%d0%b0-%d1%83%d1%87%d0%b0%d1%81%d1%82/", "text": "Прокурор от Плевен е в бил задържан днес в Столичната съдебна палата по обвинение за участие в организирана престъпна група за рекет. Подробности около разследването изнесе лично главният прокурор Сотир Цацаров.Димитър Захариев е бил задържан именно в Съдебната палата, където се е явявал като подсъдим по друго дело, което се води срещу него повече от година. Междувременно въпреки делото и въпреки съмненията към него, той е продължавал да бъде прокурор в Плевен.Сега са събрани достатъчно доказателства, че той е част от групата на плевенския криминално проявен Камен Балбузанов – Куката, който отскоро е подсъдим за организирана престъпна група в специализираната прокуратура, предаде .Освен Захариев днес в Плевен е бил задържан и служител на дирекция „Охрана“ към Министерство на правосъдието, също за участие в организираната престъпна група на Куката.Отделно Захариев и другият задържан имат обвинения за това, че са заплашвали с убийство свидетели, които са давали показания пред прокуратурата за действията на тази група.„Аз искам да ви обърна внимание още веднъж или да ви обърна внимание дори не толкова върху поведението на прокурора, колкото върху поведението на не по-малко укоримо, на служителя от главна дирекция „Охрана“. „Ти няма ли да почерпиш, че ще ставаш вдовица. Кажи на твоя мъж да внимава какво говори и какво прави, защото като излезе Куката от затвора ще го убие“, цитира главният прокурор Цацаров.От прокуратурата, главният прокурор и шефът на спецпрокуратурата, бяха категорични, че държавното обвинение ще продължава и занапред да действа по този начин срещу представители на прокуратурата, които нарушават закона.Главният прокурор се надява, че и прокурорската колегия към Висшия съдебен съвет ще вземе отношение по случая.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Задържаха прокурор от Плевен за участие в престъпна група"}
{"url": "https://trud.bg/%d1%81%d1%8a%d0%b4%d1%8f%d1%82-%d0%bc%d0%b0%d0%b9%d1%81%d1%82%d0%be%d1%80-%d0%b7%d0%b0%d0%b2%d0%bb%d1%8f%d0%ba%d1%8a%d0%bb-%d0%b4%d0%b2%d0%b0%d0%bc%d0%b0-%d0%ba%d0%bb%d0%b8%d0%b5%d0%bd%d1%82/", "text": "45-годишен строител от Варна ще бъде съден за измама на двама свои клиенти, съобщиха от прокуратурата.През април 2016 г. Георги Б. взел 1200 лв. от жена, за да подмени вратите в жилището й. Уредил се с поръчката, след като шефът му направил оферта, която се видяла твърде скъпа на клиентката. Георги я посетил 2 дни по-късно и й предложил по-ниска цена. Тя склонила и му платила аванс срещу разписка.Минали няколко седмици, а Георги все се оправдавал, че е много зает. Накрая търпението на жената се изчерпало и тя подала сигнал в полицията. Оказало се, че не е единствената жертва на измамника. През май Георги подлъгал и завърнал се от чужбина гурбетчия, че ще му ремонтира дома и комина на покрива. Прибрал 820 лв. капаро и обещал да започне работа след 12 дни. Вместо да купи материали, похарчил парите и изобщо не се появил на обекта.„Майсторът“, който вече има зад гърба си две присъди за измами, до момента не е възстановил взетите общо 2020 лв. от двамата ощетени, уточниха от прокуратурата.", "date": "2017.06.06", "title": " Съдят „майстор“, завлякъл двама клиенти с над 2000 лв."}
{"url": "https://trud.bg/%d0%b0%d1%81%d0%b0%d0%bd%d1%81%d1%8c%d0%be%d1%80-%d1%81-%d0%b4%d0%b5%d1%82%d0%b5-%d0%bf%d1%80%d0%be%d0%bf%d0%b0%d0%b4%d0%bd%d0%b0-%d0%b2-%d1%88%d0%b0%d1%85%d1%82%d0%b0%d1%82%d0%b0-%d0%b2-%d0%bf%d0%bb/", "text": "Повреден асансьор с малко дете в него пропадна в шахтата в блок в центъра на Пловдив.В ранния следобед в понеделник 7-­годишното момиченце е заседнало в асансьора, след като той внезапно е рухнал под нивото на първия етаж.Пловдивският отдел на Агенцията за метрологичен и технически надзор прекрати договора между кооперацията на ул. „Тодор Влайков“ ­ 2 и фирмата „Пролифт Сервиз“, осигуряваща поддръжка на съоръжението, информира .Детето не е пострадало, но е в тежко психическо състояние, тъй като е престояло над половин час блокирано в затвореното пространство. Родители и съседи са чули виковете му и докато чакат помощ, са го упътвали да натиска аварийното джиесем-устройство, което обаче не е работело.По-късно техниците от фирмата обяснили, че при пропадането е прекъснато електрическото захранване, а сигнализаторът се е оказал и без акумулаторна батерия. Освен това то няма обхват в бетонната асансьорна шахта, признават от фирмата.От регионалния отдел на контролната агенция съобщиха, че след като приключи пълната проверка в компанията, тя ще бъде глобена с не по-малко от 2000 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Асансьор с дете пропадна в шахтата в Пловдив\t\t\t"}
{"url": "https://trud.bg/%d1%81%d1%80%d1%8a%d0%b1%d1%81%d0%ba%d0%b8-%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8-%d0%be%d1%82%d0%ba%d1%80%d0%b8%d1%85%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8/", "text": "Сръбските митничари откриха нелегални мигранти в български ТИР на граничния пункт с Хърватия, предаде .Мигрантите са били укрити между алуминиева дограма, които превозвал българският камион на път за Италия. Всички мигранти са от Афганистан. Малко по-късно на същия граничен пункт в гръцки камион натоварен с дини са открити други нелеаглни мигранти, също от Афганистан.Почти по същото време в македонски камион са открити още четирима нелегални мигранти от Афганистан. Според шофьорите мигрантите са се качили докато те са си почивали на един от паркингите преди граничния пункт. Всички мигранти са на възраст между 14 и 27 години.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Сръбски митничари откриха нелегални мигранти в български ТИР"}
{"url": "https://trud.bg/%d1%80%d0%b5%d0%ba%d0%be%d1%80%d0%b4-%d0%bd%d0%b0-%d0%b3%d0%ba%d0%bf%d0%bf-%d0%b4%d1%83%d0%bd%d0%b0%d0%b2-%d0%bc%d0%be%d1%81%d1%82-%d0%b7%d0%b0%d1%80%d0%b0%d0%b4%d0%b8-5-%d0%b4%d0%bd%d0%b5%d0%b2/", "text": "Петдневната румънска ваканция от 1 до 5 юни доведе до абсолютен рекорд на ГКПП „Дунав мост“ при Русе. През пункта са преминали четири пъти повече автомобили от обикновено, като броят им е достигнал 6000 за денонощие.Обикновено през съоръжението минават между 1200 и 1500 леки коли, а в най-натоварените периоди максимумът е бил 4000 за 24 часа, пише . Автобусите са били 70, за разлика от обичайните 20-25.Заради необикновено големия брой автомобили, които са се завръщали от ваканция обратно в Румъния, вчера до късно вечерта в района на граничния пункт имаше километрични опашки. Наложи се намесата на полицията и митницата, които се опитаха да осигурят максимално бързо преминаване.Пуснати са били четири трасета за обработка на леките коли, а тировете са минавали само на едно гише. Ситуацията се е нормализирала едва към 2 часа тази сутрин.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Рекорд на ГКПП „Дунав мост“ заради 5-дневната румънска ваканция\t\t\t"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%82%d0%ba%d0%b0%d0%b7%d0%b0-%d0%b4%d0%b0-%d0%be%d1%81%d0%b2%d0%be%d0%b1%d0%be%d0%b4%d0%b8-%d0%bf%d1%80%d0%b5%d0%b4%d1%81%d1%80%d0%be%d1%87%d0%bd%d0%be-%d0%be/", "text": "Софийският апелативен съд отказа да освободи предсрочно от затвора Ивайло Евтимов – Йожи, осъден като част от групата за отвличания, станала известна като „Наглите“, предаде .Ивайло Евтимов поиска да бъде предсрочно освободен след поправка в закона, която му дава тази възможност.Преди дни СГС уважи молбата му, но днес апелативните съдии я отхвърлиха. Решението на Апелативния съд е окончателно.На 1 юни апелативните магистрати отказаха да пуснат предсрочно от затвора и Любомир Димитров – Гребеца, също осъден като част от „Наглите“. За него първата инстанция – Софийският градски съд, също беше решила, че може да напусне килията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM ", "date": "2017.06.06", "title": " Съдът отказа да освободи предсрочно от затвора Ивайло Евтимов – Йожи"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d0%b8-%d0%be%d1%82%d0%ba%d1%80%d0%b8%d1%85%d0%b0-%d0%bc%d0%b0%d0%b7%d1%83%d1%82-%d0%bf%d0%be-%d0%bf%d0%bb%d0%b0%d0%b6%d0%bd%d0%b0%d1%82%d0%b0-%d0%b8%d0%b2/", "text": "Сигнал за остатъци от мазут по плажната ивица на Обзор са проверили експерти от Басейнова дирекция „Черноморски район“ и Регионалната лаборатория към Изпълнителната агенция по околна среда. Съобщението за замърсяването бе подаден от ИА „Морска администрация“. На проверката присъстваха представители на Община Несебър и концесионерите на Южен и Централен плаж.Експертите обходиха цялата плажна ивица в района на Обзор и констатираха мазутни частици по морския бряг с приблизителни размери 1-5 см. Морската вода е видимо чиста, без опалесценция и без наличие на нефтопродукти на повърхността ѝ. Не е констатирано изтичане и заустване на отпадъчни или замърсени води в крайбрежните морски води. Вероятната причина е старо замърсяване от плавателен съд. На наемателите на плажната ивица са издадени предписания за почистване в срок до 7 юни. Взетата е проба морска вода от акваторията в района на хотел „Мирамар“ и ще се изследва по физико-химични показатели, приоритетни вещества и специфични замърсители.", "date": "2017.06.06", "title": " Експерти откриха мазут по плажната ивица на Обзор\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5%d1%82%d0%be-%d0%bf%d1%80%d0%b8%d0%b7%d0%be%d0%b2%d0%b0/", "text": "Доверието е ключов фактор в съвременната образователна система и ние трябва да работим да го увеличим. Това заяви министърът на образованието и науката Красимир Вълчев, който днес заедно със заместник-министър Деница Сачева се срещна с родители и учители. В срещата участваха представители на над 14 институции, неправителствени организации, работодатели и синдикати, съобщиха от МОН.„Осъждаме всички случаи на агресия както към децата, така и към учителите“, посочи министърът. За него не е допустимо използване на нерегламентирани средства за заснемане в класните стаи.Вълчев изтъкна, че същността на съвременното образование е доверието към учителя. „Всички ние решаваме да оставим децата си като родители за 12 години на образователните институции, на подготвените педагози в тях“, изтъкна министърът.Етичният кодекс е само едната страна на въпроса. Апелът ни е да се спазват законите, посочи лидерът на Синдиката на българските учители Янка Такева. Лидерът на синдикат „Образование“ към КТ „Подкрепа“ Юлиян Петров смята, че трябва да се преосмислят задълженията на българския учител, като първо той бъде свободен да си върши работата като педагог и второ – да има доверието на родителите. „Огромна част от българските родители вярват в българския учител“, смята Петров.Работодателите на учителите – двете директорски организации, са за организиране на специални обучения за учителските колективи и обмяна на добри практики.Изпълнителният директор на Националната мрежа за децата Георги Богданов апелира за олекотяване на учебния процес, намаляване на документацията, за да има време за работа с деца и родители, както и за разписване на ясни стъпки за директори и учители – какво се прави при насилие и криза в училище.От Асоциация „Родители“ настояват да бъде осигурено време и пространство за учителите, за да имат възможност за по-активна работа с родителите и учениците. По думите на Цвета Брестничка, всеки проблем трябва да се решава заедно, а не да се действа административно.От Националното сдружение на общините подкрепиха МОН в усилията за намиране на диалог. Сдружението настоява за задълбочен анализ при промяна на делегираните бюджети.По повод проблемите с приема на първокласници в София министър Красимир Вълчев заяви, че предстои среща с общините. Той обаче е категоричен, че е безспорна политиката за близост на училището при приема. Въпросът е как да подобрим механизма, посочи Вълчев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Министърът на образованието призова към доверие на среща с родители и учители"}
{"url": "https://trud.bg/%d1%8e%d0%bb%d0%b8%d0%b0%d0%bd-%d0%bc%d0%b8%d1%80%d0%ba%d0%be%d0%b2-%d0%bd%d0%b0%d0%b7%d0%bd%d0%b0%d1%87%d0%b5%d0%bd-%d0%b7%d0%b0-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%b4%d0%b8/", "text": "Юлиан Мирков е бил назначен за заместник-директор на Агенция “Митници“ от министърът на финансите Владислав Горанов, съобщава Министерство на финансите.Назначението му е било предложено от директора на Агенцията Георги Костов и идва на мястото на Божидар Алексов, заемал поста до този момент.Мирков работи в системата на Агенция “Митници“ от 2004 г., като през годините е заемал редица длъжности, сред които заместник-началник на Митница “Столична“и началник на Митница “Свиленград“.", "date": "2017.06.06", "title": " Юлиан Мирков назначен за заместник-директор на Агенция “Митници“"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%b5%d0%bd%d0%b5%d1%80%d0%b3%d0%b5%d1%82%d0%b8%d0%ba%d0%b0%d1%82%d0%b0-%d0%b6%d0%b5%d1%87%d0%be-%d1%81/", "text": "Либерализацията на пазара на електроенергия и природен газ, както и прилагането на мерки за енергийна ефективност са от ключово значение за намаляване на сметките за енергия и оттам – за по-нисък дял на проблемните плащания. Това каза заместник-министърът на енергетиката Жечо Станков при откриването на конференцията „Превенция на проблемните плащания в ютилити сектора“. Пред участниците във форума той очерта основните стъпки, предприети от екипа на Министерството на енергетиката за регулиране на този процес.По думите на заместник-министър Станков, пълната либерализация на пазара на електроенергия и природен газ е основен приоритет в управленската програма на правителството в сектор „Енергетика“. Важно място за успешното завършване на процеса има защитата на уязвимите потребители.През миналия управленски мандат, съвместно с експерти от Европейската комисия и Министерството на труда и социалната политика, разработихме механизъм за защита на уязвимите потребители, който ще бъде внедрен след приемането на необходимите законодателни промени, подчерта Станков.Той изтъкна и значението на мерките за енергийна ефективност като фактор за намаляване на проблемните плащания. По-широкото използване на достъпните източници за финансиране на мерки за енергийна ефективност би спомогнало за успешното решаване на този проблем, каза още заместник-министър Станков.По неговите думи, по линия на програма BG 04 „Енергийна ефективност и възобновяема енергия“ до момента са обновени повече от 115 сгради в 32 общини. Стойността на отпуснатите средства надвишава 20 млн. лв. Енергийната ефективност ще бъде един от приоритетите за финансиране и през новия програмен период, заключи Жечо Станков.", "date": "2017.06.06", "title": " Зам.-министърът на енергетиката Жечо Станков: Пълната либерализация на пазара е основен приоритет"}
{"url": "https://trud.bg/%d0%b5%d0%ba%d0%be%d0%b5%d0%ba%d1%81%d0%bf%d0%b5%d1%80%d1%82%d0%b8-%d1%81%d0%bf%d0%b0%d1%81%d0%b8%d1%85%d0%b0-%d0%bf%d0%b0%d0%b4%d0%bd%d0%b0%d0%bb-%d0%be%d1%82-%d0%b3%d0%bd%d0%b5%d0%b7%d0%b4%d0%be/", "text": "Експертите от РИОСВ – Велико Търново спасиха малко щъркелче. Падналата птица е намерена в павликенското село Горна Липница до електрически стълб, на който има гнездо. Вероятната причина е избутване от гнездото. Щъркелът е изпратен в Спасителния център за диви животни в Стара Загора за последващи грижи. При намиране на паднала от гнездо птица е добре да се върне обратно в него. Ако това е невъзможно да се уведоми най-близката РИОСВ. От началото на годината в РИОСВ – Велико Търново не са постъпвали сигнали за намерени птици от защитен вид в безпомощно състояние. През 2016 г. са извършени 11 проверки за бедстващи защитени видове птици. Спасени са  осояд, малък ястреб, малък орел, 5 бели щъркела, бухал, горска ушата сова и козодой. Всички екземпляри са изпратени в Спасителен център за диви животни в Стара Загора за лечение и рехабилитация.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Екоексперти спасиха паднал от гнездо щъркел"}
{"url": "https://trud.bg/%d0%bf%d1%80%d1%8a%d1%81%d0%ba%d0%b0%d1%82-%d1%81%d1%80%d0%b5%d1%89%d1%83-%d0%ba%d1%8a%d1%80%d0%bb%d0%b5%d0%b6%d0%b8-%d0%b1%d1%8a%d0%bb%d1%85%d0%b8-%d0%b8-%d0%ba%d0%be%d0%bc%d0%b0%d1%80%d0%b8-%d0%b2/", "text": "Обществените зелени зони във Велико Търново отново ще бъдат обработени срещу кърлежи, бълхи и комари. Тревните площи бяха третирани през април, а повтарянето е породено от обилните валежи през последните седмици. Обхванати ще бъдат 77 обекта – всички градски паркове, тревни площи в междублокови и обществени пространства, детски градини и центрове за социални услуги както в града, така и в населените места от общината. Около всяка локация ще бъдат поставени необходимите стикери за използваните препарати и за 24-часовия карантинен период.Една обработка срещу кърлежи и бълхи ще има през юли. Същия месец обществените зелени зони ще бъдат третирани два пъти срещу комари. Две пръскания срещу тези насекоми ще има и през август. Графикът подлежи на промени в зависимост от метеорологичните условия. Необходимо е времето да е тихо и сухо, а тревните площи – предварително окосени, по което вече се работи.Поетапно ще бъдат обхванати парковете „Марно поле”, „Дружба”, „и „Картала”, „Бузлуджа”, „Никола Габровски” и „Колю Фичето”, „Майка България”, „Света гора”, „Руски”, „Ксилифор”, „Лакото” /Арбанаси/, „Акация”, заедно с боровата гора. Обработени ще бъдат пространствата около детските градини и яслите във Велико Търново. Още 33 обособени зелени площи около центровете за социални услуги и образователната инфраструктура в населените места от общината ще бъдат обхванати. Същото се отнася и за 44-те детски площадки в целия град.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Пръскат срещу кърлежи, бълхи и комари в Търново"}
{"url": "https://trud.bg/%d0%be%d1%82-%d0%b2%d0%b0%d1%88%d0%b8%d0%bd%d0%b3%d1%82%d0%be%d0%bd-%d1%81%d0%b5-%d0%b7%d0%b0%d0%ba%d0%b0%d0%bd%d0%b8%d1%85%d0%b0-%d0%b4%d0%b0-%d0%bd%d0%b0%d0%bf%d1%83%d1%81%d0%bd%d0%b0%d1%82-%d1%81/", "text": "Администрацията на Доналд Тръмп обяви официално днес, че е в процес на преразглеждане на участието на САЩ в Съвета по правата на човека (СПЧ) на ООН, и настоя за неговото реформиране, за да се елиминира „неговата хронична антиизраелска пристрастност“, предаде .В слово на откриването на 35-ата сесия на съвета в Женева посланикът на САЩ в ООН Ники Хейли заяви, че той „трябва да реагира на хроничната си антиизраелска пристрастност“, ако иска да се ползва с някаква степен на доверие.Според Хейли на предишната сесия на СПЧ през март са били приети пет антиизраелски резолюции.Тя призова също така съвета да се занимае с нарушенията на човешките права във Венецуела и поиска от правителството на президента Николас Мадуро да се откаже от мястото си в 47-членния съвет, „докато не въведе ред у дома си“.Според Хейли „не може страна, в която се нарушават човешките права, да бъде член на СПЧ на ООН“ и този принцип трябва да стане част от реформата на съвета.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " От Вашингтон се заканиха да напуснат Съвета за човешките права на ООН"}
{"url": "https://trud.bg/%d0%bc%d0%b8%d0%bd%d0%b8%d0%bc%d1%83%d0%bc-3-4-%d0%b4%d0%bd%d0%b8-%d0%be%d1%89%d0%b5-%d1%89%d0%b5-%d0%b3%d0%b0%d1%81%d1%8f%d1%82-%d0%bf%d0%be%d0%b6%d0%b0%d1%80%d0%b0-%d0%b2-%d0%b5%d0%ba%d0%be%d0%b7/", "text": "По тази причина никой от трите противопожарни екипа, които нонстоп обливат с вода камарата с отпадъци, не се наема с прогнози кога огънят ще бъде загасен напълно и ще спре обгазяването на жителите на Шишманци и околните села, в които е обявено частично бедствено положение заради пожара. На пожарникарите помагат и две фадроми, които разравят смесените пластмасови и хартиени отпадъци, за да може да се облеят отвътре с вода.От прокуратурата в Пловдив до момента няма образувано следствено дело за установяване на виновниците за пожара, обхванал площ от 6 дка, тъй като се чака огнената стихия да бъде потушена напълно и се извърши оглед на място от разследващите. Основната версия е, че пожарът е причинен от мълния, но засега тя не е официално потвърдена от никого.От РИОСВ-Пловдив продължават да следят за състоянието на атмосферния въздух в района на екозавода край Шишманци и съседните села, като от  26-те наблюдавани показателя най-тревожни са данните за нивата на циановодорода. Те варират от 0.5 почти до допустимата норма и затова от екоинспекцията призовават местните хора да избягнат да работят и стоят продължително време на открито, докато окончателно не бъде угасен пожара.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Минимум 3-4 дни още ще гасят пожара в екозавода край Шишманци\t\t\t"}
{"url": "https://trud.bg/%d1%80%d1%83%d1%81%d0%ba%d0%b8-%d0%bc%d0%b8%d0%b3-31-%d0%bf%d1%80%d0%b8%d1%85%d0%b2%d0%b0%d0%bd%d0%b0-%d0%bd%d0%be%d1%80%d0%b2%d0%b5%d0%b6%d0%ba%d0%b8-%d1%80%d0%b0%d0%b7%d1%83%d0%b7%d0%bd%d0%b0%d0%b2/", "text": "Русия е изпратила изтребител МиГ-31, за да прехване норвежки патрулен самолет, който е летял покрай руската граница над Баренцово море.Това съобщи руското министерство на отбраната, предаде . Ведомството обяви, че е идентифицирало норвежката машина като П-3 Орион, който е изключил транспондера си по време на полета.По-рано днес руски изтребител Су-27 прехвана американски стратегически бомбардировач Б-52 по руската граница над Балтийско море.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Руски изтребители прихванаха норвежки и американски военни самолети над Баренцово и над Балтийско море"}
{"url": "https://trud.bg/%d0%bb%d0%be%d0%b7%d0%b0%d0%bd-%d0%bf%d0%b0%d0%bd%d0%be%d0%b2-%d0%b8%d1%81%d0%ba%d0%b0-%d0%b8%d0%b7%d0%b2%d0%b0%d0%b6%d0%b4%d0%b0%d0%bd%d0%b5-%d0%bd%d0%b0-%d0%bf%d1%80%d0%be%d0%ba%d1%83%d1%80%d0%b0/", "text": "Председателят на ВКС Лозан Панов иска изваждане на прокуратурата от съдебната власт и започване на консултации за Велико народно събрание. Това обяви той след среща при държавния глава Румен Радев.Преди разговора с председателя на ВКС Румен Радев се е срещнал с председателя на ВАС Георги Колев, а утре идва среща с главния прокурор Сотир Цацаров.Панов иска структурна реформа в съдебната власт, за да може прокуратурата да не е безконтролна и безотчетна. Прокуратурата трябва да бъде независим орган равно отдалечен от всички власти, смята председателят на ВКС.Той припомни, че в момента прокуратурата е част от съдебната власт.Президентът Радев бяснил, че ще разговаря по темата съдебна реформа и с другите участници в съдебната власт – и с правосъдния министър Цецка Цачева, и с вицепремиера Екатерина Захариева.", "date": "2017.06.06", "title": " Лозан Панов иска изваждане на прокуратурата от съдебната власт"}
{"url": "https://trud.bg/%d1%81%d1%80%d0%b5%d0%b4%d0%bd%d0%be%d0%b2%d0%b5%d0%ba%d0%be%d0%b2%d0%bd%d0%b8-%d1%82%d0%b0%d0%b9%d0%bd%d0%b8-%d0%b8-%d0%b7%d0%b0%d0%b3%d0%b0%d0%b4%d0%ba%d0%b8-%d0%b7%d0%b0-%d1%82%d1%83%d1%80%d0%b8/", "text": "Нови туристически продукти за това лято подготви Общинската агенция по туризъм „Царевград Търнов“ за всички, които обичат Търново – интерактивни познавателни игри. Един необичаен и може би неочакван начин за популяризиране на туристическа дестинация. Разработката използва принципите на компютърните игри, като действието е изнесено „на живо“ и има за цел да превърне стандартната обиколка на градските забележителности в запомнящо се приключение.Придвижвайки се по маршрута на игрите, участниците се ориентират по мистериозни инструкции, преминават забавни изпитания и научават любопитни факти за обектите, които срещат по пътя си.Целта на игрите е всички участници да стигнат до финала на маршрута, като междувременно опознаят дестинацията и усвоят интересна информация за нея по забавен и увлекателен начин. Игровата форма прави обиколката нестандартна и разнообразна, а информацията, обикновено предавана чрез екскурзоводска беседа, приятна и лесна за усвояване.Игрите се разработват в специално подбрани теми и имат за цел да направят изживяването за гостите различно и уникално. Дори когато става въпрос за позната дестинация.Първата от разработените игри ще стартира в уикенда 17-18 юни и предлага обиколка на Царевец, която ще даде цялата информация, съдържаща се в една екскурзоводска беседа, но пречупена през загадъчна средновековна история за съкровища, тайни, предателства и капани в сърцето на царския двор. Водени от размислите и дедуктивните прозрения на Великия царски примикюр, играчите трябва да разгадаят различни загадки и да разкрият пазените в недрата на Царевец тайни. Желаещите могат да се включат в играта Тайната на 9-те ключа на 17-18 юни на хълма Царевец.Следващата разработка – „Търновски легенди“,  ще поведе играчите през места и улици, по които не минават туристическите маршрути, но носят автентичния дух на Търново. Историите, които ще бъдат разказани, са създали града такъв, какъвто е днес, и ще открият по някоя тайна дори за старите търновци.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM  ", "date": "2017.06.06", "title": " Средновековни тайни и загадки за туристите в Търново"}
{"url": "https://trud.bg/%d0%bc%d0%be%d0%b1%d0%b8%d0%bb%d0%bd%d0%b0-%d0%b0%d0%b2%d1%82%d0%be%d0%bc%d0%b0%d1%82%d0%b8%d1%87%d0%bd%d0%b0-%d1%81%d1%82%d0%b0%d0%bd%d1%86%d0%b8%d1%8f-%d0%b7%d0%b0-%d0%bf%d0%be%d1%81%d1%82%d0%be/", "text": "Мобилна автоматична станция за постоянен мониторинг на въздуха пристигна във вторник вечерта в пловдивското село Шишманци, където ще остане до окончателното потушаване на пожара в бившия цех за стоманолеене, позициониран до Екологичния завод. Новината съобщи директорът на РИОСВ-Пловдив доц. Стефан Шилев, който обясни, че тази мярка се предприема заради факта, че пожарът все още не е потушен и от площадката за смесени пластмасови и хартиени отпадъци се емитират замърсители. На място ще бъдат измервани серни и азотни газове, ФПЧ10, толуен и бензен.От РИОСВ-Пловдив допълниха, че до момента не са установени до момента стойности, които да показват превишения на нормативно определените норми. Последните измерени стойности в района на Шишманци от понеделник са в норма, а на място се наблюдават променливи движения на въздушните маси.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Мобилна автоматична станция за постоянен мониторинг на въздуха поставиха в Шишманци"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d0%bd%d0%b0%d1%82%d0%be-%d0%b7%d0%b0%d1%81%d0%b8%d0%bb%d0%b2%d0%b0-%d0%bf%d1%80%d0%b8%d1%81%d1%8a%d1%81%d1%82%d0%b2%d0%b8%d0%b5-%d1%81%d0%b8-%d0%b2-%d0%b1%d0%bb/", "text": "Военният съюз на Запада засилва военното си присъствие и инфраструктура в съседни на Руската федерация региони, включително на границата с Калининградската област, грубо нарушавайки по този начин Основополагащия акт от 1997 г. за отношенията между НАТО и Русия. Това заяви министърът на външните работи на Руската федерация Сергей Лавров, говорейки пред студенти в Балтийския държавен университет, предава „Днес в Алианса приемат решения, които грубо нарушават положенията на Основополагащия акт Русия-НАТО. Рязко бяха увеличени мащабите на военната активност, засилват се военното присъствие и и инфраструктура в гранични с Русия региони, включително на границата с Калининградската област“, подчерта първият дипломат на Москва.През май тази година бяха отбелязани 20 г. от подписването на документа и 15 г. от от приемането на Римската декларация за ново качество на отношенията между Русия и НАТО, припомни ръководителят на руското външно министерство.„Въпреки това, заложената в тези документи цел – да се преодолеят остатъците от конфронтация и конкуренция, повишаване на взаимното доверие и сътрудничество – не са постигнати, най-вече защото НАТО остава институция от Студената война, неспособна да отговори адекватно на предизвикателствата на новото хилядолетие“, коментира Лавров.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM ", "date": "2017.06.06", "title": " Лавров: НАТО засилва присъствие си в близост до руските граници в разрез с Основополагащия акт от 1997 г."}
{"url": "https://trud.bg/%d0%bc%d0%b8%d0%bb%d0%b8%d0%b0%d1%80%d0%b4%d0%b5%d1%80-%d0%b4%d0%b0%d0%b4%d0%b5-%d0%b1%d0%be%d0%bd%d1%83%d1%81%d0%b8-%d0%bf%d0%be-1-%d0%bc%d0%b8%d0%bb%d0%b8%d0%be%d0%bd-%d0%b4%d0%be%d0%bb%d0%b0%d1%80/", "text": "Милиардерът Доналд Фрийз раздаде бонуси на стойност милион долара всеки на двама от работниците си, предава Тайм.Действието на Фрийз е породено от убеждението му, че просто благодаря не е достатъчно.“Винаги съм мразел някой като каже добра работа, благодаря. Това благодаря няма да помогне на децата ми да си купят къща или да си платят образованието,“ коментира той.Самия Фрийз изминава нелек път, за да достигне до сегашното си финансово състояние. Израснал в сиропиталище, той се записва в армията за известно време, като след това упорито работи в компания, която впоследствие придобива и продава за 1.3 милиарда долара.Раздаването на големи бонуси не е прецедент за милиардера. За да компенсира своите 1400 работници, които са в компанията му повече от година, той използва 86 милиона долара от паричните постъпления, във формата на допълнителни възнаграждения.Относно двамата работници получили по милион долара всеки, Фрийз оправдава решението си с факта, че и двамата са в компанията от дълги години и вършат повече работа отколкото се очаква от тях.“Знам, че те вършат много повече отколкото трябва. И си казах – просто благодаря не стига и им дадох по един милион на всеки,“ допълни той. ", "date": "2017.06.06", "title": " Милиардер даде бонуси по 1 милион долара на двама от работниците си"}
{"url": "https://trud.bg/%d0%bc%d0%b5%d0%bd%d0%b8%d0%b4%d0%b6%d1%8a%d1%80%d1%8a%d1%82-%d0%bd%d0%b0-%d0%b4%d0%b6%d0%be%d1%88%d1%83%d0%b0-%d0%bd%d0%b5-%d0%b1%d1%8f%d0%b3%d0%b0%d0%bc%d0%b5-%d0%be%d1%82-%d0%bf%d1%83%d0%bb%d0%b5/", "text": "Антъни Джошуа не бяга от задължителния претендент Кубрат Пулев, но предпочита да се бие с Владимир Кличко. Това твърди мениджърът на британеца Еди Хърн. Световният шампион в тежката категория на профи бокса продължава да се надява украинецът да поиска реванш, а Международната боксова федерация (IBF) да отложи претенцията на Кобрата. „Тази седмица трябва да имаме решение – твърди Хърн. – Ние не можем да избягаме от Пулев, нито пък искаме. Но чувствам, че следващият мач на Антъни ще е пак срещу Кличко.“ Хърн обяви, че процесът на търсене на арена за евентуалния реванш вече е напреднал, а най-изгодният от финансова гледна точка вариант е Лагос, столицата на Нигерия. Това не е случайно – Джошуа има нигерийски корени. А легендата Ленъкс Люис го предизвика да последва великия Мохамед Али и да се бие на Черния континент. „Един истински световен шампион трябва да обикаля целия свят – смята последният безспорен шампион при най-тежките. – Едно е да имаш фенове в Англия, а като отидеш в Америка да не те познават на улицата. За мен беше сбъдната мечта да тръгна по стъпките на Али и да се бия в Африка.“", "date": "2017.06.06", "title": " Мениджърът на Джошуа: Не бягаме от Пулев, но искаме Кличко"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%ba%d0%b0%d1%86%d0%bd%d0%b0-%d0%b2-%d0%b1%d0%b5%d1%80%d0%bb%d0%b8%d0%bd/", "text": "Бойко Борисов пристигна в Берлин. Утре премиерът има среща с канцлера Ангела Меркел.По-рано днес Борисов бе на посещение в Париж. В Елисейския дворец той разговаря с президента Еманюел Макрон.Това са първите официални визити на премиера Борисов след преизбирането му за трети мандат.", "date": "2017.06.06", "title": " Вижте как Бойко Борисов кацна в Берлин (ВИДЕО)"}
{"url": "https://trud.bg/%d1%82%d0%be%d0%bf%d1%87%d0%be-%d0%be%d1%82%d1%80%d1%8f%d0%b7%d0%b0-%d0%bb%d0%be%d0%ba%d0%be-%d1%81%d0%be%d1%84%d0%b8%d1%8f-%d0%ba%d0%be%d0%ba%d0%b0%d0%bb%d0%b0-%d0%bd%d0%b5-%d0%b5-%d0%b2%d0%b0/", "text": "Ръководството на „Локомотив“ (София) все още няма готов вариант за заместник на напускащия клуба треньор Явор Вълчинов.От „Надежда“ признаха, че бившия наставник Емил Велев не е вариант, въпреки спекулациите.Елин Топузаков и Викторио Павлов пък са отклонили получените предложения, съобщава „Спортал“.", "date": "2017.06.06", "title": " Топчо отряза „Локо“ (София), Кокала не е вариант"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bf%d1%80%d0%b5%d0%b4%d1%81%d0%b5%d0%b4/", "text": "Държавният глава Румен Радев прие днес на „Дондуков“ 2 председателя на Върховния касационен съд  (ВКС) Лозан Панов. Разговорът се състоя в рамките на провежданите от президента Радев срещи с представители на съдебната и изпълнителната власт, посветени на реформите в правосъдната система, съобщиха от пресцентъра на държавния глава.По време на срещата бяха представени предложения за реформи в  съдебната власт на председателя на ВКС Лозан Панов, както и перспективи за развитието на правосъдната ни система, които да гарантират нейната независимост и разделението на властите в страната.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM ", "date": "2017.06.06", "title": " Президентът Радев се срещна с председателя на ВКС Лозан Панов"}
{"url": "https://trud.bg/%d0%bf%d0%b5%d1%82%d1%8a%d1%80-%d1%85%d1%83%d0%b1%d1%87%d0%b5%d0%b2-%d0%bc%d0%be%d0%bc%d1%87%d0%b5%d1%82%d0%b0-%d1%87%d0%b0%d0%ba%d0%b0-%d0%bd%d0%b8-%d1%82%d0%b5%d0%b6%d1%8a%d0%ba-%d0%bc%d0%b0/", "text": "– Имате ли проблеми в отбора преди мача с Беларус? – Усетих натрупана умора в някои играчи, но това е нормално в края на сезона. Всички обаче са концентрирани и мотивирани. Държим на тези неща. Поне в тренировките, футболистите са сериозни. Основната задача е да ги убедим, че ни чака много тежък мач. Сигурен съм в това! Дано сме го предали на тях.– Имате ли ясен състав в главата? – Горе-долу. Има още няколко тренировки. Ще видим. На няколко пъти споделях, че след мача с Холандия, до последната тренировка тогава, имахме колебания около някои постове. Сега също ще е така.– С какво очаквате да ни затрудни Беларус и как ще противодействате? – Това ще го кажа на играчите.– Призовахте да се забрави мача с Холандия. Забранена ли е тази тема в националния? – Няма как да не се споменава този мач, всеки си го има в главата. Но ми се иска максимално да се концентрираме върху предстоящата среща. – Беларус е в серия без победа, а ние влизаме в сблъсъка с успех над Холандия. Това ще се отрази ли по някакъв начин? – Не много често говоря пред вас, но съм казвал, че не разчитам на традиции във футбола. Чисто статистически срещу тях може да сме с по-добри показатели, но това не ме интересува. Сигурен съм, че са силни, мощни физически не само в защита, но и в нападение. Искам обаче да ги надборим. Другото е късмет.– Как приемате календара на националните отбори? Удачен ли е такъв мач след края на сезона във вътрешното ни първенство? – Това е така, но за нашия сезон. Имаше хора, които играха онзи ден. Няма как. Не съм аз човекът, който да коментира програмата на УЕФА. При всички положения ще има хора, които няма да са доволни от датите. Аз бих предпочел да играем на 13 юни, но ако ме чуе някои клубен треньор ще ме напсува.", "date": "2017.06.06", "title": " Петър Хубчев: Момчета, чака ни тежък мач!"}
{"url": "https://trud.bg/%d0%bc%d1%81-%d1%81%d0%bf%d0%b5%d1%88%d0%bd%d0%be-%d0%bf%d1%80%d0%b8%d0%b5%d0%bc%d0%b0-%d0%bd%d0%be%d0%b2%d0%b0-%d0%bd%d0%b0%d1%80%d0%b5%d0%b4%d0%b1%d0%b0-%d0%b7%d0%b0-%d1%80%d0%b0%d0%b1%d0%be%d1%82/", "text": "Нова наредба за медицинската експертиза, свързана с работата на ТЕЛК-овете ще одобри спешно Министерски съвет, след като днес тя бе приета на заседание на Националния съвет за тристранно сътрудничество, въпреки възраженията на част от работодателите, съобщи .От няколко седмици работата на ТЕЛК-овете е затруднена, заради решение на Административния съд, който отмени Наредбата, по която експертните лекарски комисии определят процента на нетрудоспособност на хората с повече от едно заболяване.Пред БНР аместник-министърът на здравеопазването Мирослав Ненков обясни, че ТЕЛК-оветe са изпаднали в ситуация, в която нямат законова база, на която да стъпят, за да определят процента на нетрудоспособност на хора с повече от едно заболяване. Това е забавило работата и е оставило много хора без трудово-експертна лекарска оценка.„Давам си добре сметка, че пациентите, които са останали без експертна оценка, за тях и два дена е дълъг срок. Тези срокове ако са изтекли, трябва пак да се направят тези изследвания. Отнема технологично време за активизиране отново на тази наредба. Слава Богу, че експертите в Министерството на здравеопазването са го предвидили това и са спестили още един цял месец чакане на нашите пациенти“, категоричен е зам.-министърът.", "date": "2017.06.06", "title": " МС спешно приема нова наредба за работата на ТЕЛК – овете\t\t\t"}
{"url": "https://trud.bg/%d0%b1%d0%b8%d0%b2%d1%88-%d0%b4%d0%b8%d0%b4%d0%b6%d0%b5%d0%b9-%d0%b8-%d1%82%d1%8a%d1%80%d0%b3%d0%be%d0%b2%d0%b5%d1%86-%d1%81%d1%8a%d0%b7%d0%b4%d0%b0%d0%b4%d0%b5-%d1%82%d0%b0%d0%bd%d1%86%d0%be%d0%b2/", "text": "От нищото може да се направи нещо значимо в името на родолюбиетоКрасимир Илиев от Полски Тръмбеш, по-известен като Краси Метъла, заряза търговията и се отдаде на новото си амплоа като сформира танцов състав. 43-годишният мъж повече от десетилетие е бил диджей и е имал метъл група. Неодавна обаче той подарил бизнеса си с дрехи втора ръка, за да ръководи танцовия състав „Йосиф Йовчев“.Съгражданите му не крият учудването си от несандартното начинание и от ентусиазма на инициатора. Той пък твърдо вярва в успехите на състава, които не закъсняват. Освен това създателят на трупата така се е амбицирал, че за месеци напред е организирал множество участия. Календарът на най-новия ансамбъл е препълнен с предстоящи изяви не само в община Полски Тръмбеш, но и в цялата Великотърновска област и дори в страната.„Сбъднах една своя голяма мечта, въпреки че се наложи да се разделя с бизнеса си, който развивах 6 години. Две дини под една мишница обаче не мога да нося и заради това подарих стоката на колега от бранша. Сега съм отдаден напълно на състава, а на 10 юни, ще честваме една година, откакто е сформиран. Имаме вече над десетина участия и печелим награди от почти всяко излизане на сцена“, коментира Краси Метъла.Той смята инициативата си като нелеко начинание в Полски Тръмбеш, чиято емблема и марка е ансамбъл „Полянци“, където Илиев е играл от 1 клас до 1991 г. Именитият хореограф на състава пък Йосиф Йовчев, който е от златното поколение на България, е починал на 80-годишна възраст през 2009 г.Красимир Илиев разкрива, че финансирането на новия състав е предимно от членски внос, а самият той преживява благодарение на лични доходи от майка си, която от 10 години е на гурбет в Италия. Леля му също помага, а съпругата му Станислава работи като шивачка в Полски Тръмбеш. Освен диджей и търговец, Красимир Илиев е имал и фирма, която е изпращала хора на работа в Италия. Спрял е и този бизнес след три години поради липса на работа в чужбина. И до днес не може да се примири с факта, че много мними фирми подлъгват българи без осигурена работа и ги изоставят на произвола на съдбата да бедстват по чужди земи, след като са им взели пари. Спомня си случай с изпаднала в трудност жена след като вече бил спрял тази дейност. Българката му се обадила, защото в Неапол нямало кой да я посрещне за работа, въпреки че имала устна уговорка. Красимир Илиев помолил майка си, която работи в същия град, да приюти жената и тя помогнала.Радетелят на българския фолклор твърди, че самият той е много деен и комбинативен, има много приятели, а отделно доста хора с възможности вече са забелязали ентусиазма му и спонсорират начинанието.Краси Метъла е щастлив баща на две деца. Синът му Кристиян е на 11 г., а дъщеричката Габриела – на 7 г. Миналата пролет Кристиян се запалил да тропа народни танци в Полски Тръмбеш, но се оказало, че няма къде поради запълнени бройки. Тогава на Красимир Илиев, като един от учениците на Йосиф Йовчев, му хрумнало да направи състав на негово име.„Ние всички обичахме Йосиф Йовчев, той ни беше като баща – и много човечен, и много строг, истински учител. По негово време нямаше такова нещо да няма места в състава за мераклии да научат стъпките на българските хора. Имаше значение само това дали детето може, или не може и до 20 дни преценяваше става или не. Танцьор с връзки не се става. Сега синът ми играе доста добре и ще го пускам на сцената, а танца беше научил, като тропа зад нас, мъжете“, разказва Красимир Илиев.След като го осенила идеята да създаде нов танцов състав, Илиев потърсил дъщерята на покойния Йосиф Йовчев в Горна Оряховица. Петя Йовчева-Проданова играе в известния ансамбъл „Сидер войвода“ в железничарския град и след дълги разговори приела да даде авторските права за 30-те танца на баща си на Красимир Илиев. Направили договор заедно с адвокат и узаконили идеята при нотариус. После било регистрирано и сдружение с идеална цел. Веднага след това Илиев намерил подходяща зала в РПК-то в Полски Тръмбеш, която е бивш магазин и била ползвана за склад. Сега плащат по 50 лева наем на месец, като за сметка на състава „Йосиф Йовчев“ са я почистили и пригодили за помещение за репетиции. „Когато отидох при Петя Йовчева-Проданова и разказах за идеята си, и двамата се разплакахме, изплуваха спомени за баща и. Тя прие радушно намерението да направим състав на името на именития хореограф и в Полски Тръмбеш, където той е основал „Полянци“ и е оставил школа зад гърба си. Даде ми всичките материали и издадената книга за баща й. Сега съм ги подредил в репетиционата зала, за да се виждат. После с адвокат подготвихме документите за авторските права и отидохме при нотариус и сега само ние можем да изпълняваме танците на велия хореограф. Договорът е безвъзмезден и в него е посочено, че само Красимир Илиев може да ги използва заедно с материалите на Йосиф Йовчев“, реди ръководителят на новия състав.Новата самодейна формация „проходила“ с 5 деца и местните хора се смеели на ентусиаста и открито му казвали, че е „луд за връзване“.„Това обаче не само не ме отказа, но и ми вдъхна още по-голям хъс и амбиция, защото съм много упорит и правя всичко напук и на инат. Така доказах, че от нищото може да се направи нещо сериозно и значимо в името на родолюбието. Славата може да дойде, може и да не дойде и това не е най-важното нещо. Сега съставът е от около 30 души и най-възрастният е на 50 г. Младите момчета и момичета обаче са повече и за тази година са предвидени над 15 участия в страната“, сподели Илиев.Новият състав „Йосиф Йовчев“ е регистриран и се води към читалището в с. Обединение. Всички танцьори са от Полски Тръмбеш, ползват зала под наем и нищо от читалището в града и от общината. Красимир Илиев е взел заем от 400 лева, за да плаща по 25 лв. на минута за музика за един танц. С тези пари ще може да озвучи около три танца от репертоара на патрона Йосиф Йовчев. За последните си изяви трупата е искала и получила носии от читалището в Стражица. За своя сметка са ушили мъжки ризи, поръчани са и 12 женски носии за предстоящи участия.„Писмено искане за помещение при нас не е правено, искаха само носии, но ние нямаме. Този нов състав, който аз приветствам, тръгна като частна формация. После научих, че са получени авторските права от семейството на Йосиф Йовчев. Ако при мен се получи писмена молба от Красимир Илиев за нещо от читалищното ръководство, ще бъде разгледана“, каза председателката на читалище „Отец Паисий 1905“ и на настоятелството в Полски Тръмбеш Нелушка Миновска.„И понеже здраво съм се „хванал на хорото“вече обещах на 15 жени от павлкенското село Долна Липница да ги уча на танци. Този минисъстав пък щял да бъде поделение на ансамбъл „Йосиф Йовчев“, разкри Краси Метъла.Той е благодарен на ветераните от състава на знаменития хореограф, които са помогнали за прохождането на трупата.За есента на тази година пък Красимир Илиев има намерение да организира национално надиграване в Полски Тръмбеш с награден фонд. Смята, че ще успее, защото се е отдал изцяло на начинанието и не иска да проси пари от никого.", "date": "2017.06.06", "title": " Бивш диджей и търговец създаде танцов състав\t\t\t"}
{"url": "https://trud.bg/%d1%80%d0%b0%d0%bd%d0%b8%d1%86%d0%b0-%d1%81-%d1%83%d1%87%d0%b5%d0%b1%d0%bd%d0%b8%d1%86%d0%b8-%d0%b2%d0%b4%d0%b8%d0%b3%d0%bd%d0%b0-%d0%bd%d0%b0-%d0%ba%d1%80%d0%b0%d0%ba-%d1%81%d1%82%d0%be%d0%bb%d0%b8/", "text": "Забравена раница вдигна на крак столичната полиция. Сигналът за подозрителен багаж е подаден за района на посолството на Румъния, предаде .Сигналът е подаден малко след 14:00 ч.Става въпрос за раница с учебници, която е забравена, потвърдиха от пресцентъра на МВР.Движението в района не е усложнено.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Раница с учебници вдигна на крак столичната полиция"}
{"url": "https://trud.bg/%d1%81%d0%b8%d1%80%d0%b8%d0%b9%d1%81%d0%ba%d0%b0%d1%82%d0%b0-%d0%b0%d1%80%d0%bc%d0%b8%d1%8f-%d0%be%d1%81%d0%b2%d0%be%d0%b1%d0%be%d0%b4%d0%b8-%d0%be%d1%82-%d0%b8%d0%b4%d0%b8%d0%bb-%d0%bd%d1%8f%d0%ba/", "text": "Сирийската армия освободи от терористичната групировка „Ислямска държава“ редица села в провинция Ракка, съобщи за агенция  местен източник.При операцията силите на Дамаск отблъснаха екстремистите от общо шест села в западната част на провинцията.По-рано официален представител на кюрдските Сирийски демократични сили (СДС) обяви началото на офанзива за освобождението на град Ракка. Силите на СДС влязоха в града от изток.", "date": "2017.06.06", "title": " Сирийската армия освободи от ИДИЛ няколко села в провинция Ракка"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b1%d0%be%d1%80%d0%b8-%d0%bc%d1%8a%d0%ba%d0%b0%d1%82%d0%b0-%d1%81-%d1%84%d0%b8%d1%82%d0%bd%d0%b5%d1%81/", "text": "Григор Димитров призна, че е деморализиран след неособено убедителното си представяне по време на сезона на клей. Българският тенисист записа 3 загуби преди „Ролан Гарос“, където стигна до третия кръг.„Но всичко това ще ме накара да подобря играта си за сезона на трева – заяви Григор. – Най-важното е да съм физически готов и затова ще наблегна най-вече на работата във фитнеса. Трябва да остана смирен и да продължавам по пътя си, защото само така ще си върна увереността.“Димитров по традиция ще участва на турнира в Куинс (Великобритания), където е шампион от 2014 г. Очаква се надпреварата да е най-силната в историята на турнира, като заявка за участие са подали 5 от първите 7 в ранглистата – Анди Мъри (Великобритания), Стан Вавринка (Швейцария), Рафаел Надал (Испания), Милош Раонич (Канада) и Марин Чилич (Хърватия). Това ще е единствената изява на българина преди „Уимбълдън“, стартиращ на 3 юли.", "date": "2017.06.06", "title": " Григор бори мъката с фитнес"}
{"url": "https://trud.bg/%d0%ba%d0%b0%d1%82%d0%b0%d1%80-%d0%bf%d0%bb%d0%b0%d1%82%d0%b8%d0%bb-1-%d0%bc%d0%b8%d0%bb%d0%b8%d0%b0%d0%b4-%d0%b4%d0%be%d0%bb%d0%b0%d1%80%d0%b0-%d0%be%d1%82%d0%ba%d1%83%d0%bf-%d0%b7%d0%b0-%d0%bf%d0%be/", "text": "Един милиард долара е платил Катар за откуп на похитени в Ирак членове на кралското семейство. Заради тази сделка Саудитска Арабия поведе бойкот срещу катарците. Според в. „Файненшъл Таймс“, на който се позовава агенция  парите са преведени на силите на сигурност на Иран и на групировка .Вчера седем арабски държави, заедно с Малдивските острови, прекъснаха дипломатическите отношения с емирството, обвинявайки го в подкрепа на тероризма и за връзки с Иран.Според командири на въоръжени групировки и правителствени представители на държави от региона, Катар е платил грамаден откуп за освобождаването на 26 члена от катарското кралско семейство в южен Ирак, и на „50 въоръжени лица, пленени от джихадистите в Сирия“.Сделката е била сключена през април, тя бе потвърдена от източник, близък до катарското правителство.През декември 2015 година неизвестни похитиха катарски ловци на соколи от лагер в пустинята Наджаф в едноименната провинция, граничеща със Саудитска Арабия.По данни на източник на РИА-Новости в иракската полиция сред похитените имало представители на управляващото семейство в Катар.Преговорите за освобождаването на заложниците между Катар, Иран и ливанското проиранско движение „Хезбола“ се водили повече от година.На 26 април ловците бяха освободени и предадени на катарския посланик в Ирак.", "date": "2017.06.06", "title": " Катар платил 1 милиард долара откуп за похитени в Ирак членове на кралското семейство"}
{"url": "https://trud.bg/%d0%b5%d0%bd%d0%b5%d1%80%d0%b3%d0%be-%d0%bf%d1%80%d0%be-%d0%bd%d0%b5%d0%b4%d0%be%d0%b2%d0%be%d0%bb%d0%bd%d0%b8-%d0%be%d1%82-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d0%b5%d1%82/", "text": "Предлаганото решение на Комисията за енергийно и водно регулиране (КЕВР) за промяна на цените на електрическата енергия от 1 юли 2017 г. предвижда еднократно изземване на приход на ЕНЕРГО-ПРО във връзка с корекции за студената зима и инвестиционни разходи, се казва в позиция на ЕНЕГРО-ПРО Варна, изразена на обществено обсъждане по доклад на КЕВР за нови цени в енергетиката.Решението не дава възможност за разсрочване, с което да се намали финансовата тежест върху електроразпределителното дружество, макар такава да е предвидена в чл. 38, ал. 3 от Наредбата за регулиране на цените на електрическата енергия.В същото време извън изчисленията остава цялата тежест, която електроразпределителното дружество и крайният снабдител понесоха в периода на пиковите натоварвания през студената зима, когато предложиха на своите клиенти разсрочване на сметките, оказаха пълно съдействие на ЕСО и платиха над 2 милиона лева допълнителни разходи за балансиранe.През последните години ЕНЕРГО-ПРО положи сериозни усилия и постигна намаление на технологичните загубите по мрежата с близо 4%, което позволи на компанията да разшири инвестиционната си програма. Предвиденото в решението увеличение на цената на технологичния разход с над 75% е допълнително в тежест предвид това, че реалните технологични разходи на ЕНЕРГО-ПРО Мрежи остават по-високи от одобрените в ценовото решение. Определената от Комисията норма на технологичен разход от 9% не може да бъде постигната за една година, с което дружеството да започне да изпълнява инвестиционната си програма веднага в пълен размер.Проекторешението не признава разходите за енергийна ефективност, вменени със  специален закон, като по този начин те остават за сметка на електроразпределителните дружества.Дружествата от групата ЕНЕГРО-ПРО Варна настояват за промяна на параметрите при взимане на окончателно решение от Комисията за енергийно и водно регулиране, чрез разсрочване на предвидените корекции във времето, с което да се осигури плавно изменение на цените и баланс между интересите на потребителите и енергийните дружества. В случай че окончателното решение остане непроменено, считаме, че се създават реални предпоставки за минимум два пъти по-високо от досегашното увеличение на цените през следващата година.", "date": "2017.06.06", "title": " „ЕНЕРГО-ПРО“ недоволни от предложението на КЕВР за цената на тока"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%b5%d0%b2%d1%82%d0%b8%d0%bd%d0%b8-%d0%ba%d1%80%d0%b5%d0%b4%d0%b8%d1%82%d0%b8-%d0%b7%d0%b0-%d1%81%d0%b0%d0%bd%d0%b8%d1%80%d0%b0%d0%bd%d0%b5-%d0%bd%d0%b0-%d0%ba/", "text": "Еднофамилни къщи и студентски общежития също ще могат да се санират, но не безплатно, а с нисколихвени кредити. Това стана ясно от думите на заместник-министъра на регионалното развитие Деница Николова, която взе участие в конференция на тема “Еврофондове, публични програми и интелигентен растеж”.Финансирането ще се осигурява от трите фонда за градско развитие чрез Оперативна програма “Региони в растеж” 2014-2020. По нея е предвиден ресурс за финансови инструменти от 370 млн. лв. Той ще се разпределя под формата на инвестиции, чрез трите фонда в 39 големи града. Очаква се до края на месец октомври фондовете да бъдат избрани, а още през ноември, или до края на годината, да може да се кандидатства с проектни идеи, каза Николова. Средствата от тях ще се предоставят на крайни получатели под формата на инвестиционни и оборотни кредити.Получатели могат да бъдат фирми, граждани, общини и общински дружества, други публични органи, както и публично-частни партньорства.Целта на мярката е да се обновят сгради, които на този етап не са обект на финансиране по други програми, уточни Николова.Междувременно министърът на регионалното развитие Николай Нанков обяви, че няма завишени цени в програмата за саниране. По думите му тя е стартирала на пазарен принцип. След една година изпълнение видяхме, че има разминавания, затова поставихме таван на цените, респективно този таван беше намаляван на два пъти, уточни министърът.Във ведомството са получени 27 сигнала за нарушения при вече 400 санирани сгради и още 550, които са в процес на строителство. Според него в случаите с протеклите блокове в Мездра и Стара Загора става въпрос за грешка на строителя. Нанков подчерта, че живущите в тези блокове ще бъдат обезщетени за сметка на строителя.“В последните няколко месеца се забави подписването на споразумението между Българската банка за развитие и МРРБ като принципал на програмата, за да може да стартират плащанията от бюджета през министерството към банката. Хубавото е, че за 20 дни успяхме да подпишем споразумението от началото на мандата, за да започнем още другата седмица разплащания по вече завършените сгради”, заяви Николай Нанков.", "date": "2017.06.06", "title": " Пускат евтини кредити  за саниране на къщи\t\t\t"}
{"url": "https://trud.bg/%d0%bd%d0%b0%d1%88-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb-%d0%bf%d0%be%d0%b4%d0%bf%d0%b8%d1%81%d0%b0-%d1%81-%d0%b5%d0%bb%d0%b8%d1%82%d0%b5%d0%bd-%d0%bf%d0%be%d0%bb%d1%81%d0%ba%d0%b8/", "text": "Българският нападател Алекс Колев официално е играч на полския „Сандечия“. Клубът ще бъде новак в елита през есента, след като завърши 1-и в местната втора дивизия.През пролетта Колев игра за друг местен тим, втородивизионният „Стал“, където се превърна в основен играч.„Благодаря на моя треньор, на ръководството и феновете на „Стал“ за подкрепата – написа Колев в личния си профил във Фейсбук. – Време е за ново предизвикателство.“ ", "date": "2017.06.06", "title": " Наш нападател подписа с елитен полски клуб"}
{"url": "https://trud.bg/%d0%ba%d0%b8%d0%bd%d0%be-%d0%bd%d0%b0-%d0%b6%d0%b8%d0%b2%d0%be-%d0%b2-%d1%81%d0%be%d1%84%d0%b8%d1%8f/", "text": "Световен театър в София 2017 представя „Кино на живо” – на кинорежисьорите Брент Грийн – аниматор и Сам Грийн –номиниран за Оскар за най-добър документален филм с „The Weather Underground“ през 2004 г.Единият прави късометражни филми, а другият снима документално кино. И въпреки че фамилното им име е едно и също, те не са роднини. Аниматорът Брент Грийн и номинираният за „Оскар“ кинорежисьор Сам Грийн () размиват границите на киното, като съчетават представянето на своите изключителни филми с музика на живо и разказване на истории. Докато оркестър от изтъкнати музиканти създава звуковата среда, на екрана анимационни кадри от Брент трептят в стила на южняшката готика. Сам показва завладяващи документални истории за мечтатели и реализатори: кои са дълголетниците на Америка, какво е записвал тайно великият Луис Армстронг и др. В това „кино на живо“  образи, идеи, музика и думи се преплитат всеки път наново по уникален начин.„Кино на живо” ще бъде представено на 7  юни, сряда, от 20:00 на сцената на Столичния куклен театър  с музика на живо  изпълнена от Брендан Канти, Джеймс Канти, Ребека Фун, Кейт Райън и с участието на режисьорите.Те са представяли свои произведения в престижни пространства като Музея за модерно изкуство MoMA в САЩ, както и на най-големите филмови фестивали. Тук те съчетават театралната ситуация и филмовото изкуство в търсене на същинската природа на киното. Днес гледането на филми става все по-изолирано, индивидуално занимание. Двамата артисти си поставят за цел да го превърнат отново във въздействаща среща и колективно преживяване.„Кино на живо” се изпълнява на английски език със субтитри на български.  За авторите Сам Грийн е кинодокументалист и работи и живее в Ню Йорк. Най-новият му документален филм „Любовната песен на Р. Букминстър Фулър“ е за легендарната инди рок група „Yo La Tengo“ и в момента се представя в различни държави. През 2004 г. Грийн е номиниран за „Оскар“ за документалния му филм „The Weather Underground“, включен и авторитетното Уитни Биенале. Грийн завършва журналистика в Калифорнийския университет, Бъркли, където учи и документално кино при реномирания режисьор Марлон Ригс. Брент Грийн е самообразован визуален артист и филмов автор. Неговите филми са показвани, често под музикален акомпанимент на живо, в различни пространства като MoMa, Walker Art Center, The Kitchen, на филмовия фестивал „Сънданс“, а също и по покриви, складове и галерии по цял свят. Той развива практиката да представя своите скулптурни работи и мащабни инсталации в съчетание с анимационни филми, включително и в самостоятелни изложби. Негови творби са част от престижни колекции на различни музеи за изкуство като Hammer Museum, MoMA и Музеят за американско фолклорно изкуство. ", "date": "2017.06.06", "title": " Кино на живо в София\t\t\t"}
{"url": "https://trud.bg/%d0%bd%d0%b5%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%b5%d0%bd%d0%b0-%d0%be%d1%80%d0%b3%d0%b0%d0%bd%d0%b8%d0%b7%d0%b0%d1%86%d0%b8%d1%8f-%d0%bf%d1%80%d0%b5%d0%b4%d1%81%d1%82/", "text": "Неправителствената организация „Заслушай се” представи мобилно приложение в помощ на хора с увреждания, която улеснява достъпа им до услугите, предлагани от администрациите. Секретарят на Община Велико Търново Мина Илиева, заместник-кметовете Снежана Данева-Иванова и проф. Георги Камрашев, директори на общински дирекции и експерти се запознаха с функциите на иновативния софтуер.С помощта на таблет и чрез приложението хората със слухови и говорни увреждания могат на момента да се свържат с преводач, който в реално време ще насочи както тях, така и съответните служители от администрацията към желаната административна услуга. Конферентната връзка би оптимизирана значително времето за обслужване на граждани, стана ясно по време на представянето.Община Велико Търново е сред водещите администрации в България по предоставяни услуги по дигитален път и непрекъснато се стреми да повишава качеството в обслужването на физически и юридически лица, поясни секретарят Мина Илиева. Предстои обсъждане на реалните ползи от интеграцията на приложението и внедряването му в центъра за услуги на гражданите, намиращ се в сградата на Общината.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Неправителствена организация представи мобилно приложение в помощ на хора с увреждания"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b8-%d0%bf%d0%be%d0%bb%d0%b8%d1%86%d0%b0%d0%b9-%d1%81%d1%82%d1%80%d0%b5%d0%bb%d1%8f-%d0%bf%d0%be-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb-%d0%bf/", "text": "Френски полицай е стрелял по нападател, който е посегнал да го удари с чук. Инцидентът станал край катедралата Нотр Дам в Париж, съобщиха местните власти, цитирани от Френските телевизии съобщават за паникьосани туристи, които бягат от мястото на инцидента.Нападателят е ранен в резултат на стрелбата. Полицията е отцепила района пред катедралата и препоръчва на парижани да избягват района.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM ", "date": "2017.06.06", "title": " Френски полицай стреля по нападател, посегнал му с чук"}
{"url": "https://trud.bg/%d0%bf%d1%80%d0%b0%d0%b7%d0%bd%d0%b8%d1%86%d0%b8%d1%82%d0%b5-%d0%bd%d0%b0-%d0%b3%d1%80%d0%b0%d0%b4-%d1%85%d0%b8%d1%81%d0%b0%d1%80%d1%8f-%d0%b7%d0%b0%d0%bf%d0%be%d1%87%d0%b2%d0%b0%d1%82-%d1%82%d0%b0/", "text": "Празниците на Хисаря се откриват тази вечер в 20 часа на Летния театър с концерт на Сунай Чалъков и Емилия Валенти и продължават до 19 юни (понеделник), когато от 21 часа жителите и гостите на курортното градче ще могат да видят оперетния спектакъл „Цигански барон“ на Музикално-драматичен театър „Константин Кисимов“ от Велико Търново.Афишът за утре –  7 юни,  предлага концерт „Любими песни от любими филми“, а на 8 юни (четвъртък) от 15 часа на сцената на читалище „Иван Вазов“ в Хисаря започва Балканският шампионат по фолклор „Жива вода 2017“, който продължава на 9 и 10 юни от 10 до 21.30 часа и на 11 юни от 11.30 до 18 часа, когато щe започне церемонията по награждаването на победителите и официалното закриване.Тази събота от 10.30 часа в парк „Момина сълза“ край Фонтана с момченцето ще се проведе Парад на домашните любимци. От 15 часа във фоайето на читалище „Иван Вазов“ ще бъде открита фото-изложба „Светът около нас“ на Фотографската задруга в Пловдив, а от 18 часа в туристическия информационен център самостоятелна фотоизложба „Душата на Хисаря“ ще представи софийската майсторка на обектива Нина Абрашева.Тази неделя от 10 часа в Парка на Колонадата ще започнат велосъстезания, а от 20.30 часа в Летния театър започва празничният концерт по случай 160-годишния юбилей от основаването на местното основно училище „Климент Охридски“. На 12 юни (понеделник) от 20 часа в читалище „Иван Вазов“ официално ще бъдат открити Хисарските театрални празници с постановката „Една калория нежност“ на местния театрален състав „Театър без диплома“. Една от главните роли в спектакъла е поверена на кореспондентката на агенция „Блиц“ за Пловдивска област Красимира Гешева. Театралните празници продължават до 18 юни (неделя) с постановки на аматьорски състави от цялата страна всяка вечер от 17 и 20 часа.В събота – 17 юни  от 10 часа на спортен комплекс „Крепост“ пък започва детски футболен турнир,  а на 18 юни (неделя) в 10 часа край Колонадата в центъра на курорта ще бъде дадено началото на пленер за деца и изложбата на Групата на хисарските художници „Захари Зограф“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Празниците на град Хисаря започват тази вечер и продължават до 19 юни"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d0%bd%d0%b0-%d1%80%d0%b0%d0%b9%d1%8a%d0%bd%d0%b5%d1%8a%d1%80-%d0%ba%d1%80%d1%8a%d0%b6%d0%b0-%d0%bd%d0%b0%d0%b4-%d1%81%d0%be%d1%84%d0%b8%d1%8f-%d0%b1/", "text": "Самолет на „Райънеър“ кръжа над София. Самолетът е изпълнявал редовен полет от Айндховен до София, предполага се, че кацането му е забавено заради бурята над столицата, информира БНТ.От летището не коментираха причината за закъснението, но казаха, че самолетът се е приземил благополучно, с близо 50-минутно закъснение.", "date": "2017.06.06", "title": " Самолет на „Райънеър“ кръжа над София, било заради лошото време"}
{"url": "https://trud.bg/%d0%bf%d0%bb%d0%b5%d0%b2%d0%b5%d0%bd%d1%81%d0%ba%d0%b8-%d0%bf%d1%80%d0%be%d0%ba%d1%83%d1%80%d0%be%d1%80-%d0%b2-%d0%b1%d0%b0%d0%bd%d0%b4%d0%b0%d1%82%d0%b0-%d0%bd%d0%b0-%d0%ba%d1%83%d0%ba%d0%b0%d1%82/", "text": "Плевенският прокурор Димитър Захариев и надзирател бяха арестувани, защото помагали на бандата на кримигероят Камен Балбузанов-Куката, която бе разбита наскоро. За акцията съобщи главният прокурор Сотир Цацаров.Димитър Захариев бил задържан в Съдебната палата в София, където срещу него се гледа дело за натиск върху свидетел по процеса “Октопод”. След края на заседанието служители на “Бюрото за защитени свидетели” сложили белезници на ръцете на Захариев. По същото време пред Съдебната палата спецполицаи от ГДБОП арестуваха служител на Главна дирекция “Изпълнение на наказанията”. Двамата веднага били откарани към следствения отдел на спецпрокуратурата. Захариев е обвинен за участие в престъпната група на Балбузанов и за изнудване. “Служителят на главната дирекция е обвинен за участие в същата престъпна група и за отправяне на преки заплахи към негова колежка за живота на съпруга й, ако той продължава да свидетелства по това дело”, каза Сотир Цацаров.“Ти няма ли да почерпиш, че ще станеш вдовица? Кажи на твоя мъж да внимава какво говори и какво прави, защото като излезе Куката от затвора ще го убие”, заявил служителят на затвора към жената. Заплахата била отправена пред много свидетели.Прокурорът и надзирателят били в полезрението на службите още от края на 2016 г.Цацаров припомни, че на 23 юли 2015 г. по негово предложение ВСС отстранила Захариев от длъжност. През април т. г. обвинител ?1 внесе още едно предложение във ВСС за отстраняването му, тъй като се оказало, че докато бил на работа, е придобил дялове от търговско дружество, охранителна фирма. Според шефа на спецпрокуратурата Иван Гешев двамата арестувани оказвали логистика на групата на Камен Балбузанов-Куката.Самият прокурор Димитър Захариев бе заснет и от охранителни камери как влиза в плевенско предприятие в компанията на Куката и негови авери. Според плевенчани обвинителят и Балбузанов обикаляли местни фирми и принуждавали шефовете им да бъдат охранявани от тях. “Не участвам в охранителна дейност. Не мога да коментирам”, обяви тогава плевенският обвинител.", "date": "2017.06.06", "title": " Плевенски прокурор  в бандата на Куката (ВИДЕО, ОБЗОР)\t\t\t"}
{"url": "https://trud.bg/%d1%81%d0%be%d0%ba%d0%be%d0%bb%d0%be%d0%b2-%d0%b8-%d0%bd%d0%b8%d0%ba%d0%be%d0%bb%d0%be%d0%b2-%d1%81%d1%80%d0%b5%d0%b4-%d0%be%d1%82%d0%bb%d0%b8%d1%87%d0%bd%d0%b8%d1%86%d0%b8%d1%82%d0%b5-%d0%b2-%d1%81/", "text": "Цветан Соколов и Николай Николов са сред най-добрите на постовете си след първите турнири от Световната лига по волейбол. Българският национален отбор записа победа и 2 загуби в Казан (Русия), но Соколов е №2 сред реализаторите в турнира до момента. Диагоналът има 60 точки – 47 от атака, 8 от блокада и 5 от сервис. Пред него е единствено бразилецът Евандро Гера с 68 т. Николов пък е пети при блокировачите с 10 успешни блока от 45 опита. Селекционерът Пламен Константинов обаче призна, че тимът все още не е на оптимално равнище дни преди втория турнир във Варна. „Не всички са в еднаква форма – заяви треньорът. – Някои са свършили сезона в клубовете си повече от месец преди да дойдат на лагера на националния отбор, а други имаха само пет-шест дни почивка.“ Константинов е доволен от представянето на играчите си в Казан и най-вече от обрата с 3:2 срещу Русия в последния мач. Той обаче не се обвързва с очаквания за Варна, където българите ще мерят сили със световния първенец Полша, олимпийския шампион Бразилия и Канада. „От една страна сме доволни, защото излязохме от тежка ситуация, но от друга можем да съжаляваме, най-вече за мача с Аржентина – смята селекционерът. – В края на турнира проявихме характер, макар и с голямо закъснение.“ Соколов обаче смята, че той и съотборниците му имат шансове дори и срещу най-добрите в света. „Още не сме влезли във форма, но няма непобедими отбори – заяви звездата. – Вече си повярвахме, че можем да надиграваме с всички.“", "date": "2017.06.06", "title": " Соколов и Николов сред отличниците в Световната лига"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f%d1%82-%d0%ba%d0%be%d0%be%d1%80%d0%b4%d0%b8%d0%bd%d0%b0%d1%82%d0%be%d1%80-%d0%bd%d0%b0-%d0%b0%d1%82%d0%b0%d0%ba%d0%b0-%d1%81%d0%b2/", "text": "Партията („Атака”) е „за” взаимноизгодни търговски, културни, икономически, духовни, културни отношения с Русия.Това обяви бившият главен секретар на МВР, а сега национален координатор на „Атака” – Светлозар Лазаров в предаването „Лице в лице” по .Така той съобщи,  че именно това са заявили двамата с Волен Сидеров по време на визитата си в Москва преди няколко дни. Двамата най-важни хора в партия „Атака“ били лично поканени от партията на руския президент Владимир Путин „Единна Русия”.Лазаров отрече със Сидеров да са се подписвали под декларацията в подкрепа на партията на Путин, защото думите му те са присъствали на форума само като гости.„Това (че България е член на ЕС и НАТО – бел. ред.) не означава, че България не трябва да работи в сферата на сигурността и с Русия, защото има ирационални заплахи, много сериозни глобални заплахи”, добави той. По думите на Лазаров дни преди да бъде уволнен като главен секретар на ДАНС, уволненият директор на ФБР Джеймс Коми е бил на посещение у нас и е изразил подкрепата си към него и тогавашния шеф на Агенцията Владимир Писанчев.За новия си пост той сподели, че е бил поканен лично от Волен Сидеров, с когото се познават от 2013 г. Тогава по идея на Лазаров партията внася искане за построяване на ограда по българо – турската граница.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Националният координатор на  Атака Светлозар Лазаров: Партията е за взаимноизгодни връзки с Русия"}
{"url": "https://trud.bg/%d0%bf%d0%b0%d0%bd%d0%be%d0%b2-%d1%81-%d0%b0%d0%b1%d1%81%d1%83%d1%80%d0%b4%d0%bd%d0%b8-%d0%b8%d1%81%d0%ba%d0%b0%d0%bd%d0%b8%d1%8f-%d0%ba%d1%8a%d0%bc-%d0%bf%d1%80%d0%b5%d0%b7%d0%b8%d0%b4%d0%b5%d0%bd/", "text": "Като абсурдни определиха депутати исканията на съдия №1 на България Лозан Панов към президента Румен Радев. Шефът на Върховния касационен съд настоя държавният глава да инициира конституционни промени и да свика Велико народно събрание. Срещата, поискана от Панов, продължи около половин час и затвърди критиките към магистрата, че се е превърнал в политиканстваща фигура.“Реформата не е в дълбочина, реформата в съдебната власт не се е състояла”, коментира след срещата пред репортери Панов. Той обясни, че настоява за “структурна реформа в съдебната власт, за да може прокуратурата да не е безконтролна и безотчетна”. “Прокуратурата трябва да бъде независим орган равно отдалечен от всички власти”, смята председателят на ВКС.Той обясни, че президентът Румен Радев проявил разбиране и обещал да направи срещи с други представители на съдебната и изпълнителната власт. “Оттук нататък очаквам неговата реакция”, обяви Панов.От прессекретариата на “Дондуков” 2 разпространиха съобщение, в което се посочва следното: “По време на срещата бяха представени предложения за реформи в съдебната власт на председателя на ВКС Лозан Панов, както и перспективи за развитието на правосъдната ни система, които да гарантират нейната независимост и разделението на властите в страната.”", "date": "2017.06.06", "title": " Панов с абсурдни искания към президента\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b7%d0%b0%d0%b4%d1%8a%d0%bb%d0%b1%d0%be%d1%87%d0%b0%d0%b2%d0%b0-%d1%81%d0%b5-%d0%b8%d0%bd%d1%81%d1%82%d0%b8/", "text": "Като задълбочаване на институционалното противопоставяне определи днешната среща между президента Румен Радев и председателя на ВКС Лозан Панов, който поиска държавният глава да свика консултации за Велико народно събрание, заместник-председателят на ПП ГЕРБ Цветан Цветанов в студиото на „Още от деня“ по .През последните няколко месеца, години наблюдаваме едно противопоставяне между прокуратурата и ВКС и по-специално съответните ръководители, допълни Цветанов.Той подчерта, че това рефлектира върху ефективността и не дава абсолютно никакъв коефициент на полезно действие, което да е съотносимо в очакванията на обществото.„За нас това, което е важно имаше възможност да се направят конституционни промени във връзка с изпълнение на стратегията за реформа в съдебната система от януари 2015 г. Есента на 2015 г. бяха направени конституционни промени и в момента тече процедура по избор на представителите за ВСС. И тук вече говорим за пряк избор – разделение на две колегии – прокурорска и съдийска“, категоричен бе Цветанов.Относно случая с „Наглите“, Цветанов заяви, че прокуратурата няма никакво отношение към това, което се случи с тези две лица от групата, които искаха да излязат от затвора предсрочно.Председателят на Комисията по вътрешна сигурност и обществен ред в 44 НС подчерта, че „Прокуратурата няма абсолютно никакво отношение – тя е свършила своята работа до момента, в който съдът се е произнесъл на трета инстанция. Съдът е институцията, която всъщност освобождава предсрочно, ако има задължително достатъчно данни за това. И преди, и сега нормата е много ясна – съдът е компетентен да освободи едно лице предсрочно. Всичко беше тълкуване, внушения, но преди имаше една комисия, която се произнасяше преди съдът да вземе окончателното решение; сега в момента администрацията, психолога, социалния работник се произнасят и тогава съдията решава дали едно лице трябва да бъде освободено предсрочно или не.“„Всяко едно правораздаване, което завърши на трета инстанция – държавата, всяка една институция изразходва ресурс – обществен, на българския данъкоплатец и когато едни подобни лица бъдат освободени предсрочно, това означава, че държавата отново трябва да се ангажира с разходи, за да може да обезпечи сигурността на всички останали хора, които могат да стана потенциални жертви на тези престъпници“, каза още Цветан Цветанов.Втората инстанция отмени освобождаване на осъден по случая „Наглите“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM ", "date": "2017.06.06", "title": " Цветан Цветанов: Задълбочава се институционалното противопоставяне"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%b8%d0%b4%d0%b2%d0%b0-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d1%80%d0%b5%d0%b7-%d0%b0%d0%b2%d0%b3%d1%83%d1%81%d1%82/", "text": "Франция ще ни помогне за влизане в чакалнята на еврозоната и за Шенген. Това стана ясно след среща на премиера Бойко Борисов с френския президент Еманюел Макрон в Елисейския дворец. „Финансовият министър на Франция разговаря с Владислав Горанов конкретно по темата. На 23 юни ще бъдем при финансовия министър в Германия. По същите теми ще разговаряме с президента и с канцлера на Германия“, каза Борисов пред журналисти. Премиерът е на посещение във Франция, откъдето директно пристигна в Германия.„България има рядък шанс с предстоящото председателство на ЕС и с това, което сме постигнали като авторитет в Европа. Това ни позволява да атакуваме чакалнята на еврозоната, което ще доведе до намаляване на лихвите по кредитите и до гарантиране на инвестициите. Когато си извън еврозоната и чакалнята, няма на кого да се сърдиш, че тези, които са вътре, искат да си защитят валутата и да избегнат гръцкия сценарий“, коментира премиерът.След едночасовата среща на Борисов с Макрон стана ясно, че френският президент ще бъде на посещение у нас през август. Борисов разкри, че Макрон му казал: „Ако кажеш и утре идвам!“ „Преценихме, че август има какво да му покажем, а и ще може да види и границата, и морето, и красотите на България. Една френска поговорка казва: По-добре веднъж да видиш, отколкото 100 пъти да чуеш“, коментира премиерът. ", "date": "2017.06.06", "title": " Макрон идва в България през август\t\t\t"}
{"url": "https://trud.bg/%d0%be%d0%bf%d0%b5%d1%80%d0%b8%d1%80%d0%b0%d1%85%d0%b0-%d1%83%d1%81%d0%bf%d0%b5%d1%88%d0%bd%d0%be-%d0%bc%d0%b0%d0%bb%d0%ba%d0%b0%d1%82%d0%b0-%d1%81%d0%b0%d0%bc%d0%b8/", "text": "Малката Самуела от Сливен вече е оперирана. Сложната и тежка хирургическа интервенция е извършена от екипа на доц. Васил Яблански на 5 юни, съобщи бащата на 8-годишното дете Емануил Куриян. “Операцията мина успешно. Сами все още е доста отпаднала, почти не е спала, но видимо е по-изправена, станала е по-висока най-малко с 5 сантиметра”, разказа той.Двамата със съпругата му Стела са до болничното легло на рожбата си. Думите не стигат, за да изразят благодарността си към лекарите, които се бориха за живота на детето, и към всички състрадателни хора, с чиято финансова подкрепа операцията въобще стана възможна.Съдбата на 8-годишното момиченце със сколиоза и семейството му предизвика вълнения в цялата страна. В началото на годината родителите кандидатстваха пред Фонда за лечение на деца за отпускане на необходимите 93 600 лева за операцията. Получиха одобрение, но в средата на март фондът шокиращо отказа финансиране с мотива, че частната болница, където единствено могат да бъдат поставени магнитни импланти на Сами, не е обявила обществена поръчка за доставката им. Те посочиха още, че промени в закона са освободили частните болници от задължението да провеждат обществени поръчки. Освен това производителят бил един-единствен, доставчикът им – също. Така неотложната операция се забави повече от 4 месеца.Семейство Куриян разказа за гаврата в социалната мрежа. Само за 2 седмици бяха събрани 73 000 лева и Сами бе приета в болницата. “Министерството на отбраната отпусна 10 000 лева”, с благодарност съобщи Емануил Куриян.", "date": "2017.06.06", "title": " Оперираха успешно  малката Сами\t\t\t"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d1%87%d1%83%d0%b6%d0%b4%d0%b5%d0%bd%d1%86%d0%b8-%d0%b7%d0%b0%d1%80%d0%b0%d0%b4%d0%b8-%d0%b1%d1%83%d1%81%d0%b0-%d0%ba%d0%be%d0%b2%d1%87%d0%b5%d0%b3/", "text": "Подобрява се състоянието на ранените при катастрофата Разпитват афганистанец със статут на постоянно пребиваващМВР и ДАНС издирват трима чужденци, които живеят в София и вероятно са замесени в канал за трафик на хора. По маршрута били вкарани нелегалните мигранти, които загинаха при катастрофа с микробус. Автосбъсъкът стана в неделя призори на магистрала „Тракия”. При него бяха убити девет мъже от Афганистан, Пакистан и Сирия. Почина и 16-годишният шофьор Трайчо, който нямал книжка.Малко след катастрофата бил арестуван афганистанец. Той живеел у нас със статут на постоянно пребиваващ и е заподозрян като един от босовете на канала. Издирваните за разпит били от близкото му обкръжение и се смята, че също са свързани с трафика.По предварителна информация ром от „Модерно предградие” пък бил посредник при наемането на шофьори,  които да транспортират преселниците от южната ни бразда до София и после до българо-сръбската граница. Тарифата им била 1000 лева. Първоначално шофьорите вземали 300 лева. Останалата част прибирали след свършената работа. Самите босове на канала пък искали от нелегалните мигранти между 5000 и 6000 евро на човек, за да ги прекарат през България.Междувременно от пазарджишката болница съобщиха, че се подобрява състоянието на двамата преселници, които бяха по-тежко ранени при катастрофата. Останалите четирима скоро ще бъдат изписани от здравното заведение.", "date": "2017.06.06", "title": " Издирват чужденци заради буса ковчег\t\t\t"}
{"url": "https://trud.bg/%d0%b4%d0%b5%d0%bc%d0%b8%d1%80%d0%b5%d0%b2%d0%b0-%d1%81%d0%ba%d0%b0%d1%87%d0%b0-%d1%81-%d1%88%d0%b0%d0%bc%d0%bf%d0%b8%d0%be%d0%bd%d0%ba%d0%b8/", "text": "Мирела Демирева ще се състезава с олимпийската и световната шампионки в скока на височина на лекоатлетическия турнир от Диамантената лига в Рим утре. Това е втори старт за Спортист №1 на България за 2016 година. В сектора българката ще се конкурира с испанката Рут Бейтия, която й отмъкна златото на игрите в Рио миналия август. Голямата фаворитка в надпреварата е водачката в ранглистата за сезона Мария Кучина. Рускинята, която скача под неутрален флаг, има 203 см този сезон. На същата надпревара, но в тройния скок, ще участва и Габриела Петрова. В сектора тя ще мери сили с олимпийската шампионка Катерин Ибаргуен (Колумбия), подгласничката й в Рио 2016 Юлимар Рохас (Венецуела), европейската шампионка Патрисия Мамона (Португалия) и др.", "date": "2017.06.06", "title": " Демирева скача с шампионки"}
{"url": "https://trud.bg/%d0%be%d0%b1%d0%bb%d0%b0%d1%81%d1%82%d0%bd%d0%b0%d1%82%d0%b0-%d0%b1%d0%be%d0%bb%d0%bd%d0%b8%d1%86%d0%b0-%d0%b2-%d1%81%d0%bb%d0%b8%d0%b2%d0%b5%d0%bd-%d1%81%d1%8a%d0%b4%d0%b8-%d0%bd%d0%b7%d0%be%d0%ba/", "text": "Областната МБАЛ „Д-р Иван Селимински“ в Сливен заведе дело срещу Националната здравна каса за спрени клинични пътеки – съобщи зам.-директорът д-р Хрисант Хрисантов. Причината: касата сключва договори само с болници в страната, където работят определени лекари.Конкретният повод за съдебното дело са две големи ортопедични пътеки – 217.2 и 217.3. Тези пътеки се отнасят за операции при счупване на таза и долните крайници, както и за протезиране на тазобедрена и колянна става. В повечето случаи са сериозни травми, на пострадали при катастрофи, които са в много тежко състояние, изискващо спешна намеса. Но новата ситуация с клиничните пътеки ще създаде проблеми при оказването на ортопедичната помощ на пациентите. „Получава се парадокс, според който, ако двата крайника са пострадали, ние трябва да оперираме само единия. А за другия – да изпращаме пациента в определените от касата болници. При спешно състояние няма как това да се случи. Лечебните заведения се определят избирателно, което не е редно“ – каза още д-р Хрисантов.Областната болница в Сливен е най-голямото лечебно заведение в четирите общини на Сливенска област и поема най-тежкия травматизъм в региона, причинен основно при катастрофи. През областта минават автомагистрала „Тракия“, главни пътища. Само през миналата година са били приети по спешност 41 пациенти със съчетани травми, получени при пътни произшествия. Цифрата е внушителна спрямо данните от статистиката в сродни лечебни заведения – коментираха докторите.Ръководството на МБАЛ „Д-р Иван Селимински“ е сигнализирало Регионалната колегия на Българския лекарски съюз. От там са изразили подкрепа за болницата.", "date": "2017.06.06", "title": " Областната болница в Сливен съди НЗОК за спрени клинични пътеки\t\t\t"}
{"url": "https://trud.bg/%d0%b4%d1%8a%d0%b6%d0%b4-%d0%bf%d0%be%d1%81%d1%80%d0%b5%d1%89%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b8-%d1%81%d1%80%d0%b5%d1%89%d0%b0%d1%82%d0%b0-%d1%81-%d0%b3%d0%b5/", "text": "Премиерът Бойко Борисов се срещна с президента на Германия Франк-Валтер Щайнмайер.Борисов се ръкува с него и застанаха за няколко снимки пред медиите.Утре Бойко Борисов се среща с канцлера Ангела Меркел.Очаквайте подробности", "date": "2017.06.06", "title": " Дъжд посрещна Борисов при срещата с германския президент Щайнмайер (ВИДЕО)"}
{"url": "https://trud.bg/%d1%89%d0%b0%d0%b9%d0%bd%d0%bc%d0%b0%d0%b9%d0%b5%d1%80-%d0%ba%d1%8a%d0%bc-%d0%b1%d0%be%d1%80%d0%b8%d1%81%d0%be%d0%b2-%d0%b5%d0%b2%d1%80%d0%be%d0%bf%d0%b0-%d0%b8%d0%bc%d0%b0-%d0%bd%d1%83%d0%b6%d0%b4/", "text": "Европа има нужда от Вас и Вашето правителство, Балканите имат нужда от Вас, България има нужда от Вас. С тези думи президентът на Федерална република Германия Франк-Валтер Щайнмайер се обърна към министър-председателя Бойко Борисов по време на срещата им в Берлин. Щайнмайер поздрави премиера Борисов за третия му мандат начело на изпълнителната власт в страната и му пожела успех в отговорната му работа през следващите четири години. Двамата се съгласиха, че от взаимен интерес е да продължат да се развиват и задълбочават взаимоотношенията между България и Германия.„Високо ценим отличните и приятелски отношения с Германия“, изтъкна премиерът Бойко Борисов. По думите му интензивният двустранен политически диалог е ясен сигнал за волята и на двете страни да укрепват партньорството си по въпросите от взаимен интерес. Българският министър-председател добави, че страната ни ще продължи да разчита на германския опит и ценна подкрепа в приоритетни за България области. Той даде за пример важни теми като подготовката на българското председателство на Съвета на ЕС, сигурността и охраната на границите, инвестициите и дуалното образование.Премиерът Борисов благодари за разбирането и солидарната подкрепа, която България получава от Германия в рамките на партньорството в ЕС и в НАТО. Той специално акцентира върху усилията на страната ни за влизането в чакалнята на еврозоната и за присъединяването ни към Шенген. „Убеден съм, че добрите отношения между България и Германия, в духа на традиционното приятелство и споделените европейски ценности, допринасят за реализирането на общата цел – изграждане на силна, стабилна, просперираща и обединена Европа, която да отговори на очакванията на гражданите и успешно да се справи с предизвикателствата“, каза още министър-председателят.Президентът Щайнмайер прие българския премиер в двореца „Белвю“, който е една от най-известните сгради в Германия, а паркът му се причислява към най-красивите градини. Дворецът подслонява и първия музей за съвременно немско изкуство. От 1994 година „Белвю“ е първото седалище на Федералния президент.", "date": "2017.06.06", "title": " Щайнмайер към Борисов: Европа има нужда от Вас и Вашето правителство (СНИМКИ)"}
{"url": "https://trud.bg/%d1%81%d0%bf%d0%b0%d1%81%d1%8f%d0%b2%d0%b0%d1%82-%d1%83%d0%b4%d0%b0%d0%b2%d0%b5%d0%bd%d0%be-%d0%be%d1%82-%d0%b4%d1%8a%d0%b6%d0%b4-%d1%81%d0%b5%d0%bb%d0%be/", "text": "Със заповед на кмета на Сливен Стефан Радев започват спасителни и аварийно-възстановителни работи в сливенското село Струпец – съобщиха от общината.Селото бе удавено от краткотраен, но проливен дъжд на 2 юни. Изляха се над 70 литра на квадратен метър вода за по-малко от час. Образувалият се воден стълб с височина над половин метър, разрушената асфалтова настилка и изнесените инертни материали са направили непроходими всички улици в населеното място.По време на бурята за кратко е спряло електричество. Повсеместно са били наводнени дворовете в селото. Унищожени и увредени са земеделски насаждения, а близките овощни градини са залети и са под вода, без възможност за оттичане.Спасителните и аварийните работи се налагат, за да се овладее бедствената ситуация. Ще бъде възстановена проходимостта на улиците и проводимостта на преминаващите през селото дерета.В Струпец живеят 320 души, още 150 прихождат през почивните дни.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Спасяват удавено от дъжд село"}
{"url": "https://trud.bg/%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82%d0%b8-%d0%bd%d0%b0-%d1%82%d1%80%d0%b8-%d0%bf%d1%8a%d1%82%d0%b8-%d0%ba%d1%80%d0%b0%d0%bb%d0%b8-%d0%bc%d0%b5%d1%82%d0%b0%d0%bb%d0%b8-%d0%be/", "text": "Рецидивисти на три пъти извършвали кражби в една и съща производствена фирма в търсене на метални части и елементи, които продали за старо желязо.  И тримата престъпници са от ромския кв.”Надежда” в Сливен.  Р.Р. получи 8 месеца, а съучастниците му Б.О. и Г.К. – по 2 години затвор.  Наказанията те ще трябва да изтърпят при първоначално строг режим. Първият от тях бил с над 15 присъди, а съучастниците му били осъждани повече от 20 пъти с влезли в сила присъди – съобщиха от съда.Кражбите били извършени през септември 2016 г. Тримата нападали производствената база на частната фирма в близката индустриална зона, защото нямали пари. Разбили различни помещения. Успели да откраднат и да изнесат общо 220 метра ел.проводници,  55 кг тръбички от бронз и от медна сплав, 6 трифазни ел.двигателя.  Веднага предавали плячката в пункт за старо желязо. Първия път им платили 120 лева, а другите два пъти взели по 60 и 50 лева, които поделили и изпили.Присъдите са били постановени от Районния съд в Сливен по реда на съкратеното съдебно следствие.  Крадците ги обжалваха пред Окръжния съд. Те не оспориха фактите и обстоятелствата, а наказанията и поискаха да бъдат намалени, защото били несправедливо високи. Втората и последна инстанция обаче посочи, че липсват каквито и да е смекчаващи вината им обстоятелства и нацяло потвърди присъдите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Рецидивисти на три пъти крали метали от фирма в Сливен"}
{"url": "https://trud.bg/%d0%b3%d0%bb%d0%be%d0%b1%d1%8f%d0%b2%d0%b0%d1%82-%d0%bc%d1%83%d0%b4%d0%bd%d0%b8-%d1%87%d0%b8%d0%bd%d0%be%d0%b2%d0%bd%d0%b8%d1%86%d0%b8-%d0%b7%d0%b0-%d0%ba%d0%b0%d0%bb%d0%bf%d0%b0%d0%b2%d0%b0-%d1%80/", "text": "Чиновници ще отнасят солени глоби, ако не свършат или бавят свои задължения. А наказанията за виновните длъжностни лица ще са от 150 до 1500 лв. Това ще стане с промените в Административно-процесуалния кодекс (АПК), които депутати от ГЕРБ внесоха в парламента.„Най-важното е, че с новите текстове се отварят вратите на принципа на мълчаливото съгласие и прехвърляме административната тежест чиновниците“, коментира пред „Труд“ председателят на правната комисия Данаил Кирилов (ГЕРБ). Кирилов припомни, че от години бизнесът настоява за по-бърза работа от страна на администрацията. А точно от ГЕРБ са заложили в предизборната си програма намаляването на чиновническата преса върху компаниите. Новите текстове ще премахнат част от бюрократичните спънки и ако в регламентиран срок дадена фирма няма отговор от чиновник, то ще се приема, че поставеното питане е с положително становище от въпросното ведомство. „Изменението създава предпоставка за постепен преход от презумпция за мълчалив отказ към презумпция за мълчаливо съгласие в подходящите за това случаи“, се казва в мотивите към законопроекта. И още:“Мълчаливото съгласие е инструментът, чрез който най-лесно се игнорира бездействието на администрацията и рязко се намалява административната тежест“.Промените в АПК ще доведат до въвеждането и на електронно правосъдие.„Що се отнася до електронното правосъдие – навсякъде, където можем, целта е да направим процедурите дигитални“, отбеляза още Данаил Кирилов. В новите текстове е записано, че призовките вече ще може да се изпращат по електроната поща. Това означава, че съдилищата ще могат да изпращат призовки чрез електронни съобщения. „Това предложение ще породи дискусии, но от друга страна ще доведе до опростяване на призоваването чрез електронните съобщения“, каза още председателят на правната комисия. Според екпертите новата система на призоваване ще направи доказването на призоваването по-безспорно. Пак с новите текстове ще се увеличи размера на държавните такси и ще има пропорционална такса при материален интерес на делата. Работната група от ВАС са приложили финансова обосновка, а подобна практика има вече в закона за управление на средствата на европейските фондове. Защитата на социалните права обаче остават на същите нива, а промените ще касаят дела за обществени поръчки, концесии и тн. С поправките за подсъдност в АПК ще бъде решен въпроса и за натовареността на съдилищата.", "date": "2017.06.06", "title": " Глобяват мудни чиновници за калпава работа\t\t\t"}
{"url": "https://trud.bg/%d0%b2%d0%b0%d0%ba%d1%81%d0%b8%d0%bd%d0%b8%d1%80%d0%b0%d1%85%d0%b0-%d0%b7%d0%b0-%d1%82%d1%80%d0%b5%d1%82%d0%b8-%d0%bf%d1%8a%d1%82-%d1%85%d0%b8%d0%bb%d1%8f%d0%b4%d0%be%d0%bb%d0%b5%d1%82%d0%bd%d0%b8/", "text": "Стария бряст бе инжектиран за трети път срещу заболяването „трахеомикоза“ или т.нар.холандска болест – съобщиха от общината. Препаратът има и профилактично действие. Ваксинацията извършиха Стефан Мирчев, фитопатолог от Лесотехническия университет в София и Рашид Рашид, представител на фирма „Фортис Фасилити“,  с която общината има сключен договор за лечение на дървото. Двамата, в рамките на три години, полагаха грижи за Стария бряст в Сливен. През това време те поставиха диагноза и предприеха лечение на вековното дърво – един от символите на града.„Днес е финалът на лечението.  В центъра на нашето внимание беше една  болест, пренесена от Холандия в Европа и Северна Америка, която е фатална за него. Досега дървото е  инжектирано двукратно – през април и юли миналата година. Днес ще бъде последното трето третиране, за да сме спокойни, че тази болест занапред няма да застрашава Стария бряст“, посочи доц. Мирчев.Според него, ползите от лечението и укрепването на дървото са вече налице, но са необходими постоянни грижи за хилядолетника. Необходимо е също да се осигурят подпори, непосредствено под здравата западна част на дървото. Експертите са направили доклад за състоянието и  препоръки за по-нататъшно опазване на вековния бряст. „И ние, и общината полагахме усилия, за да живее Стария бряст. Ще живее, но колко дълго, зависи от нашите грижи за него. Голяма отговорност е да си лекар на столетник”, каза още доц.Мирчев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Ваксинираха за трети път хилядолетния бряст в Сливен"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d1%82-%d0%b8%d0%b7%d0%bb%d0%be%d0%b6%d0%b1%d0%b0%d1%82%d0%b0-%d0%bf%d1%80%d0%b5%d0%bf%d0%be%d0%b4%d0%b0%d0%b2%d0%b0%d1%82%d0%b5%d0%bb%d0%b8-%d0%b8-%d1%81/", "text": "Изложба „Преподаватели и студенти“ ще се открие тази сряда от 18 часа в залите на първия етаж на Балабановата къща в Стария град в Пловдив. Експозицията включва произведения на преподаватели и студенти от АМТИИ (Академията за музикално, танцово и изобразително изкуство) и представя съвременните тенденции в отделни видове изкуства, кореспонденцията между различните специалности във факултет „Изобразително изкуство“, както и индивидуалните почерци на творците. Изявата също така дава възможност за съпоставителен план между различни художествени генерации, намерения и търсения. Факултет „Изобразително изкуство“ в АМТИИ в Пловдив е създаден в началото на 2011 г. в резултат от разрасналия се капацитет на едноименната катедра „Изобразително изкуство“. Понастоящем във факултета са катедрите „Изящни изкуства“ и „Приложни изкуства“, а преподаватели са представителни имена в съвременното българско изкуство, изкуствоведи и хабилитирани специалисти в различни видове визуални практики. Във факултета се подготвят висококвалифицирани специалисти в бакалавърските и магистърските програми „Живопис“, „Графика“, „Скулптура“, „Рисунка“, „Фотография“, „Моден дизайн“, „Графичен дизайн“, „Църковна живопис“, „Мултимедийно изкуство“ и „Сценография“. Изложбата „Преподаватели и студенти“ се осъществява с любезното домакинство на Общински институт „Старинен Пловдив“ и ще продължи до 25 юни.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Откриват изложбата „Преподаватели и студенти“ в Балабановата къща в Пловдив"}
{"url": "https://trud.bg/%d0%b3%d0%be%d0%bb%d1%8f%d0%bc%d0%be-%d0%bc%d0%b5%d0%b6%d0%b4%d1%83%d0%b1%d0%bb%d0%be%d0%ba%d0%be%d0%b2%d0%be-%d0%bf%d1%80%d0%be%d1%81%d1%82%d1%80%d0%b0%d0%bd%d1%81%d1%82%d0%b2%d0%be-%d0%be%d0%b1/", "text": "Голямо междублоково пространство, заключено между булевардите „Санкт Петербург“, „Източен“ и Христо Ботев“ в Пловдив, вече е благоустроено.  Като част от строителната програма на район „Централен“ са изградени алеи, улично осветление и подпорни стени, монтирани са пейки, оформени са много паркоместа и са извършени подготвителни дейности на определени зони, които наесен да бъдат озеленени.„През 2016 г. по програмата на Община Пловдив тук бе изградена детска площадка, която отговаря на всички съвременни изисквания. По молба на майките монтирахме и допълнително осветление около нея“, съобщи кметът на район „Централен“ Георги Стаменов. Днес той посети мястото и разговаря с жители от съседни блокове, с които набелязаха следващи дейности. Заедно с един от най-добрите майстори-ножари в България – Кирил Коликов, чието ателие се намира в района, обсъдиха възможностите за монтиране на помпа за напояване, както и допълнителното озеленяване на пространството.„Инициативността на жителите е много важна, защото от тях получаваме най-точна информация за техните нужди и предпочитания при благоустрояването на зоните пред домовете им“, подчерта районният кмет на „Централен“ Георги Стаменов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Голямо междублоково пространство облагородиха в Пловдив\t\t\t"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d0%b7%d0%b0-115-%d0%b4%d0%bd%d0%b8-%d0%b6%d0%bf-%d0%bf%d1%80%d0%b5%d0%bb%d0%b5%d0%b7%d0%b0-%d0%bd%d0%be%d0%b2%d0%be-%d1%81%d0%b5%d0%bb%d0%be-%d1%82/", "text": "Заради ремонтните дейности, които се извършват по изграждането на новия пътен надлез между Ново село и Триводици, временно ще бъде затворен жп-прелезът между двете пловдивски села, намиращи се на територията на Община Стамболийски. Новината съобщиха изпълнителите на проекта „Модернизация на железопътния участък Септември-Пловдив: част от Транс-европейската железопътна мрежа“.Планираното изграждане на надлеза Ново село-Триводици ще продължи 115 дни, а в този период няма да е възможно преминаването на превозни средства през жп прелеза, а ще се минава преминава през обходен маршрут през град Стамболийски. Пътуващите от Ново село към Пазарджик имат по-пряк път – през съседното село  Исперихово. ", "date": "2017.06.06", "title": " Затварят за 115 дни жп прелеза Ново село – Триводици заради изграждане на надлез"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%b1%d0%b0%d0%b2%d1%8f%d1%82-%d0%bc%d0%b0%d0%b6%d0%be%d1%80%d0%b8%d1%82%d0%b0%d1%80%d0%bd%d0%b8%d1%8f-%d0%b2%d0%be%d1%82/", "text": "Депутатите се ослушват за промените в Изборния кодекс. Преди дни шефът на парламентарната група на ГЕРБ Цветан Цветанов се кълнеше, че „до две седмици в парламента ще се гласува за мажоритарния вот“.В проектопрограмата за работа на НС, обаче проектът за новите изборни правила не е предвиден да се гледа в правна комисия. Това означава, че най-рано идната седмица той бе могъл да влезе в комисия. От ГЕРБ декларираха, че ще се съобразят с волята на 2,5 милиона българи, които поискаха на референдума, организиран от Слави Трифонов, всички депутати в НС да се избират мажоритарно в два тура. Проблемът е, че коалиционните партньори на партията на Бойко Борисов – Обединените патриоти са против измененията в Изборния кодекс. Лидерите на коалицията Красимир Каракачанов, Валери Симеонов и Волен Сидеров вече декларираха, че са склонни да подкрепят смесена система, но са против въвеждането на изцяло мажоритарен вот.Деликатният момент е, че от ДПС дадоха знак, че може да подкрепят ГЕРБ. Това даде основание за притеснение на депутатите от партията на Борисов, че ще бъдат обвинени в сговор с движението. Вероятно затова се бави и гледането на промените, които могат да доведат до трусове в коалицията.От БСП са категорично против това 240 депутати да се избират мажоритарно. Социалистите са склонни да подкрепят смесена избирателна система.Миналата седмица ВАС окончателно се произнесе по референдума на Слави Трифонов. Предстои ЦИК да направи незначителни корекции в броя гласували на допитването, които обаче не превръщат решенията му задължителни. След произнасянето на ЦИК парламентът има три месеца за гледане на решенията от референдума. ", "date": "2017.06.06", "title": " Депутати бавят мажоритарния вот\t\t\t"}
{"url": "https://trud.bg/23-%d0%b3%d0%be%d0%b4%d0%b8%d1%88%d0%b5%d0%bd-%d0%b7%d0%b0%d0%b1%d0%b8-%d1%8e%d0%bc%d1%80%d1%83%d0%ba-%d0%b2-%d0%bb%d0%b8%d1%86%d0%b5%d1%82%d0%be-%d0%bd%d0%b0-63-%d0%b3%d0%be%d0%b4%d0%b8%d1%88%d0%bd/", "text": "Извършител на побой бе задържан за 24 часа в ареста на РУ на МВР-Стамболийски от служителите на реда в града.Около 19 часа в понеделник те реагирали на сигнал за възникнал скандал в дома на 63-годишна местна жителка. На адреса било установено, че при скарване домакинята била ударена в лицето от неин 23-годишен съсед.На пострадалата е оказана медицинска помощ, а срещу младежа е образувано бързо производство по чл. 129, ал.1 от Наказателния кодекс.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " 23-годишен заби юмрук в лицето на 63-годишна съседка в Стамболийски"}
{"url": "https://trud.bg/5000-%d0%bb%d0%b5%d0%b2%d0%b0-%d0%b3%d0%bb%d0%be%d0%b1%d0%b0-%d0%b7%d0%b0-%d0%b4%d0%b8%d0%bb%d1%8a%d1%80-%d0%bd%d0%b0-%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0/", "text": "Дилър на марихуана бе изправен пред съда по бързото производство за държане с цел разпространение на близо 133 грама марихуана – съобщиха от Окръжния съд в Сливен.Б.Б. бил заловен на 2 февруари т.г. с наркотичното растение на стойност над 800 лева. Задържаният бил с основно образование, несемеен, работел. Той признал вината си, сключил споразумение с обвинението и бил съден по съкратеното следствие.Съдът му наложи условна присъда от 2 години с 4-годишен изпитателен срок и глоба от 5 хил.лева.Определението на съда е окончателно.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " 5000 лева глоба за дилър на марихуана"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%bf%d0%b5%d1%82%d0%b8%d0%bc%d0%b0-%d0%bf%d0%b8%d1%8f%d0%bd%d0%b8-%d0%b4%d1%80%d0%be%d0%b3%d0%b8%d1%80%d0%b0%d0%bd%d0%b8-%d0%b8-%d0%b1%d0%b5%d0%b7-%d0%ba-2/", "text": "Петима водачи на МПС-та се озоваха в полицейския арест през последното денонощие, след като бяха спипани в различни прегрешения по пътищата в Пловдивска област.В първите часове на  днешния ден автопатрул на Второ РУ спрял на бул. „Пещерско шосе“ лек автомобил „Опел“, чийто водач се оказал 29-годишен пловдивчанин без шофьорска книжка. Около 13.40 часа в понеделник на ул. „Кичево“ в квартал „Кючук Париж“ полицаите от Първо РУ заловили 33-годишен пловдивчанин, който бил седнал зад волана на лек автомобил „ФИАТ“ под въздействието на наркотични вещества.Същата вечер около 21 часа друг жител на областния град бил хванат на бул. „Санкт Петербург“ да шофира опела си с концентрация на алкохол в кръвта от 2,48 промила.Час и половина по-късно порядъчно почерпен 40-годишен водач на „Мерцедес“ бил задържан на пътя между Карлово и Сопот, а дрегерът показал наличие на 2,74 промила алкохол.В село Бегово след употреба на 1,89 промила спиртни напитки зад волана на лек автомобил „Форд“ бил спипан 42-годишен местен жител. Срещу всички нарушители на пътя са образувани бързи производства.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Спипаха петима пияни, дрогирани и без книжка по пътищата в Пловдив"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%b8%d1%81%d1%82%d0%b8-%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%b0%d0%b2/", "text": "След активно разследване криминалистите на Второ РУ на МВР-Пловдив разкриха автора на грабежа, извършен в неделя около 20 часа пред заведение на бул. „Васил Априлов“ в града под тепетата.Полицаите предприели незабавни издирвателни действия по сигнал от 35-годишен мъж, че непознат чъж издърпал от ръцете му близо 1400 лева и побягнал. В хода на разследването в районното управление за 24 часа бил задържан 32-годишен криминално проявен пловдивчанин, срещу когото е образувано бързо производство. За случая е уведомена и прокуратурата.През последното денонощие на територията на Областна дирекция на МВР-Пловдив са регистрирани 19 криминални престъпления – 5 кражби, ПОМПС, пожар и 12 други. Разкрити са 10 престъпления. ", "date": "2017.06.06", "title": " Пловдивски криминалисти разкриха автора на грабеж на 1400 лв. пред заведение"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%ba%d0%be%d0%bd%d1%84%d0%b8%d1%81%d0%ba%d1%83%d0%b2%d0%b0%d1%85%d0%b0-380-%d0%ba%d0%b3-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%b5/", "text": "Голямо количество контрабанден тютюн бе иззет в понеделник от частен адрес в ромския квартал „Столипиново“ в Пловдив от служители на Шесто РУ на МВР.При проверка в къща на ул. „Донбас“ полицаите открили над 380 кг жълто-кафява листна маса с характерна миризма на тютюн, близо 30 кг от която била ситно нарязана.По случая е образувано бързо производство срещу 36-годишна жена, която била задържана за 24 часа в полицейския арест, за престъпление по чл. 234, ал.1 от Наказателния кодекс.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.06", "title": " Полицаи конфискуваха 380 кг контрабанден тютюн от къща в ромския квартал „Столипиново“"}
{"url": "https://trud.bg/%d0%b2%d1%81%d0%b5%d0%ba%d0%b8-%d0%b2%d1%82%d0%be%d1%80%d0%b8-%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b5-%d1%89%d0%b0%d1%81%d1%82%d0%bb%d0%b8%d0%b2/", "text": "Често или почти винаги щастливи моменти съпътстват живота на 52% от българите. Нивото на оптимизъм също е сравнително високо – 3,42 по 5-степенна скала. Данните са от проучване на Института за политика и Института за изучаване на човека и населението сред 1200 души в 44 населени места за състоянията, влияещите върху психичното здраве на българите: щастие – оптимизъм – песимизъм – тревожност – удовлетвореност. За сравнение при подобно изследване през 1993 г. оптимистите са били 2,67 по същата 5-степенна скала. Оптимистичният нашенец днес е на възраст 18-35 г. с висше или полувисше образование, без брак, семеен или живеещ на семейни начала в домакинство със собствени доходи, с едно или две деца. Хората, които по-често изпитват щастие, се самоопределят като привърженици на център-дясното.Те са по-млади с висше образование и по-високи доходи. На другия полюс са тези, които се идентифицират в център-лявото – над 60-годишна възраст, с по-ниски доход и образование. Средната стойност на тревожността е 2,3 по 4-степенна скала. Хората с по-високо образование са по-малко тревожни и отбелязват по-ниски резултати. По-тревожни са преживелите развод, раздяла, загуба. Отчуждението се очертава като защитен механизъм. Чрез затварянето в личния свят, хората преодоляват разочарованието от срещнатата несправедливост и необяснимите взаимоотношения във властта. Така предпазват психичното си здраве в нормалните стойности, които сегашното изследване регистрира.", "date": "2017.06.06", "title": " Всеки втори българин е щастлив\t\t\t"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%89%d0%b8%d1%8f%d1%82-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82-%d0%b2%d0%b0%d1%81%d0%b8%d0%bb-%d0%b8%d0%b2%d0%b0%d0%bd%d0%be/", "text": "Голяма медийна награда и регистрация на борсата по труда в рамките на един ден – в тази парадоксална ситуация изпадна вчера топ журналистът Васил Иванов, който на 18 април напусна Нова телевизия заради налагане на цензура от директорът на „Новини и актуални предавания“ Дарина Сарелска.На официална церемония в Горна баня на Иванов бе връчен медиен Оскар за цялостен принос за развитието на журналистиката. Малко по-рано доскорошният автор и продуцент на предаването „Разследване“ се регистрира на трудовата борса. Така в един и същи ден репортерът, който е носител и на най-престижната медийна награда, давана от „Лайпциг Медия“, популярна още като „Европейския Пулицър“, получи поредното голямо признание и едновременн с това официално излезе на пазара на труда.Иванов разказа пред „Труд“, че още в първите часове, след като обявил напускането си, към него вече е имало покана за работа от шест медии. Преди около десетина дни, в рамките на едва 30 часа, всички оттеглили предложенията си. От две от местата конфузно признали, че има натиск „от високо“ да не го взимат на работа. В момента единствената медия, която има оферта за Иванов е голям немски телевизионен канал, който излязъл с предложение за отделни предавания срещу хонорар.Въпреки ситуацията в България журналистът се зарече да не се отказва от професията си, както и че ще продължи по същия начин да разобличава корумпираните властимащи в държавата.Васил Иванов работи в Нова тв близо 17 години. За това време той засне десетки разследващи предавания. Той бе човекът, който показа измама от нотариус, като за целта чрез подставено лице екипът прехвърли автомобилите на президента Георги Първанов и главния прокурор Никова Филчев чрез нотариуса. Иванов разкри схеми за измами в Агенцията за бежанците, показа как народните представители коват закони срещу контрабандата, а в същото време пушат цигари без бандерол.Заради предавания на Иванов трима кметове са отстранени от длъжност за последните две години, а още три пъти по толкова в момента са разследвани, след като Иванов изобличи далаверите им в свои предавания.През април напускането му бе предизвикано от изричната забрана на Дарина Сарелска да разследва именно кметове. Забраната е наложена няколко месеца след октомври 2015-а, когато ГЕРБ спечели 80% от кметските места в страната. В продължение на повече от година Сарелска спирала материалите на Иванов, свързани с местната власт и обществени поръчки.„Фактите сами говорят. Тези, които ме поканиха, рязко и сконфузено се се отказаха. Когато реших да разкажа за цензурата в Нова тв, конкурентната Би Ти Ви спря „Шоуто на Слави“ с моето участие. Защо от година и нещо в Нова тв не са критиците на властта Сашо Диков и Люба Кулезич? Няма я и Диана Найденов, която напусна, защото Сарелска й обясни, че повече няма да прави политически интервюта. Ами случаят с карикатуриста Чавдар Найденов и панически свалените му карикатури от Нова телевизия?“, каза още пред „Труд“ Иванов.Журналистът разказа и за офертата на големия немски тв канал.„Запознали са се с работата ми през годините и се спрели на мен. Искат да правя отделни разследвания за злоупотребите с евросредства. Помните, че Дарина Сарелска обяви след напускането ми, че не съм се вписвал във ви „високите стандарти на Нова тв и затова от година насам не са ми давали да правя такива разследвания“. Е, немският телевизионен гигант се е спрял точно на мен и явно на техния стандарт отговарям. Значи немските стандарти са по-ниски от тези на Сарелска (смее се – б.а.)“, каза Иванов.", "date": "2017.06.06", "title": " Васил Иванов с поредна награда"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%89%d0%b5-%d0%b8%d1%81%d0%ba%d0%b0-%d0%bf%d0%be%d1%81%d1%82%d0%be%d1%8f%d0%bd%d0%bd%d0%b0-%d0%bc%d1%8f%d1%80%d0%ba/", "text": "Шведският турист, който изрита брутално в главата камериерка в Слънчев бряг, е задържан за 48 часа и ще бъде изправен пред съд с искане за постоянна мярка „задържане под стража“. Това съобщи главният прокурор Сотир Цацаров, съобщава.Камериерката вдигала боклук от фоайето на хотела, когато шведският турист се приближава и рита нищо неподозиращата жена.От удара в главата тя изпада в безсъзнание. Спомня си само, че изглеждал страшно. След инцидента, Диана, която работи като камериерка за второ лято, признава, че се страхува.53-годишният швед и брат му се държали агресивно и неадекватно още с пристигането си в хотела. Това разказаха хора от персонала.След побоя жената подава жалба в полицията. Агресивният турист е задържан за 24 часа, след което е освободен и е продължил почивката си.Едва тази сутрин агресивният турист е издирен отново, за да бъде разпознат от жертвата си.Междувременно, тъй като е изгонен от хотела, той се е настанил в друг, намиращ се съвсем наблизо. Там е бил арестуван тази сутрин. Не дал обяснения за постъпката си.Шведският гражданин се казва Георг Ралф Сумберг, роден е през 1963 г. Обвинението срещу него е за лека телесна повреда по хулигански подбуди, за което може да получи до 3 години затвор.„Действията и на полицията, и на прокуратурата са насочени към осигуряване на обществения ред, а не сам в защита на чуждестранния турист. Той е длъжен да спазва българските закони и не може да си позволи поведение, което унижава българските граждани, особено тези, които на практика обслужват него. Позволява ли си го – влиза в ареста“, коментира главният прокурор.От Съюза на собствениците в Слънчев бряг твърдят, че пияните и агресивни туристи в курорта са не повече от 10 на сто. Заради тях обаче, хотелиери инструктират персонала да бъде внимателен и да не влиза в пререкания.", "date": "2017.06.06", "title": " Прокуратурата ще иска постоянна мярка „задържане под стража“ за шведския турист, ритал камериерка в главата"}
{"url": "https://trud.bg/%d0%b3%d0%be%d1%82%d0%b2%d1%8f%d1%82-%d0%b2%d1%80%d1%8a%d1%89%d0%b0%d0%bd%d0%b5-%d0%bd%d0%b0-%d0%ba%d0%b0%d1%82-%d0%b2-%d1%85%d1%80%d0%b0%d1%81%d1%82%d0%b8%d1%82%d0%b5/", "text": "Връща се добре познатата ни и не особено европейска практика катаджии да се крият из храстите и от „засада да изненадват” нарушителите. Това заяви вчера бившият депутат от Реформаторския блок Петър Славов по повод внесения от ГЕРБ проект за промяна в Закона за движение по пътищата (ЗДвП). В един от текстовете (чл. 165, ал. 1, т. 1) отпада задължението на служебните лица при проверка „да се обозначат ясно”, като остава само досегашното изискване „да осигурят необходимата видимост”. Според Славов подобни действия, особено при натоварен трафик, са изключително опасни, създават задръствания и често сами по себе си стават предпоставка за възникване на катастрофа. Логиката на депутатите от ГЕРБ обаче е, че с тази промяна ще отпадне знак Е 24 преди камерите за засичане на превишена скорост. В новите 278 автомобила на КАТ няма мобилни камери за превишена скорост, а „за селфи”. Монтирани са по План за действие срещу корупцията в МВР, предвиждащ до септември 2017 г. да бъдат оборудвани общо 600 коли на Пътна и Охранителна полиция.", "date": "2017.06.06", "title": " Готвят връщане на КАТ в храстите"}
{"url": "https://trud.bg/%d1%81%d0%b5%d0%bb%d0%b5%d0%ba%d1%86%d0%b8%d0%be%d0%bd%d0%b5%d1%80%d1%8a%d1%82-%d0%bd%d0%b0-%d0%b1%d0%b5%d0%bb%d0%b0%d1%80%d1%83%d1%81-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5/", "text": "– Какво знаете за отбора на България? – Бърз и техничен отбор. Преминаването им от фаза защита в атака се прави на скорост. Това са основните точки, към които се придържат.– Как ще им се противопоставите? – Така че да спечелим.– Залагате на доста играчи от местното първенство. Защо? – Когато футболистите показват стабилност и вдъхват доверие, защо да не им се даде шанс?– А как ще мотивирате отбора, като се има предвид предпоследното място и нулевите шансове за класиране? – Не е нужно да се гледа по този начин. В крайна сметка трябва да играем срещу всеки съперник и да израстваме. Играчите трябва да дават максимума от възможностите си, а не да мислят за шансове.– Да, но в пет поредни мача Беларус още няма победа… – И това е лошо, разбирам. Аз обаче виждам края на пораженията. Скоро ще сложим край на тази серия.– Преди седмица Беларус загуби в приятелски мач от Швейцария. Какви изводи си извадихте от двубоя? – Не ми хареса нашата игра в защита, както и концентрацията в определени моменти. За нас двубоят започна второто полувреме, което не е нормално. Има прекалено много брак в предни позиции. Хареса ми агресията, която демонстрирахме през второто полувреме. Като цяло не съм разочарован. Просто можеше да вземем нещо повече от този мач. Момчетата, които пуснах, показаха желание. А това е нещото, което искам да виждам във всеки мач. Рано или късно нещата ще се получат.– Тактически доволен ли сте от вашите играчи? – Трудно е да се говори за каквато и да е тактика. Дори и в прости ситуации. Просто загубихме мача. Трябва да работим за бърз преход от защита в нападение. Това правят българите. При нас в контролата срещу Швейцария това не се получи.", "date": "2017.06.06", "title": " Селекционерът на Беларус: България е бърза и технична"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%89%d0%b5-%d0%bf%d1%80%d0%be%d0%b4%d1%8a%d0%bb%d0%b6%d0%b8-%d0%b4%d0%b0-%d1%80%d0%b0%d0%b7%d1%87%d0%b8/", "text": "Високо ценим отличните и приятелски отношения с Германия. Страната ни ще продължи да разчита на немския опит и ценна подкрепа в приоритетни за България области. Това написа във фейсбук Бойко Борисов .„Интензивният двустранен политически диалог е ясен сигнал за волята и на двете страни да укрепват партньорството си по въпросите от взаимен интерес. Затова се радвам, че днес се срещнах с президента на Федерална република Германия Франк-Валтер Щайнмайер, с който обсъдихме и теми като влизането на България в “чакалнята” на Еврозоната“, пише още Борисов.", "date": "2017.06.06", "title": " Борисов: България ще продължи да разчита на немския опит и подкрепа\t\t\t"}
{"url": "https://trud.bg/%d0%b1%d1%81%d0%bf-%d1%81%d0%b5%d0%b7%d0%b8%d1%80%d0%b0-%d0%ba%d1%81-%d0%b7%d0%b0-%d0%be%d0%b1%d1%80%d0%b0%d0%b7%d0%be%d0%b2%d0%b0%d1%82%d0%b5%d0%bb%d0%bd%d0%b8%d1%8f-%d0%b7%d0%b0%d0%ba%d0%be%d0%bd/", "text": "От левицата внесоха проект за изменение на закона71 депутати от БСП сезираха Конституционния съд с искане за обявяване на противоконституционност на над 30 текста от Закона за предучилищното и училищното образование. Те настояват параметри, които сега се определят с подзаконови разпоредби от министерството, като учебни програми и обем на материала, да бъдат вписани в закона. „Най-същественото е, че законът не решава основните проблеми на образованието. С така наречените държавни образователни стандарти всяко министерство може да определя обема на учебния материал, учебните програми и планове“, обясни пред „Труд“ зам-председателят на парламентарната комисия по образование и бивш ресорен министър проф. Анелия Клисарова. Тя посочи, че тези държавни образователни стандарти трябва да бъдат публикувани, съгласувани и приети в НС, за да гарантират устойчивост в системата. По думите й в момента се получава така, че едните деца са започнали по един план, в 5 клас са по друг, а в 7-ми по трети, което е нарушение на Конституцията. Според нея е безумие в учебниците по история за 6-и и 7-и клас да не влиза Българско средновековие. От БСП са против и предвидената промяна в закона, според която от догодина частните училища също ще получават държавни субсидии, което води до социална несправедливост. Депутатите на БСП съобщиха още, че вече са внесли законопроект за изменение и допълнение на закона за училищното и предучилищното образование, които среща подкрепа и от учителите.", "date": "2017.06.06", "title": " БСП сезира КС за образователния закон\t\t\t"}
