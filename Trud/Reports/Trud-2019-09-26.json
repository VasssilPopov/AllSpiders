{"url": "https://trud.bg/0-%d0%b4%d0%be%d1%85%d0%be%d0%b4%d0%bd%d0%be%d1%81%d1%82-%d0%b7%d0%b0-%d0%bf%d0%b0%d1%80%d0%b8-%d0%bd%d0%b0-%d0%b1%d0%b8%d0%b7%d0%bd%d0%b5%d1%81%d0%b0-%d0%b2-%d0%b1%d0%b0%d0%bd%d0%ba%d0%b8%d1%82%d0%b5/", "text": "Заемите за граждани поскъпват 3,51% за жилищни заеми в левове Лихвите по новите фирмени депозити в евро намаляха до средно ниво от 0%, обявиха от БНБ. Така за първи път през август средното ниво на лихвите намаля дотолкова, че спестяванията на бизнеса в банките носят нулева доходност. Причината за това е, че редица банки събират такса „съхранение” за големи суми по сметки на търговски дружества. Например една от големите банки в страната предлага нулеви лихви по всички срочни депозити на фирми, с изключение на тези в долари. Наред с това банката събира такса за съхранение на парични средства на бизнеса в размер на 0,6% на годишна база върху горницата над 3 млн. лв. Като тази такса се плаща, както по разплащателни, така и по депозитни сметки. Оказва се, че фирмите с големи суми налични средства трябва да плащат на банката, за да държат парите си в нея. Друга банка в България събира такса „съхранение” от 0,6% за суми над 10 млн. лв., както по разплащателни сметки, така и по депозити, а в същото време лихвите по депозитите за големи суми са по договаряне. Друга банка пък събира такса от 0,6%, ако сумата във сметката на фирма е над 1 млн. лв., но това важи само за разплащателни сметки, а не за депозитни. На пазара в страната обаче има и сравнително добри лихви от 0,35% за едногодишните и 0,7% за 36-месечните левови фирмени депозити. Докато лихвите по депозитите намаляват, заемите за домакинствата, както и повечето кредити за бизнеса поскъпват. Годишният процент на разходите (ГПР), който включва освен лихвите и всички такси и комисионни, по левовите потребителски кредити за граждани през август нараства до 10,44%, при 10,31% за предходния месец. По потребителските заеми в евро ГПР се увеличава до 4,34%, при 3,98% за юли. ГПР по жилищните левови кредити за домакинствата нараства до 3,51%, а по тези в евро до 4,20%, сочат данните на БНБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.26", "title": " 0% доходност за пари на бизнеса в банките\t"}
{"url": "https://trud.bg/%d1%84%d0%be%d0%bb%d0%ba%d1%81%d0%b2%d0%b0%d0%b3%d0%b5%d0%bd-%d0%b2-%d0%bc%d0%be%d0%bc%d0%b5%d0%bd%d1%82%d0%b0-%d1%84%d0%b8%d0%bd%d0%b0%d0%bb%d0%b8%d0%b7%d0%b8%d1%80%d0%b0%d0%bc/", "text": "Автомобилният концерн „Фолксваген” ще строи новия си завод близо до турския град Измир. Заводите на компанията на територията на Германия ще се фокусират върху производството на електромобили. Плановете на „Фолксваген” за изграждане на нови производствени мощности в Източна Европа добиват все по-ясни очертания. Представителят на завода Андреас Тостман заяви днес пред журналисти, че преговорите с Турция се намират в заключителен етап и най-късно до две седмици ще бъде оповестено окончателното решение. Става въпрос за окончателното оформяне на споразумението и за подготовката му за подписване. На въпрос дали се преговаря и с други партньори, Тостман заяви, че в момента са концентрирани върху споразумението с Турция. Според запознати, окончателното решение е струвало на Турция повече от един милиард евро. Новият завод е с планиран годишен капацитет до 300 000 превозни средства. Очаква се да бъдат наети около 4000 служители. Заводът ще бъде построен в Маниса близо до Измир. Строителството ще започне в края на 2020 г., а производството на автомобили – през 2022 г. Преди това „Фолксваген” водеше преговори с властите относно условията за местоположението на завода. Като алтернативен вариант се разглеждаше и България. В новия завод ще бъдат произвеждани моделите VW Passat и Skoda Superb за износ в Източна Европа. Производството на автомобили от марката „Фолксваген” стана значително по-ефективно след въвеждането преди година на нова стратегия. Очаква се производителността през 2019 г. да се увеличи с повече от 6 %. Тази година може да спести около 500 милиона евро разходи, което ще подобри резултата. Цената на един автомобил също ще намалее за първи път от 2013 г. насам. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.26", "title": " “Фолксваген”: В момента финализираме преговорите с Турция"}
{"url": "https://trud.bg/%d0%bc%d0%b2%d1%80-%d0%be%d0%b1%d1%8f%d0%b2%d1%8f%d0%b2%d0%b0-%d0%ba%d0%be%d0%bd%d0%ba%d1%83%d1%80%d1%81%d0%b8-%d0%b7%d0%b0-%d0%bd%d0%b0%d0%b7%d0%bd%d0%b0%d1%87%d0%b0%d0%b2%d0%b0%d0%bd%d0%b5-%d0%bd/", "text": "Министерството на вътрешните работи обявява конкурси за назначаване на държавна служба в МВР за 117 младши разследващи полицаи – старши разследващи полицаи в следните Областни дирекции на МВР: Видин, Варна, Търговище, Стара Загора, ОД- София, Велико Търново, Ловеч, Пловдив, Разград, София, Шумен, Силистра, Сливен, Враца, Плевен, Русе, Ямбол, Бургас, Добрич, Габрово, и Хасково, съобщават от вътрешното министерство. Подробности за конкурсите вижте  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.26", "title": " МВР обявява конкурси за назначаване на държавна служба в няколко областни дирекции"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%b8%d0%b7%d0%b8%d1%80%d0%b0%d0%bd%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%b0%d0%bd%d0%b0%d0%bb%d0%b8/", "text": "„Към настоящия момент не може да твърдим, че досъдебното производство е в своя начален етап. Може би сме в средата. Към настоящия момент се анализират всички събрани до момента доказателства, чрез извършваните претърсвания и свързаните с тях изземвания. Назначени са множество технически експертизи“, съобщи административният ръководител на Специализираната прокуратура Димитър Петров по време на изслушване във Временната анкетна комисия за хакерската атака срещу НАП. Изискана е информация от държавни институции, които са били жертва на този тип атака на тази група лица. „Работата продължава с нестихващ устрем, проверяват се различни тези, свързани с изнесените от свидетелите по делото обстоятелства. Свидетелите, които са били жертва на действията на групата. Това е, което мога да ви кажа към настоящия момент“, каза Петров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.26", "title": " Шефът на спецпрокуратурата Димитър Петров: Досъдебното производство за хакерската атака срещу НАП е в средата"}
{"url": "https://trud.bg/%d0%b1%d1%81%d0%bf-%d1%88%d1%83%d0%bc%d0%b5%d0%bd-%d0%b8%d0%b7%d0%ba%d0%bb%d1%8e%d1%87%d0%b8-%d0%b1%d0%b8%d0%b2%d1%88-%d0%ba%d0%bc%d0%b5%d1%82-%d1%82%d0%be%d0%b9-%d0%be%d0%bf%d1%80%d0%be%d0%b2%d0%b5/", "text": "Бившият кмет на Шумен два мандата Красимир Костов /2007-2015/ беше изключен от БСП, защото излиза на изборите, регистриран от друга партия – „Български социалдемократи“. Това оповести в четвъртък общинският лидер на столетницата в Шумен Веселин Пенчев и уточни, че единодушното решение е взето на заседание на общинския съвет, специално по повод политическата обстановка. Освен Костов от редиците на БСП е изключен и д-р Янко Димов /член на Общинския съвет на партията б.а./, който участва в кандидат-листата от съветници, регистрирана от „Български социалдемократи“. Същата съдба може да споходи още дузина членове на БСП, които са във въпросната листа. На всички е дадено време за отрегистриране. Някои казали, че ще се оттеглят. „И преди това сме казвали, че една такава ситуация би довела до притиворечие с устава на БСП, който не позволява член на БСП да се регистрира срещу кандидат, издигнат и подкрепен от БСП“, каза Пенчев. Пред „Труд“ обаче Костов заяви, че това е нищожно решение в уставен смисъл, защото такова може да се вземе само от основната партийна организация. Преди година и половина конгресът на БСП записал, че може да изключват общинските съвети и други органи, но по-късно Софийски градски съд е отхвърлил това допълнение. Кандидатът на коалиция „БСП за България“ в Шумен е независимият Венцислав Венков и той беше определен от общинската конференция – 87 делегати гласуваха за него, а 32-ма подкрепиха Красимир Костов. Веднага след форума Костов даде да се разбере, че не е съгласен и ще участва в изборите и сега е категоричен, че му „изписват веждите“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.26", "title": " БСП-Шумен изключи бивш кмет, той опроверга"}
{"url": "https://trud.bg/6-227-901-%d0%b8%d0%b7%d0%b1%d0%b8%d1%80%d0%b0%d1%82%d0%b5%d0%bb%d0%b8-%d0%bc%d0%be%d0%b3%d0%b0%d1%82-%d0%b4%d0%b0-%d0%b4%d0%b0%d0%b4%d0%b0%d1%82-%d1%81%d0%b2%d0%be%d1%8f-%d0%b2%d0%be%d1%82-%d0%bd/", "text": "6 227 901 е броят на избирателите, които могат да дадат своя вот на предстоящите местни избори. Това обяви говорителят на Централната избирателна комисия Александър Андреев по време на редовния брифинг на комисията за Местни избори 2019. Стана ясно още, че 36 288 е общият брой на кандидатите за различните позиции. „В 1968 кметства ще се проведат избори. В сравнение с 2014 г. те са по-малко, тогава бяха 3188. Броят на кандидатите за общински съветници е 29 515, за кметове на общини 1254, 5059 пък е броят на кандидатите за кметове на кметства. 460 са кандидатите за районни кметове“, обяви Андреев и добави, че тези данни все още не са окончателни, тъй като има жалби, по които текат проверки. Най-много са желаещите да станат кмет на София и Пловдив, като за столицата се борят 19 кандидати, а за Европейската столица на културата 14. „В 397 кметства има само по 1 кандидат“, посочи Андреев. Той обяви още, че до момента в ЦИК са постъпили 5 сигнала и 32 жалби в ОИК. От всички жалби 22 са свързани с регистрацията на партии, коалиции, местни коалиции, инициативни комитети и техни кандидати. „Жалби срещу решения на ЦИК от началото на месеца до днес са 14. В момента все още са висящи 2 жалби, които са в административния съд-София. Те са свързани с определянето на три пункта за прием на протоколите и изборните книжа и документи от общинската избирателна комисия в Столичната община. По тях все още не е приключило производството“, подчерта говорителят на ЦИК. Андреев добави, че до утре електронните медии трябва да предоставят на ЦИК и Сметната палата своите тарифи и условия, свързани с отразяването на предизборната кампания, а до 30.09 трябва да бъдат назначени секционните избирателни комисии. На въпрос какво се случва с отказаната регистрация на бившия кмет на „Младост“ Десислава Иванчева, която даде заявка, че ще се бори за кмет на София, Андреев заяви, че до момента не е постъпвала жалба от нея. Той добави, че ако това се случи, тя ще бъде разгледана и ЦИК ще излезе със становище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.26", "title": " 6 227 901 избиратели в списъците за предстоящите местни избори\t"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%b1%d0%b5%d0%b3-%d0%bd%d0%b0-%d0%bc%d0%b8%d1%80%d0%b0-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81/", "text": "Световният пробег на мира в България стартира от Свищов. Той е международна щафета, която има за цел да насърчи съпричастността между народите и да спомогне за изграждането на един обединен в усилията си за развитие свят. Провеждан вече две десетилетия, пробегът е най-мащабната и най-продължителна масова проява, посветена на мира. В България пробегът се провежда от 1999 г.. Маратонците бяха посрещнати пред административната сградата на общината в Свищов и приветствани от директора на дирекция «Култура и културно наследство» Росен Маринов, където символично си предадоха щафетата на мира. Росен Маринов поздрави ентусиастите за участието им в благородната кауза и пожела успех на международната щафета. От своя страна организаторите подариха на община Свищов сертификат за признателност към участието на Общината в Световния пробег на мира. Основател на глобалната щафета „Световен пробег за мир“ е индийският философ, поет, музикант и спортист Шри Чинмой, чиято кауза е световният мир и приятелството между народите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.26", "title": " Световният пробег на мира в България стартира от Свищов"}
{"url": "https://trud.bg/%d1%80%d0%b0%d0%b7%d0%b1%d0%b8%d1%85%d0%b0-%d0%bf%d1%80%d0%b5%d1%81%d1%82%d1%8a%d0%bf%d0%bd%d0%b0-%d0%b3%d1%80%d1%83%d0%bf%d0%b0-%d0%b7%d0%b0-%d1%82%d1%80%d0%b0%d1%84%d0%b8%d0%ba-%d0%bd%d0%b0-%d1%85/", "text": "На 20 септември 2019 г., при неотложни действия по разследването на Специализираната прокуратура и ТСБОП-Сливен срещу организирана престъпна група за трафик на големи количества хероин от Турция през България към Холандия, бе задържан ръководителят на групата – български гражданин, съобщават от Апелативната специализирана прокуратура. Причина за непланираните действия, в т.ч. претърсвания, изземвания и разпити на свидетели, е че ден преди това – на 19 септември 2019 г., в граничния град Комотини са задържани от гръцката полиция тримата участници в престъпната група (всичките жители на Сливен). Те са заловени пред магазин на популярна търговска верига с 42 килограма хероин, непосредствено след като получили наркотика от албански трафиканти. Дрогата е трябвало да пристигне в България, след което да бъде доставена с автомобили в Холандия. Действията на тримата трафиканти в Гърция били следени от българските власти и били очаквани на ГКПП „Кулата“. Гръцките полицаи, които от своя страна следили албанците, задържали и тях, и българите. Четиричленната престъпна група за трафик на наркотик е била наблюдавана от служители на ГДБОП от май 2019 г., когато е образувано и досъдебното производство на Специализираната прокуратура срещу тях.  Разследването е установило до момента, че групата се е занимавала с трафик на големи количества хероин от Турция през България за Холандия, като за пренасянето на наркотика през границите е използвала различни марки автомобили, предимно ванове и миниванове, оборудвани с тайници. От Турция в България наркотиците били прекарвани най-често през ГКПП „Лесово“. Задържаният в България ръководител на групата е привлечен към наказателна отговорност. На 23 септември 2019 г., по искане на прокуратурата, е задържан под стража с определение на Специализирания наказателен съд. Специализираната прокуратура подготвя издаването на Европейска заповед за разследване на територията на Гърция, във връзка с българското досъдебно производство срещу участниците в престъпната група. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.26", "title": " Разбиха престъпна група за трафик на хероин от Турция през България за Холандия\t"}
{"url": "https://trud.bg/%d1%83%d1%87%d0%b8%d0%bb%d0%b8%d1%89%d0%b0-%d0%b8-%d0%b6%d0%b8%d0%bb%d0%b8%d1%89%d0%bd%d0%b8-%d1%81%d0%b3%d1%80%d0%b0%d0%b4%d0%b8-%d0%b2-%d0%b8%d1%81%d1%82%d0%b0%d0%bd%d0%b1%d1%83%d0%bb-%d1%81%d0%b0/", "text": "Местните власти в турският град Истанбул заявиха, че дейността на училищата в града е била временно преустановена и призова хората, които живеят в сгради, понесли някакви щети след   да ги напуснат, предава Anadolu Agency. По-рано серия от земетресения с различен магнитуд разтърсиха турският град, най-силното от които беше 5.8 и се беше усетено и в България.  То беше последвано от няколко вторични труса. Според първоначалните данни все още няма информация за ранени или за сериозни материални щети. Според ръководителя на турския клон на Червения кръст, Керем Кънък гражданите трябва да напуснат сградите, които са построени преди 1999 г., понеже те са уязвими на земетресения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.26", "title": " Училища и жилищни сгради в Истанбул са евакуирани след земетресението"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d0%b4%d0%b8%d1%88%d0%b8%d0%b4%d0%be%d0%b2-%d1%81-%d0%bf%d0%b8%d1%81%d0%bc%d0%be-%d0%b4%d0%be-%d0%bb%d0%b5%d0%b2%d1%87%d0%b5%d0%b2/", "text": "Писмо вместо сбогом до   е написал председателят на парламентарната комисия по култура Вежди Рашидов: Скъпи бате Любо, Вчера рано сутринта ми се обади по телефона дъщеря ти Марта. Изненада ме с думите , че тази сутрин ти ме каниш да се сбогуваме. Коленете ми омекнаха и седнах на перваза на една ограда. У мен рязко се върнаха ранните ми момчешки години и си припомних как още ненавършил 28 години седях в Клуба на писателите на „Ангел Кънчев” на една маса с големия Иван Кожухаров, с Георги Трифонов, Дончо Цончев, Васил Попов. Тогава в клуба влезе ти с цялото си величие на голям артист и настъпи тишина. Това беше онази паметна тишина, в която ти ми каза, че ме познаваш задочно и си чувал изключително добри оценки за мен като художник. От този момент моят живот се промени. Като младо селско момче, докоснало се до големи творци като теб, които са ме приели в своето пространство, аз попивах всеки божи ден от твоя опит, от твоите безпримерно мъдри вечери. Учех се от теб как трябва да се носят отговорности, как трябва талантът да живее и да твори. Много бързо поглъщах истините за живота, които ти и другите като теб вече познавахте. Като урок за цял живот ми останаха дългите ни разговори за приятелството, за предателите и за предателството в живота. От теб разбрах, че предателите се раждат винаги между тези, които са твои ученици или които са били най-близко до теб и на които най-много си вярвал и затова в тях си инвестирал част от живота си, от чувствата си, от обичта и доверието си. За всички тези уроци, които си ми давал, през годините съм се борил и съм се опитвал да не бъда предател, да не бъда завистник, а чрез труда си да се докажа като талантлив и предан човек със самочувствие. И за тези уроци днес ти благодаря. Така живея своята съзнателна част от живота, подготвен да се предпазвам благодарение на твоите житейски уроци. Няма да забравя /при жалките ми опити да емигрирам в Париж/ как ти ми се обади, как в онези вечери пеехме и рисувахме върху салфетки в бистрата на Латинския квартал. Бях с теб в паметния момент, когато се роди твоята внучка и ти изгаряше от щастие, че родът продължава. Ти ми показа лицето на радостта от живота. Бях с тебе на всичките ни празници, бях с тебе когато се радвахме и тъгувахме. Бях с теб, когато бяхме в две епохи, преглъщайки радостите и горчилките и на едната, и на другата. Просто бях с теб. Не зная защо пожела да се сбогуваме. И слава богу, че ми се налага да бъда далеч от България, когато ти се разделяш с досадното човешко битие и поемаш по пътя към небитието. Аз, бате Любо, няма да присъствам на тая разлъка, защото не искам да се разделям с теб! Аз ще бъда с теб дори когато ти искаш да отсъстваш за останалите. Още имам нужда от твоята мъдрост, от твоя респектиращ талант и от онова бащинско чувство, с което си ме удостоявал през всичките тези години. Не мога да напусна часовете, в които ти ме учеше как трябва да се живее тоя странен живот. Отново е хубава златна есен. Не искам да е тъжна. Затова ще си позволя да изпия чаша вино за твоя вечен дух, с който ще продължавам да бъда заедно. До края на моя живот аз ще бъда с теб, затова не си вземам сбогом, а по-скоро те моля за прошка. Ти си по-големият и по-малкият винаги трябва да поиска това. И аз те моля да ми простиш. А иначе след вчерашното обаждане разбрах нещо много просто – че през всичките тези години, докато гонехме съдбата си, аз просто съм те обичал!  Бъди! Твой Вежди  26 септември 2019 г.", "date": "2019.09.26", "title": " Вежди Радишидов с писмо до Левчев"}
{"url": "https://trud.bg/%d0%ba%d0%bb%d0%b8%d0%bc%d0%b0%d1%82%d0%b8%d1%87%d0%bd%d0%b8%d1%8f%d1%82-%d1%84%d0%b0%d1%88%d0%b8%d0%b7%d1%8a%d0%bc/", "text": "Малката мръсна тайна в килера на зелените екоекстремисти е една грозна и смачкана кафява униформа Повратна в историята на опазването на околната среда е 1935 година. Създава се първият закон за защита на природата, който оформя и до ден днешен голяма част от разбиранията за опазване на околната среда. Създават се първите държавно защитени природни паркове, въвеждат се задължения за залесяване и строги наказания срещу насилието над животни. Похвално, ще си каже човек на пръв прочит. При по-задълбочен преглед обаче ще изскочи нещо различно, когато си дадем сметка кой въвежда тези засилени мерки за закрила на флората и фауната – нацистка Германия. Адолф Хитлер, който бива описван от Гьобелс като върл вегетарианец, през 1933 г. започва дори законодателен процес по забрана на кланиците. Немските войници са карани да залесяват гори и поля, а Химлер дори прави опит да обяви лова извън закона. Такива са историческите факти. Малката мръсна тайна в килера на зелените екоекстремисти е една грозна и смачкана кафява униформа. Истината е, че опазването на околната среда е кауза, която с плам и жар е защитавана от редица умерени, леви и десни хора. Всяка уважаваща себе си голяма партия по света има отношение към опазването на природата, защитаването от замърсяване и чистота на почви, води и въздух. И така трябва да бъде! Проблемът обаче е, че в последните години екоекстремистите и зелените движения взеха връх в дискусията. И вече не се интересуват от околната среда, а от новата им крипторелигия – борбата с климатичните промени. Екоекстремизмът надскача нормалната, балансирана и необходима защита на околната среда и отива в полето на фанатизма, екстремизма и един нов прочит на фашистката идеология в разгара на XXI век. Климатичните промени са превърнати в инструмент за политическа, медийна и идеологическа саморазправа с всички, които изразяват съмнение по повод истерията, която ни залива отвсякъде. Модерната „хитлерова младеж“, воглаве с нейната Грета Тунберг, иска да пренареди житието и битието на всеки мъж, жена и дете на планетата в интерес на собственото си фанатично разбиране за „редно“ и „нередно“. Няма да летите със самолети. Няма да се возите на коли. Няма да ползвате дезодоранти. Няма да ядете месо. Няма да използвате нищо, което би могло да остави „въглероден отпечатък“. Връщате се в тъмните векове, заживявате обратно в пещерите и бъдете благодарни на новите властелини на света – климатичните „фашисти“ – които са ви спасили от сигурен край. Горе-долу така изглеждат мантрите и догмите на неолибералния глобализъм, който се въоръжи с дъвката за политически балончета, която самонарекоха „климатични промени“. А всеки, който каже нещо различно от консенсуса, ще бъде линчуван на дигиталния мегдан. Нямаш право на мнение, нямаш право на съмнение. Имаш право да вярваш сляпо в Света пророчица Грета и нейните кукловоди! Прочее, понеже стана дума за Грета, държа да отбележа, че това, което елитите правят с това дете, е изключително грозно. Грета Тунберг има психични проблеми – синдром на Аспергер, селективен мутизъм и други. Това дете е уязвимо и не трябва да бъде превръщано в знаме на климатичния „фашизъм“, който точно както с „хитлеровата младеж“, решава да използва деца за пропаганда. Гнусничко нещо е това и към него не трябва да има никаква търпимост. Като цяло няма никаква причина това дете да се превръща в световна сензация – тя е един объркан младеж, на който му се дава думата от издатели и медийни корпорации, които обслужват световната олигархия. Крият се зад нея, защото е удобно и лесно. Като по този начин съсипват живота u, а тя е дете и дори не осъзнава този житейски факт. Затова съвсем на място е поведението на президента Тръмп, който демонстративно игнорира Грета на срещата за климата на ООН в Ню Йорк. Всяко друго поведение отвъд игнориране и леки закачки в социалните мрежи би било проява на лош вкус и на легитимиране на кукловодите, които дърпат конците гретени. Да оставим Грета настрана. Нека си отговорим на по-важния въпрос – наистина ли предизвиканите от човека климатични промени са научно доказан факт, от който следва обществото да се притеснява? Категорично не! Никакъв научен консенсус няма по този въпрос. Широко цитираната фалшива новина, че 97% от учените били единни по въпроса за антропогенните климатични промени, е точно това – фейк. Някакви хора със социологически инструменти правят анализ на резюметата на N-на брой изследвания по темата и обявяват помпозно тази стряскаща цифра от 97%. Истината е, че през годините много от учените, чиито трудове са причислявани към този процент, категорично отрекоха да са казвали нещо такова в научните си публикации. Още повече – данните за климата са толкова противоречиви, че никакъв категоричен извод не може да се направи по тях. Просто не знаем има ли съществено антропогенно влияние върху климата или няма. Може само да се предполага и спекулира. И въпреки това в сериозната наука са доста скептични по този въпрос, който се е превърнал в една поп тема, която се експлоатира от всякакви знайни и незнайни разбирачи и всезнайковци. Климатът се променя, винаги се е променял и винаги ще се променя. Причини има много, но най-съществените са свързани с промените в земната орбита и позиционирането на планетата ни спрямо слънцето. Например, през времето на Древен Рим има десетки извори, които сочат, че температурите на планетата по онова време са били значително по-високи от сегашните. Нима в Древен Рим са летели със самолети? Нима са карали автомобили? Не. И въпреки това Земята е била по-топла, отколкото сега. През вековете след краха на Рим планетата отново застудява, а в периода X-XIII век пак влиза в затопляне, сходно със сегашното. След това до средата на XIX век светът влиза в мини-ледникова епоха, при която температурите падат значително. От средата на XIX век насам отново влизаме в плавно затопляне. Всички тези цикли са документирани и от историографията, и от геологията и са неоспорими. В нито една от тези промени никаква роля не е играл човекът. Но изведнъж ние решихме, че точно сега, точно този цикъл на затопляне неминуемо на нас се дължи. Наивности.  Освен това има и друго – методите, които се използват за измерване на климатичните промени, са най-меко казано неточни. Със същите инструменти, с които метеоролозите не могат с точност да прогнозират дали утре ще вали, ни обясняват как едва ли не могат до секундата да предвидят климата след 100 години. Това са абсурдни неща, извинявайте. А на онези, които ще кажат „но климатът и атмосферните условия са две различни неща“, ще им отговоря така – да, различни неща са, когато ви устройва. Когато удари ураган в тропическия сезон, което е най-нормалното нещо на планетата, това се ползва като аргумент за климатичните промени. Е, нали нямаше връзка между времето и климата? Или има? Хайде, първо, драги климатични паникьори, седнете и се разберете помежду си и после елате да казвате на всички други как да живеем. Опазването на околната среда е важно и е висша ценност. То трябва да се случва и да се реализира. Но климатичната паника е нещо съвсем друго и трябва да бъде изхвърлена от обществен оборот. Затова президентът Тръмп извади Америка от скандалното Парижко споразумение за климата и същевременно фокусира огромна държавна енергия в почистването на реките и парковете на Щатите. Най-големите поддръжници на крипторелигиозните вярвания в климатичните промени живеят сред отпадъци, замърсени реки и паркове. Нужно е само човек да се разходи из Сан Франциско и Лос Анджелис, където всеки срещнат е климатичен паникьор, за да си даде сметка колко са зарити с отпадъци тези някога велики градове. Време е да опазим природата си. Включително и от климатичните „фашисти“, които с екстремизма и крайностите си отблъскват хората от благородната идея да помислим заедно за бъдещето на околната ни среда.", "date": "2019.09.26", "title": " Климатичният “фашизъм”\t"}
{"url": "https://trud.bg/%d0%b3%d0%be%d0%bb%d1%8f%d0%bc-%d0%b8%d0%bd%d1%82%d0%b5%d1%80%d0%b5%d1%81-%d0%bd%d0%b0-%d0%bf%d0%b0%d1%80%d1%82%d0%b8%d0%b8%d1%82%d0%b5-%d0%ba%d1%8a%d0%bc-%d0%ba%d0%bc%d0%b5%d1%82%d1%81%d0%ba%d0%b8/", "text": "Приключилите регистрации в Общинската избирателна комисия в Сливен показват голям интерес на партиите и политическите коалиции към кметските места в селата, показва справката в ОИК. В 17 села на община Сливен няма да се провеждат избори, тъй като жителите им са под 350 души. В останалите 26 села и едно градче избирателите ще отидат до урните, за да дадат своя вот и за местен управник. По петима кандидат-кметове има не само в по-големите села като Тополчане, Бяла, Крушаре, но и в други населени места. Изключение са селата, където за кметския стол ще се борят само по двама кандидати. В град Кермен и с.Злати войвода двамата конкуренти са от ГЕРБ и БСП. В с. Новачево – от ДПС и местната коалиция „БАСТА – ЗС „Ал.Стамболийски”. Кандидатите за общински кмет на Сливен  са 12. 351 са кандидатите за общински съветници. Те ще се конкурират за 41 мандата в местния парламент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.26", "title": " Голям интерес на партиите към кметските места по селата в община Сливен"}
{"url": "https://trud.bg/%d0%bf%d0%be%d0%b6%d0%b0%d1%80%d0%bd%d0%b8%d0%ba%d0%b0%d1%80%d0%b8-%d0%bf%d1%80%d0%b5%d0%bd%d0%b5%d1%81%d0%be%d1%85%d0%b0-%d0%b1%d0%be%d0%bb%d0%b5%d0%bd-%d0%be%d1%82-%d1%87%d0%b5%d1%82%d0%b2%d1%8a/", "text": "Пожарникари от Сливен пренесоха на ръце трудно подвижен мъж до линейката, съобщиха от полицията. От Центъра за спешна медицинска помощ са потърсили съдействие в 15,16 часа на 25 септември. На място е бил изпратен екип от пожарната, за да свали на ръце от четвъртия етаж на жилищен блок в кв.“Сини камъни“ 55-годишен мъж. Огнеборците са го качили в специализирания медицински автомобил. Това е поредният случай, при който Бърза помощ вика пожарникари, за да пренасят пациенти. Само през септември спешните медици са искали три пъти помощ от пожарникарите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.26", "title": " Пожарникари пренесоха болен от четвъртия етаж до линейката"}
{"url": "https://trud.bg/%d0%b3%d0%b5%d1%80%d0%b1-%d1%81%d0%b2%d0%b8%d1%89%d0%be%d0%b2-%d1%81%d0%b5%d0%b7%d0%b8%d1%80%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b7%d0%b0/", "text": "Сигнал до Районна прокуратура – Свищов изпрати общинският ръководител на ПП ГЕРБ д-р Кристиян Кирилов. Сигналът е във връзка с подадени в Общинската избирателна комисия документи за регистрация на независим кандидат за кмет и получена информация за злоупотреби, извършени при събиране на подписката за издигането му. Нарушенията, за които сигнализира д-р Кирилов се състоят в подправяне на данни в списъците с избиратели, подкрепящи независимия кандидат.  Манипулираните списъци са били предоставени на ОИК от инициативния комитет, който организира издигане на кандидатурата на Никола Терзиев. Съгласно изборните правила, право да посочват и регистрират независим кандидат за кмет в градовете с до 50 000 жители, какъвто е Свищов, имат най-малко 500 избиратели от общината. На основание чл.418, ал.2 от Изборния кодекс и Решение № 645-МИ/22.08.2019г. на Централната избирателна комисия, Териториалното звено на ГРАО е извършило проверка на данните от списък на избиратели, подкрепящи  регистрацията в ОИК  на независимия кандидат за кмет на Община Свищов. От проверката се установява, че от представените в списъка общо 737 броя избиратели, коректните записи, установени от ГРАО, са едва 491. Поради недостигът на 9 гласа е депозиран нов списък с 19 лица, за които няма данни как са събирани и дали това са действителни гласове. Вносителят на сигнала д-р Кирилов обаче съобщава за достигнали до него сведения за подправяни данни /подписи/ на лица от списъка с избиратели, подкрепящи регистрацията в ОИК. Едно от тези лица е жител на с. Ореш, който фигурира в подписката, но твърди, че не се е подписвал. В допълнение, в списъка с избиратели, подкрепящи кандидатурата, депозиран от инициативния комитет, има подписани починали хора, информация за които вносителят на сигнала е предоставил на прокуратурата. Един от вписаните покойници например е жена, която о години живее в Гърция, като неотдавна е починала там, без изобщо да се е прибирала в България. Според вносителя на сигнала, очевидно са налице множество злоупотреби с данните на хора. „Като общински ръководител на ПП ГЕРБ – Свищов съм загрижен за законосъобразното провеждане на местните избори в нашата община, като именно тези фалшификации в изборните списъци сриват доверието на съгражданите ни в изборния процес“, се посочва в в сигнала. В него д-р Кирилов моли компетентните органи да извършат подробна проверка по случая, за да не се допусне провеждането на незаконосъобразни избори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.26", "title": " ГЕРБ – Свищов сезира прокуратурата за злоупотреби при събирането на подписи за независим кандидат"}
{"url": "https://trud.bg/%d0%bf%d0%be%d0%b6%d0%b0%d1%80%d1%8a%d1%82-%d0%b2-%d1%80%d1%83%d0%b0%d0%bd-%d0%b7%d0%b0%d0%bf%d0%bb%d0%b0%d1%88%d0%b2%d0%b0-%d0%b4%d0%b0-%d0%b7%d0%b0%d0%bc%d1%8a%d1%80%d1%81%d0%b8-%d1%80%d0%b5%d0%ba/", "text": " да замърси река Сена, предупредиха местните власти, цитирани от Училищата в района са затворени, а жителите са посъветвани да останат на закрито, докато 200 огнеборци и 60 пожарни се опитват да потушат пожара, който образува гъсти облаци черен дим. Няма пострадали, а причината за избухването на пламъците не е известна. Според официални лица пушекът не е токсичен. Властите казаха, че огнеборците се опитват да предотвратят разпространението на пожара в други части на фабриката. Пожарът тръгна от склад, собственост на Lubrizol, американски производител на химикали, собственост на милиардера Уорън Бъфет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.26", "title": " Пожарът в Руан заплашва да замърси река Сена"}
{"url": "https://trud.bg/%d0%bd%d0%b0%d0%b7%d0%bd%d0%b0%d1%87%d0%b0%d0%b2%d0%b0%d1%82-%d1%81%d0%b5%d0%ba%d1%86%d0%b8%d0%be%d0%bd%d0%bd%d0%b8%d1%82%d0%b5-%d0%b8%d0%b7%d0%b1%d0%b8%d1%80%d0%b0%d1%82%d0%b5%d0%bb%d0%bd%d0%b8/", "text": "Централната избирателна комисия работи и ще започне да разглежда методически указания за секционните избирателни комисии до 30 септември, когато комисиите ще бъдат назначени. Това заяви говорителят на ЦИК Александър Андреев. По думите на Андреев, в предходните дни се работи принципни решения, две от които са по-съществени. “Гласуване на избиратели с грешни, непълни или заличени адреси. Както знаем и на предходни избори има населени места, в които такива адреси нямат обхват. Когато има несъответствие с документа за самоличност, и съответно и в данните на секционните комисии. ЦИК прие това решение, с което помага на общинските администрации в случаите, в които има такива непълни или грешни адреси. Тези лица имат избирателните права да бъдат дописани в избирателните списъци”, обясни Андреев. “Да бъде допуснато гласуване от СИК след като се установи, че лицето има избирателни права и не е включен в списъка. И след като попълни декларация, че не е гласувало на друго място”, добави още говорителят на ЦИК. Той коментира, че другото решение е свързано с реда за предаване на сгрешените протоколи на СИК. “С последните изменения в изборния кодекс се предоставя само един екземпляр от протокол за отчитане на резултата в съответните видове избори. В случай, че грешките не позволяват представянето на записвания резултат, тоест да бъдат променени окончателните резултати на даден избор”, каза още Андреев. “В този случай се предава сгрешения протокол чрез решение на ОИК се предава нов протокол, който да бъде попълнен. Това са основните моменти, на които наблягаме на обучението на СИК”, допълни говорителят на ЦИК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.26", "title": " Назначават секционните избирателни комисии до 30 септември"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b6%d0%b0%d0%ba-%d1%88%d0%b8%d1%80%d0%b0%d0%ba/", "text": "Бившият президент на Франция Жак Ширак е починал на 86-годишна възраст, съобщи семейството му. Той е издъхнал тази сутрин. До него е било семейството му, се казва в изявлението.            Жак Рене Ширак е френски политик, бивш кмет на Париж, бивш министър-председател и президент на Франция. Той става активист, а по-късно и лидер на десните голистки партии. Играе важна роля в президентските кампании на Шарл дьо Гол през 1965 г. и на Жорж Помпиду през 1969 г. През 1972 г. става министър на селското стопанство при премиера Пиер Месмер. След смъртта на Помпиду подпомага президентските избори на Жискар д’Естен и е назначен за министър-председател (1974 – 1976). От 1977 до 1995 г. е кмет на Париж. През този период е замесен в редица корупционни скандали, но поради имунитета му те остават неизяснени. След парламентарните избори през юни 1986 г. става отново министър-председател, като съвместява двете длъжности – премиер и кмет. През 1988 г. президентът Франсоа Митеран разпуска Националното събрание и Жак Ширак престава да бъде министър-председател. Ширак печели президентските избори през 1995 г. През 2000 г. мандатът на президента е определен на 5 години, изравнен е с този на депутатите от Националното събрание. През 2002 г. отново печели президентските избори. През 2007 г. е сменен от Никола Саркози.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.26", "title": " Почина Жак Ширак"}
{"url": "https://trud.bg/%d0%bd%d0%be%d0%b2%d0%b8%d1%82%d0%b5-%d0%bc%d0%be%d0%b4%d0%b5%d0%bb%d0%b8-iphone-11-%d0%b8-apple-watch-series-5-%d0%b8%d0%b4%d0%b2%d0%b0%d1%82-%d0%b2-%d1%82%d0%b5%d1%85%d0%bd%d0%be%d0%bf%d0%be%d0%bb/", "text": "На 26-ти срещу 27-ми септември, точно в 00:01 ч. хипермаркет Технополис в столичния The Mall отваря врати специално за премиерата на новите модели на Apple – iPhone 11, iPhone 11 Pro, iPhone 11 Pro Max и Apple Watch Series 5 GPS. Тогава най-големите почитатели на маркaта имат възможността да са сред първите, които да видят, тестват и купят очакваните устройства. Технополис за поредна година е избран от Apple за партньор в лансирането на новите модели iPhone, а за първа година и на Apple Watch. Веригата показва на клиентите си новите смарт устройства на Apple още в първите минути на премиерата в България. На 27-ми септември сутринта те могат да бъдат закупени и в останалите хипермаркети на веригата, както и от онлайн магазина www.technopolis.bg. iPhone 11 Pro, iPhone 11 Pro Max и многоцветният iPhone 11 са новите смарт модели на Apple. iPhone 11 Pro серията разполага с 5.8-инчови или 6.5-инчови Super Retina XDR дисплеи. Използва напълно нова система с тройни камери, с които можете да заснемете брилянтно 4К видео, както и да направите страхотни нощни снимки, които автоматично ще бъдат коригирани, благодарение на новия нощен режим за снимане при слаба светлина. Новото поколение iPhone 11 Pro се захранва от A13 Bionic чип, който ви позволява да играете игри с AR, а подобрената Face ID функция прави отключването на новия iPhone и достъпа до вградените приложения още по-лесни. Вече можете да се насладите и на най-новата мобилна операционна система на Apple – iOS 13, с която Dark Mode тъмният режим на темата дебютира за iOS. Размерът на приложенията за сваляне е намален, а Sign In With Apple функцията ви позволява да се регистрирате в избран уебсайт по лесен и сигурен начин. Apple Watch Series 5 е новият модел мултифункционален смарт часовник, който Apple обяви на 10 септември тази година. Дисплеят му остава винаги включен, така че, без да повдигате китката си, можете да следите времето и друга лична информация. Благодарения на вградения компас, Apple Watch Series 5 ви позволява да се ориентирате в пространството, а също така притежава множество смарт функционалности – GPS, сензори за пулс, възможност за входящи и изходящи обаждания, изпращане и получаване на имейли и съобщения. И улеснява свързването с хората и получаването на информацията, която ви интересува, направо от китката ви.", "date": "2019.09.26", "title": " Новите модели iPhone 11 и Apple Watch Series 5 идват в Технополис"}
{"url": "https://trud.bg/%d0%bb%d1%8a%d0%b2%d1%87%d0%b5%d1%82%d0%be-208-%d0%b5-%d0%bf%d1%8a%d1%82%d0%bd%d0%b8%d1%87%d0%b5%d1%81%d0%ba%d0%b0-%d0%ba%d0%be%d0%bb%d0%b0-%d0%bd%d0%b0-2019-%d0%b3/", "text": "Новият модел Peugeot 208 бе определен за носител на наградата Eurostar за пътнически автомобил на годината. Ръководителят на проекта във френската компания Гийом Клер и неговият екип приеха отличието, присъдено от специализирано жури. Експертите в него оцениха високо иновациите и дизайна на „лъвчето“ 208. Моделът е базиран върху нова платформа, приспособена за инсталиране както на бензинов или дизелов двигател, така и на електрически. Така автомобилът се предлага на пазара в три варианта – на ток, на дизел и на бензин. Други високо оценени черти на Peugeot 208 са комбинираният триизмерен инструментален панел на нивото на очитена водача, както и предлаганият богат пакет от системи за безопасност.", "date": "2019.09.26", "title": " „Лъвчето“ 208 е пътническа кола на 2019 г.\t"}
{"url": "https://trud.bg/%d1%88%d0%b5%d1%81%d1%82-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8-%d1%81%d1%82%d0%b0%d0%bd%d0%b0%d1%85%d0%b0-%d0%b7%d0%b0-%d1%87%d0%b0%d1%81%d0%be%d0%b2%d0%b5-%d0%b2-%d1%82%d1%8a/", "text": "Шест пътно-транспортни произшествия са регистрирани на територията на Великотърновска област за броени часове в четвъртък. За щастие всички са без пострадали граждани. Това съобщиха от пресцентъра на Областната дирекция на МВР в старата столица. Сутринта е получен сигнал за произшествие на територията на с. Беброво. Същото е с материални щети, обработено е по административен ред. В района на разклона за с. Арбанаси има две катастрофи, също с материални щети. В Прохода на Републиката има 3 произшествия – в района на с. Мишеморков хан инцидентите са два. Единият е между два леки автомобила, а другият между лек и товарен автомобил. Същите са блокирали пътното платно и преминаването на автомобили от там временно е преустановено. Екипи на полицията пренасочват леките автомобили през прохода Шипка, а товарните изчакват на място. Обърнат товарен автомобил има и в района на с. Вонеща вода. Пострадали и там няма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.26", "title": " Шест катастрофи станаха за часове в Търновско\t"}
{"url": "https://trud.bg/%d0%b9%d0%be%d1%82%d0%be%d0%b2%d0%b0-%d1%81%d0%b5%d1%80%d0%b8%d0%be%d0%b7%d0%bd%d0%b0%d1%82%d0%b0-%d0%b2%d1%8a%d0%bb%d0%bd%d0%b0-%d0%bd%d0%b0-%d0%bc%d0%b8%d0%b3%d1%80%d0%b0%d0%bd%d1%82%d1%81%d0%ba/", "text": "Сериозната мигрантска вълна към Европа все още не е преминала, смята вицепрезидентът Илияна Йотова. Йотова коментира темата на конференцията „Има ли Европейският съюз потенциал да бъде самостоятелен глобален играч?“, организирана от Института за икономика и международни отношения и Фондацията „Фридрих Еберт“, предаде БНР. Йотова коментира недостатъчно адекватната политика на ЕС за разрешаване на бежанската криза. Мандатът на последната еврокомисия приключва без промяна на Дъблинското споразумение и без одобрен цялостен пакет за политиката за убежище, каза вицепрезидентът и прогнозира: „Намеренията, които има в тази посока, и политиките, които са заложени, определено не са в посока на интересите на страните от външните граници на ЕС, каквато е и България, специално за приемането на мигрантите и за първата страна на приемане“. С 32 процента спрямо 2018 година се е увеличил притокът на бежанци към Гърция, което рефлектира върху българско-гръцката граница, посочи още Йотова. „Някой ако счита, че сериозната вълна на мигрантските потоци е преминала, би трябвало да гледа доста наивно на нещата, тъй като за съжаление последните новини сочат, че вероятно ще има и нова такава вълна“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.26", "title": " Йотова: Сериозната вълна на мигрантските потоци към Европа не е преминала"}
{"url": "https://trud.bg/%d1%81%d0%bf%d0%b5%d1%86%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%be%d0%b1%d0%b2%d0%b8%d0%bd%d0%b8-10-%d0%b4%d1%83%d1%88%d0%b8-%d1%83%d1%87%d0%b0%d1%81%d1%82/", "text": "Специализираната прокуратура привлече към наказателна отговорност десет лица за участие в организирана престъпна група за превеждане през границата на страната отделни лица и групи мигранти (престъпление по чл. 280 и чл. 281 от НК), съобщават от Апелативната специализирана прокуратура. Обвинените бяха задържани на 25 септември 2019 г. в София и Костинброд при съвместни действия по разследването на Специализираната прокуратура и ГДБОП. Извършени бяха общо 28 претърсвания на жилища, автомобили, както и лични обиски. Иззети са таблети, телефони и радиостанции, използвани в  престъпната дейност. Събраните доказателства сочат, че групата е действала от октомври 2018 г. Участниците набирали установили се в София и областта мигранти -кандидати за незаконно извеждане от страната към Сърбия и Западна Европа. Поемали и мигранти, превеждани нелегално от Турция от други трафиканти. Участниците  уреждали транспортирането им до границата и прехвърлянето им в Сърбия с автомобили или през „зелена граница“, където били поемани от местни хора. С постановления на наблюдаващия прокурор на ръководителя на групата и петима от участниците е наложено задържане до 72 часа. Предстои да се реши за колко от тях в Специализирания наказателен съд ще бъдат внесени искания за задържане под стража. На четирима от групата са наложени по-леки мерки за неотклонение -„Парична гаранция“ между 5 000 и 10 000 лева, защото съдействат на разследването. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.26", "title": " Спецпрокуратурата обвини 10 души, участвали в група за трафик на мигранти към Сърбия и Западна Европа"}
{"url": "https://trud.bg/%d0%bf%d1%80%d0%b8%d0%b5%d1%85%d0%b0-%d1%81%d1%82%d0%be%d0%bf%d0%b0%d0%bd%d1%81%d0%ba%d0%b0%d1%82%d0%b0-%d0%b0%d0%ba%d0%b0%d0%b4%d0%b5%d0%bc%d0%b8%d1%8f-%d0%b2-%d1%81%d0%b2%d0%b8%d1%89%d0%be%d0%b2/", "text": "Стопанската академия „Димитър А. Ценов” в Свищов стана член на Българския форум на бизнес лидерите (БФБЛ). На заседание на УС, ректорът доц. д-р Иван Марчевски представи свищовското висше училище и запозна членовете на УС с мотивите на Академията да заяви желанието си за членство в авторитетната организация. Сред тях е убедеността, че изграждането на лидерите трябва да започва от студентската скамейка, че досегът до знанията и опита на мениджъри с име в бизнеса ще подпомогне младите хора в изграждането им като бъдещия елит на нацията, че запознаването с принципите на социално отговорното поведение и етичните бизнес стандарти е най-добре да се прави от тези, които са го наложили в организациите си. Според ректора на Академията, членството във Форума на българските бизнес лидери е и предпоставка за съвместно организиране на майсторски класове, семинари за студентите, привличане на гост-лектори и съвместна работа по проекти между фирмите от организацията и свищовската академия. Всички присъстващи членове на борда единодушно одобриха присъединяването на Стопанска академия „Д. А. Ценов” и тя стана второто висше училище в България, членуващо в лидерския форум. Основан от 12 водещи мултинационални компании и неправителствени организации, БФБЛ е официално открит на 6 ноември 1998 г. в София от бившия Президент на Р България – Петър Стоянов и Негово кралско величество Принца на Уелс. Лидерският форум обединява организации със споделени ценности, които развиват бизнеса си по отговорен, прозрачен и етичен начин. Ангажира и приобщава ключови фигури от политиката, бизнеса, дипломацията, неправителствения сектор и медиите, за да работят заедно за трайна и положителна трансформация на икономическата и обществена среда у нас. Мисията на организацията е свързана с превръщането на страната ни в още по-добро място за инвестиции, работа и живот чрез въвеждане на етични бизнес стандарти, насърчаване на отговорни и устойчиви корпоративни практики, стимулиране на диалога между всички заинтересовани страни. С писмо до ректора на Стопанската академия, изпълнителният директор на БФБЛ – Георги Руйчев, изрази убедеността си, че членството на свищовското висше училище ще е от особено значение за организацията, обединяваща над 100 водещи български и международни компании и индивидуални членове, които ценят и прилагат принципите на отговорното и етично бизнес поведение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.26", "title": " Приеха Стопанската академия в Свищов за член на Българския форум на бизнес лидерите"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d1%81-48-%d1%81%d0%b5-%d0%b5-%d1%83%d0%b2%d0%b5%d0%bb%d0%b8%d1%87%d0%b8%d0%bb/", "text": "Стокообменът между България и Република Корея бележи 48% ръст за 2018 г. и достига 286.6 млн. щ. д. Това заяви министърът на икономиката Емил Караниколов по време на българо-корейски бизнес форум в Сеул. Програмата на министър Караниколов е част от официалното посещение на министър-председателя Бойко Борисов в Република Корея. Това съобщиха от правителствената информационна служба. По време на форума икономическият министър изтъкна, че освен от нарастване в количествено отношение, България е заинтересована и от разнообразяване на стоковата структура на взаимната търговия. По думите му потенциал за увеличаване на нашия износ към Република Корея има на редица хранителни продукти, зърно, месо, етерични масла, кисело мляко, зеленчуци, химикали, фармацевтични изделия, части за машини, електроника и текстил. Министър Караниколов подчерта още, че страната ни е готова да разшири подкрепата си за бъдещи корейски проекти у нас особено в областта на автомобилостроенето, електрониката и електрооборудването, високотехнологичните и иновационни производства. „България се ангажира да развива иновативни производства с висока добавена стойност. Икономическата ни политика е фокусирана върху разширяването на различни сектори като информационни и комуникационни технологии, екологични технологии и иновации“, допълни той. Като важен фактор в сътрудничеството между двете страни бе отбелязано, че броят на регистрираните у нас компании с корейско участие вече е 249. Министър Караниколов увери присъстващите, че България ще подкрепи нови бизнес инициативи и ще се стреми да разшири партньорството си с корейски бизнес. „Имаме различни активи като производствена база за корейските компании и като портал за корейски продукти за ЕС, не само заради факта, че сме част от огромен пазар с повече от 500 милиона потребители, но също и заради подобренията в комуникацията и транспортната инфраструктура. Въведохме благоприятен данъчен и инвестиционен режим, който ни прави привлекателна и конкурентна инвестиционна дестинация в Европа“, поясни в заключение той. По време на посещението бяха подписани Меморандум за разбирателство между българската Изпълнителна агенция за насърчаване на малките и средните предприятия (ИАНМСП) и Агенцията за насърчаване на търговията и инвестициите на Република Корея, Меморандум за разбирателство между ИАНМСП и Асоциацията на вносителите на Република Корея, Меморандум за сътрудничество между Българската агенция за инвестиции (БАИ) и Агенцията за насърчаване на търговията и инвестициите на Република Корея, както и Меморандум за разбирателство между Национална компания индустриални зони (НКИЗ) и Корейската корпорация за индустриални комплекси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.26", "title": " Министър Караниколов: С 48% се е увеличил стокообменът между България и Република Корея за 2018 г."}
{"url": "https://trud.bg/%d0%bd%d0%b0%d0%b9-%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b0%d1%82%d0%b0-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%ba%d0%b0-%d0%b7%d0%b0-%d0%be%d0%b1%d1%89%d0%b8%d0%bd%d1%81/", "text": "Жена е най-възрастният кандидат за общински съветник в Сливен. Дамата от третата възраст е на 80 години и е включена в листата на БСП. Най-младият претендент за членство в местния парламент пък е на 19 години, от листата на АБВ. За общински съветник имаше един-единствен независим кандидат – поетът Христо Батинков. Той представил подписка с близо 1 200 подписа, но при проверката се установило, че 800 от тях са реални, казаха от ОИК. По тази причина ще бъде заличен от регистъра на кандидатите за съветници. 23 партии, коалиции и местни коалиции са регистрирали кандидатски листи за общински съветници, показа справка в регистъра на ОИК – Сливен. Единствено в листата на коалиция „Алтернативата на гражданите“ има само имена на жени – кандидатките са шест. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.26", "title": " Най-възрастната кандидатка за общински съветник е на 80 години от БСП, най-младият – на 19 от АБВ"}
