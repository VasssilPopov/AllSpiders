{"url": "https://trud.bg/%d1%80%d0%b5%d0%ba%d1%81-%d1%82%d0%b8%d0%bb%d1%8a%d1%80%d1%81%d1%8a%d0%bd-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%82%d0%b5-%d1%81%d1%82%d1%80%d0%b0%d0%bd%d0%b8-%d1%82%d1%80/", "text": "Европейските страни трябва сами „да пишат новата глава“ в своята история, САЩ са убедени, че тези държави са абсолютно независими. Това обяви държавният секретар Рекс Тилърсън в програмна реч пред политологическия Център Уудроу Уилсън във Вашингтон, предаде  . „Ние знаем, че Европа се състои от свободни държави с велики традиции на западната демокрация“, подчерта Рекс Тилърсън. Той добави, че тези държави „трябва да имат възможността да измират собствения си път напред“. „Както и в миналото САЩ остават обвързани в работата с Европа“, добави той. Рекс Тилърсън отделно подчерта, че Вашингтон ще съхрани „особените си отношения“ с Великобритания, въпреки нейното излизане от ЕС, а също със самия Евросъюз „независимо от хода на Brexit“. Няма да се опитваме да влияем на преговорите, но призоваваме ЕС и Великобритания да извършат този процес бързо и без излишни търкания“, изтъкна ръководителят на Държавния департамент. САЩ и Русия се стараят да не допуснат появата на нов етап от гражданската война в Сирия, заяви още Рекс Тилърсън. „Работим напрегнато в Сирия, за да нанесем поражение на „Ислямска държава“. Пред разгром сме на ИД веднъж и завинаги…Работим заедно с Русия, за да видим как да не се допусне гражданската война да пламне отново“, заяви ръководителят на американската дипломация. В същото време той изтъкна, че няма да има нормализиране с Русия без регулиране на конфликта в Донбас. „Аз казаха на руснаците: никога няма да върнем тези отношения към нормалността, докато не решим въпроса с Украйна. Той просто стърчи като непреодолимо препятствие и трябва да се занимаване с него“, подчерта Рекс Тилърсън. Въпреки победата над „Ислямска държава“ в Ирак и Сирия, заплахата от нея ще се запази, включително и на американска територия“, отбеяза също заяви държавният секретар в речта си. По думите му ИД „ще търси нови подходи“, каза той, добавяйки, че тези подходи вероятно ще са свързани с пропагандата в интернет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.28", "title": " Рекс Тилърсън: Европейските страни трябва сами да пишат историята си"}
{"url": "https://trud.bg/%d0%b2%d0%bc%d0%b5%d1%81%d1%82%d0%be-%d1%81-%d1%80%d0%b0%d0%b7%d0%b3%d1%80%d0%be%d0%bc-%d0%b1%d0%be%d1%82%d0%b5%d0%b2-%d1%81%d0%b5-%d0%b7%d0%b0%d0%b4%d0%be%d0%b2%d0%be%d0%bb%d0%b8-%d1%81-%d1%85/", "text": " „Ботев“ (Пловдив) пропусна да разгроми „Берое“ в дербито на Тракия и се задоволи с равенство – 1:1. Лъчезар Балтанов откри резултата в мача от 18-ия кръг на Първа професионална лига. Халфът бе точен за „канарчетата“ в 35-ата минута след груба грешка на Душан Перниш, избил лошо удар на Тодор Неделев от фаул. Минути по-рано Мартин Райнов, капитанът на „Берое“, пропусна дузпа, парирана от Иван Чворович. След почивката Перниш се реваншира със серия от решителни спасявания. Вратарят парира удари от чиста позиция на Виана, Дунгала и Лазар Марин. Пропуските пък костваха успеха на домакините, след като Мартин Камбуров изравни в 83-ата минута след удар с глава. Това бе негово 195-то попадение в елита. В самия край на мача гол на „Ботев“ бе отменен за нарушение срещу словашкия вратар. За „Ботев“ това е 12 мач без поражение, но въпреки това тимът на Николай Киров остана зад „Берое“ в класирането. „Заралии“ са 4-ти с 31 точки, а „жълто-черните“ запазват 5-та позиция с 28.", "date": "2017.11.28", "title": " Вместо с разгром, „Ботев“ се задоволи с хикс в дербито на Тракия"}
{"url": "https://trud.bg/%d0%b3%d0%b5%d1%80%d0%b1-%d0%bf%d0%be%d0%bf%d1%80%d0%b0%d0%b2%d1%8f%d1%82-%d0%b3%d1%80%d0%b5%d1%88%d0%ba%d0%b0-%d1%81%d1%8a%d1%81-%d1%81%d1%83%d0%b1%d1%81%d0%b8%d0%b4%d0%b8%d0%b8%d1%82%d0%b5-%d0%b7/", "text": "Точно седмица след като депутатите от бюджетната комисия подкрепиха промяна за партийните субсидии, с която формациите извън парламента, получили 1 процент от гласовете, да получават вместо 11 само 1 лев, този четвъртък се очаква идеята да не събере мнозинство в пленарна зала. Поправката е по предложение на избраниците от “Воля” и лидера им Веселин Марешки. Но се оказа, че тя ще засегне само партия “Възраждане”, която единствено от последните избори получава държавна субсидия. А по думите на лидера й Костадин Костадинов цялата сума се дарява. Тънкият момент е, че председателят на “Воля” Веселин Марешки е със свален депутатски имунитет заради наказателно дело, че е нанесъл лека телесна повреда на Костадинов. Марешки е подсъдим от ноември 2015 година заедно с варненската бизнесдама Красимира Колева за изнудване на собственик на пицария. Политикът отговаря и за нанесена лека телесна повреда на общинския съветник Костадин Костадинов, който отнесъл юмрук в лицето при опит да се намеси в тогавашния конфликт. А на 8 декември е поредното заседание на Варненския окръжен съд за рекет и побой срещу зам.-председателя на НС и лидер на партия ”Воля” Веселин Марешки. Този четвъртък депутатите ще гледат на второ четене закона за държавния бюджет, където е заложена поправката за държавната субсидия. Но от вчера между парламентарните групи вървят неофициални совалки, че недоразумението от гласуването в бюджетна комисия е по-добре да не бъде прието в зала. “Изкривяваме закона. По-добре ще е да запазим старото положение и партийната субсидия за формациите и извън парламента, но преминали еднопроцентовата бариера да се запази в същия размер”, отбелязаха депутати от мнозинството. Деликатният момент с промените на партийните субсидии, които касаят само “Възраждане” се очаква да бъде обсъден и на председателски съвет преди началото на седмичното пленарно заседание.   Нашата субсидия е 1% и я даряваме, а управляващите се опитват да ни ударят, защото печелим симпатии и сме заплаха за тях.Защото ще влезем на следващите избори в парламента и ще вкараме цялата организирана престъпна група, която управлява, в затвора. Предложението формално е внесено от “Воля”, но е от 24 юни, а сега внезапно решават да го гледат пет месеца по-късно. Причината е, че от ПП “Възраждане” внесохме на 17 ноември сигнал по повод изказването на министър-председателя за наличието на наркотрафиканти в парламента, както и хора, които се занимават с покупко-продажба на гласове на затворници. Шест дни по-късно бюджетната комисия изненадващо не само го гледа, но и решава намаляването на субсидията. На практика предложението е внесено от ГЕРБ. В интерес на истината не правя разлика между Марешки, Каракачанов, Бойко Борисов и между всички, които управляват страната.Аз съдя един от тях -Марешки, който е политическа еднодневка и смятам, че мястото му е в затвора , а не в НС, и имам лично грижата за това. През лятото дарихме транша от субсидията от 133 718 лева на Фонда за асистирана репродукция и догодина се очаква да се родят още 50-60 българчета. Демографската криза е големият проблем на България. Намаляването на субсидията няма да ни удари, само показва до каква степен в България се правят закони за разправа, закони за определени хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.28", "title": " ГЕРБ поправят грешка със субсидиите за партии\t\t\t"}
{"url": "https://trud.bg/%d0%b5%d0%b2%d1%80%d0%be%d0%bd%d1%8e%d0%b7-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8-%d0%bf%d0%be%d0%bb%d0%b8%d1%82%d0%b8%d1%86%d0%b8-%d0%b8%d1%81%d0%ba%d0%b0%d1%82-%d1%81%d0%bf/", "text": "Влиятелни европейски политици призовават в писмо, с което се сдобили журналисти от Евронюз, Брюксел да спре финансирането на Унгария. В документа до председателя на ЕК Жан-Клод Юнкер се казва, че паричният поток до Унгария трябва да бъде спрян докато „основните демократични свободи не бъдат възстановени и корупцията изкоренена“. В него се казва също, че има твърде малко свобода на пресата в Унгария, че университетите са изгубили независимостта си и че ключови обществени институции са „де факто погълнати“ от управляващата партия, предаде БНР. Писмото с дата 23 ноември 2017-а е подписано от Ханс Айхел, бивш министър на финансите на Германия, и още трима бивши еврокомисари: Паскал Лами, Франц Фишлер и Янис Палеокрасас. В писмото се казва още, че спирането на паричния поток към Унгария ще е предпоставка за продължаване на европейското финансиране към по-слабо развитите райони в блока. Унгарският премиер Виктор Орбан често се противопоставяше на Брюксел, особено по въпросите за миграцията. Според ЕК Унгария е получила 5,63 милиарда евро финансиране от Брюксел през 2015-а, като в писмото се твърди, че 95 на сто от обществените инвестиционни проекти в страната са финансирани съвместно с ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.28", "title": " Евронюз: Европейски политици искат спиране на парите за Унгария"}
{"url": "https://trud.bg/43-%d0%be%d1%82-%d1%85%d1%80%d0%be%d0%bd%d0%b8%d1%87%d0%bd%d0%be-%d0%b1%d0%be%d0%bb%d0%bd%d0%b8%d1%82%d0%b5-%d1%83-%d0%bd%d0%b0%d1%81-%d0%be%d1%82-%d1%85%d0%be%d0%b1%d0%b1-%d1%81%d0%b0-%d0%b2-%d0%bf/", "text": "Обществото не отдава необходимото значение на ХОББ (хроничната обструктивна белодробна болест), но тя вече е на второ място по смъртност след инфаркт и от нея умират повече хора, отколкото от рак на гърдата или белия дроб, взети заедно. Тези стряскащи данни представи в Пловдив Диана Хаджиангелова, председател на Асоциацията на българите, боледуващи от астма, алергия и ХОББ и на Конфедерацията за защита на здравето, обединяваща 18 пациентски общности. Основната причина и фактор за това заболяване е тютюнопушенето, като все повече жени се разболяват от него. 4,3% от хронично болните са от Пловдивска област. „За България все още няма регистър на заболяването, но се правят кампании за превенция и ранна диагностика на ХОББ, алергия и астма“, посочи Диана Хаджиангелова. „Над 10% от възрастните са засегнати от ХОББ. Заболяването причинява възпаление в белите дробове, характеризира се с увреждане на белодробната тъкан и стеснение на дихателните пътища. Запушват се дихателните тръбички и белият дроб не може да издиша въглеродния двуокис. В резултат се стига до инвалидност и смърт“, заяви доц. д-р Владимир Ходжев, началник на Клиниката по пулмология към УМБАЛ „Свети Георги“-Пловдив. Той обясни, че болестта е особено коварна, защото се открива на късен етап и повечето заболели започват лечение, едва когато са настъпили необратими промени в дробовете. Статистиката е стряскаща – само в Европа всяка година от ХОББ умират 300 000 души, а това се равнява на жертвите от 3 атомни бомби над Хирошима. Една от най-ефективните мерки, които се взимат у нас, е забраната на пушенето в затворени помещения в заведения и ресторанти. РЗИ и РЗОК работи за намаляване на негативните резултати от тази тенденция, правят се редовни проверки на заведенията за пушене в затворени пространства, издават се актове на нарушителите – посетители и собствениците. Финансово се поемат някои изследвания на болните, като за 2017 г. са осигурени лекарствени продукти на 7536 души от Пловдивско. „Те са получили инхалаторни лечения, снабдени са с апарати за кислородна терапия, с помощта на които се преобразува въздухът в помещението, в което се намират“,, съобщи д-р Антон Иванов от РЗИ. 35% от хората с ХОББ имат усложнения и се приемат в болница за лечение. Общо 12 болници в региона провеждат профилактика и лечение на хора с респираторни заболявани АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.28", "title": " 4,3% от хронично болните у нас от ХОББ са в Пловдивска област\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8-%d1%81%d0%b0%d0%ba%d1%81%d0%ba%d0%be%d0%b1%d1%83%d1%80%d0%b3%d0%b3%d0%be%d1%82%d1%81%d0%ba%d0%b8-%d0%bf%d1%80%d0%b8%d1%81%d1%82%d0%b8%d0%b3%d0%bd/", "text": "Премиерът Бойко Борисов пристигна в Кралство Саудитска Арабия, където е на официално посещение. Целта на визитата е засилването на икономическото и търговското сътрудничество между България и арабската държава. Ще бъдат обсъдени въпроси в ключови сфери като сигурност, енергетика, търговия, транспорт, туризъм. Почетен гост по време на визитата в Кралството е Симеон Сакскобургготски. В Рияд българският министър-председател ще разговаря с Пазителя на двете Светини Негово Кралско Величество Салман бин Абдулазиз ал-Сауд. Премиерът ще се срещне и с министъра на външните работи на Кралство Саудитска Арабия Адел ал-Джубейр и с министъра на енергетиката, индустрията и минералните ресурси Халид ал-Фалих.                                 АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.28", "title": " Борисов и Сакскобургготски пристигнаха в Рияд (СНИМКИ)"}
{"url": "https://trud.bg/%d0%b1%d0%b0%d0%bd%d0%b4%d0%b0-%d0%bf%d0%bb%d0%b0%d1%89%d0%b0%d0%bb%d0%b0-%d0%bf%d0%be-20-%d0%bb%d0%b2-%d0%bd%d0%b0-%d0%bc%d0%be%d0%bc%d1%87%d0%b5%d1%82%d0%b0-%d0%b4%d0%b0-%d0%bf%d0%bb%d0%b0%d1%81/", "text": "Шестима мъже са обвинени за участие в престъпна група, която пласирала дрога в три столични квартала – “Обеля”, “Връбница” и “Надежда”. Петима от тях са задържани на 25 ноември при акция на ГДБОП и спецпрокуратурата. Шестият от бандата вече излежава присъда за наркотици в Софийския затвор. От спецобвинението съобщиха, че бандата действала от март 2016 г. Тарторът Емил И. е осъждан два пъти за пласиране на дрога. Ползвал жилище под наем като склад за наркотици. В него са намерени близо 1,7 кг амфетамини в различни разфасовки, около 600 грама марихуана, както и хероин и кокаин под 10 кг. Открити са и прекурсори за производство на синтетична дрога. В джобовете си Емил носел 10 000 лв. Според доказателствата тарторът често “наемал” за улични дилъри непълнолетни момчета, които му осигурявали оборот до 1000 лв. на ден, но получавали за услугата 20-30 лв. Непълнолетен е и един от задържаните при акцията. В дома на бабата на друг участник имало 133,14 г марихуана. Наркотици, разпределени в дози, са открити и у другите задържани. При разследването са използвани СРС, разпитани са свидетели. Спецпрокуратурата ще поиска постоянен арест за трима от обвинените. Един е пуснат под гаранция от 5000 лв., след като е направил самопризнания. На непълнолетния дилър е наложен надзор от Детска педагогическа стая.", "date": "2017.11.28", "title": " Банда плащала по 20 лв. на момчета да пласират дрога (обзор)\t\t\t"}
{"url": "https://trud.bg/%d1%8e%d0%bd%d0%ba%d0%b5%d1%80-%d0%b5%d1%81-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d1%8a%d0%b7%d0%b4%d0%b0%d0%b4%d0%b5-%d0%b7%d0%b0%d0%ba%d0%be%d0%bd%d0%bd%d0%b8/", "text": "Председателят на Европейската комисия Жан-Клод Юнкер заяви, че ЕС трябва да създаде „законни пътища“ за мигрантите, за да достигат до Европа, защото според него „континентът със сигурност ще се нуждае от миграция през следващите десетилетия“, предава Politico. „Трябва да предоставим на тези, които искат и могат да дойдат и чиято ситуация прави това възможно, законен начин да достигнат до Европа“, заяви Юнкер. „Вярвам, че ако не предложим законни пътища за мигрантите към Европа, ние ще се загубени“, добави той. Според Юнкер, ако мигрантите, „които, общо казано са бедни, не могат да влязат в Европа през предната врата, те ще си проправят път през задните прозорци“. Същевременно той добави, че е шокиран от новините , че в Либия хора се продават като роби. „Не мога да спя добре, когато си помисля какво се случва с хората, които са пристигнали в Либия, опитвайки се да подобрят живота си, единствено, за да се намерят в ада“, допълни Юнкер.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.28", "title": " Юнкер: ЕС трябва да създаде „законни пътища“ за мигрантите, за да достигат до Европа"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-83/", "text": "Това сочи доклад на Института за пазарна икономика. София е 4,5 пъти по-богата от най-бедната област в страната – Сливен. Всеки втори със заплата над 1000 лв. работи в столицата.         Мораториумът за нови медикаменти е смъртна присъда за десетки хиляди. Необходима е спешна поправка в закона.         Столицата ни заема 195-о място в света сред 215 локации. Разходите за работно място са $2175 годишно.         Идейното различие между ГЕРБ и БСП изглежда твърде преувеличено, важното е отношението към властта. Сякаш те отдавна играят танго, в което на водещите стъпки на едната отговарят ответните стъпки на другата – анализ на проф. Искра Баева.       Пътят напред не е да се търси врага с партиен билет, а съюзници, казва левият общественик Павел Писарев в интервю за „Труд“.         Хората с увреждания предлагат 13 неотложни мерки в социалната политика на среща в парламента днес.           Силует на британския принц Хари след като анонсира сватбата си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.28", "title": " Вижте акцентите в броя на вестник „Труд“ в сряда, 29 ноември 2017"}
{"url": "https://trud.bg/%d1%81%d0%b8%d1%80%d0%b8%d0%b9%d1%81%d0%ba%d0%be%d1%82%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be-%d0%bf%d1%80%d0%b8%d0%b5-%d1%80%d1%83%d1%81%d0%ba%d0%be%d1%82/", "text": "Сирийското правителство прие руското предложение за прекратяване на бойните действия в обсадения, контролиран от бунтовниците анклав Източна Гута, съобщи пред журналисти специалният пратеник на ООН за Сирия Стафан де Мистура, цитиран от Ройтерс. „Току-що бях информиран от руснаците, че на срещата с представители на петте страни постоянни членове на Съвета за сигурност на ООН, те са предложили, а сирийското правителство е приело, примирие в Източна Гута“, каза емисарят, цитиран от Франс прес. Обсадена от силите на режима на Башар Асад от 2013 г. Източна Гута е част от четирите зони за деескалация, създадени тази година с цел да се установи примирие. При все това от средата на ноември режимът засили атаките срещу този район, в който около 400 000 жители търпят тежки лишения, останали почти без храна и лекарства, припомня АФП. За проведените седем срещи под егидата на Русия, Иран и Турция, бяха създадени и четири зони за деескалация в размирната страна. Според ООН възстановяването на Сирия ще струва 250 милиарда долара. В продължаващия конфликт загинаха около 340 хиляди души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.28", "title": " Сирийското правителство прие руското предложение за прекратяване на огъня"}
{"url": "https://trud.bg/%d0%be%d0%b1%d1%89%d0%b8%d0%bd%d0%b8-%d0%b2%d0%b4%d0%b8%d0%b3%d0%bd%d0%b0%d0%bb%d0%b8-%d0%b4%d0%b0%d0%bd%d1%8a%d1%86%d0%b8%d1%82%d0%b5-62-%d0%bf%d1%8a%d1%82%d0%b8-%d0%bf%d1%80%d0%b5%d0%b7-2017-%d0%b3/", "text": "Общини вдигнали данъците 62 пъти през 2017 г., а случаите на намаление са едва 8 пъти. Това показва тазгодишното издание на „Регионални профили: показатели за развитие” на Института за пазарна икономика (ИПИ). Увеличенията на местните налози за последните 5 години са 210, а намаленията четири пъти по-малко – 50. „Възможно е увеличенията на данъци в страната да са повече, защото достъп до информация ни дават само 75–80% от общините“, заяви Петър Ганев, старши икономист в института. По думите му през последните две години се наблюдава устойчиво покачване на местните данъци, особено при облагането на недвижимите имоти. „Причина за повишението на основните данъци и такси безспорно е липсата на ресурс на местните администрации”, уточни той. От ИПИ отчетоха, че към този момент 32 общини са официално в процедура по финансово оздравяване, като 7 от тях вече са получили и безлихвени заеми от държавата на обща стойност 20 млн. лв. Но според икономистите това няма да помогне за дългосрочното им развитие. Традиционно местната данъчна тежест е по-висока в областите с относително силна икономика и е ниска в слабо развитите региони – Видин, Враца, Монтана, Перник и Силистра. Изключение правят развитите области Стара Загора и Габрово, които имат ниски местни данъци и такси. От доклада става ясно, че в Кюстендил основните налози са най-ниски, докато в София те са с най-голяма тежест. За да се заздравят финансите на местните администрации, икономистите предлагат да се преотстъпят на общините 20% от подоходното облагане на физическите лица. Ако това се случи, 634 млн. лв. биха отишли допълнително в общините през 2018 г. Според изследването София е 4,5 пъти по-богата от най-бедната област в страната – Сливен. Без изненада столицата е с най-високи доходи и стандарт на живот в цяла България, докато Сливен е в дъното на класацията по тези показатели. През 2015 г. брутният вътрешен продукт (БВП) на човек в столицата е бил 26 690 лв. при 5921 лв. в Сливен. Разликата е осезаема и при брутната годишна работна заплата, която в столицата е в размер на 14 531 лв., а в най-бедната област – едва 7830 лв. при средно 10 535 лв. за страната през 2015 г. Според ИПИ бързият ръст на заплатите, който средно за страната е към 10% на годишна база, се усеща на много места. Над 50% от високоплатените работни места – със заплата над 1000 лв., обаче са в София. От началото на годината столицата е единствената област с над средния за страната ръст на възнагражденията, като този процес се очаква да продължи. Видин, Силистра и Кюстендил обаче са примери за области, където заплатите се отдалечават от средната за страната.   Бургас е лидер по чужди инвестиции, показват данните на ИПИ. През 2015 г. в област Бургас те нарастват със 767 млн. евро спрямо края на 2014 г., като капиталът е инвестиран най-вече в нови мощности в „Лукойл Нефтохим”. На второ място по ръст на чуждите инвестиции през 2015 г. е София (столица), където те се увеличават с 437 млн. евро. Областите Варна, Добрич, Пловдив, Стара Загора, Хасково също се радват на приток на чужди инвестиции. Всъщност това са и областите, които бележат най-бързо развитие в последните 2–3 години, като всяка от тях е домакин на един или няколко от отраслите, които растат с бурни темпове след кризата – ИТ индустрията, аутсорсинга на бизнес услуги, туризма, редица подотрасли на промишлеността (части за коли, каучук и пластмаси, фармацевтика, машини и оборудване и др.), обясняват експертите.   В област Пловдив се създават повече работни места, отколкото в цяла Северна България. Това е един от изводите на изследването „Регионални профили: показатели за развитие 2017“, изготвено от Института за пазарна икономика. През третото тримесечие на тази година броят на заетите в Южна България е със 145 хил. души над миналогодишните нива, като 70% от общо създадените нови работни места в страната са в столицата, Софийска област и областите Пловдив и Стара Загора. В Северна България увеличение също има, но далеч по-скромно – едва 27 хил. души, което е по-малко от ръста само за област Пловдив. Във всички области в Северозападна България, с изключение на Плевен, заетостта остава далеч от най-високите си нива за последното десетилетие. В Южна България неубедително по отношение на заетостта се представят области като Сливен и Кърджали. „За оживлението в различните части на страната се съди най-вече по пазара на труда. Заетостта в момента е на рекордно високи нива, като тя се увеличава повече в Южна България“, коментира данните икономистът Явор Алексиев. Той напомни, че браншови организации заявиха, че ще се наложи внос на работна ръка. Според Алексиев такъв успешен пример е имало миналата година в сферата на туризма.   Притокът на инвестиции е най-сериозният движещ фактор, от който зависи оживлението на регионите, коментира Десислава Николова, главен икономист на ИПИ. „Характерен за всички области – лидери по икономическо развитие е високият приток на инвестиции, който води до създаване на нови работни места, по-високи доходи и по-добър стандарт на живот. Обратно, всички области, които са на дъното, се характеризират с нисък приток на инвестиции, много проблемен пазар на труда, висока безработица и ниски доходи. Което води много често до висок дял на бедните и на хората, които живеят в материални лишения, коментира Николова. Голямото “отваряне на ножицата” при благосъстоянието между най-богата и най-бедната област е в периода на икономически бум до кризата. Предвид това може да се очаква, че с ускоряването на растежа разликата най-вероятно пак ще започне да расте, посочи още икономистът.   Над 20% от учениците със слаби оценки на матурата по Български език и литература са в областите Ямбол и Кърджали, съобщи Зорница Славова, икономист в ИПИ. Това е десетократна разлика сравнено със столицата София, където слаби оценки на матурата са получили само 2% от учениците. По думите й се наблюдава задълбочаване на разликите в оценките в различните региони през последните години. Областите с най-добри резултати имат тенденция към подобряване, а тези с най-слабите резултати продължават да се влошават, уточни Славова. Като добър пример тя посочи област Смолян, която тази година изпреварва София по показатели. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.28", "title": " Общини вдигнали данъците 62 пъти през 2017 г.\t\t\t"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d0%b8%d1%85%d0%b0-%d0%b2%d0%be%d0%b4%d0%b0%d1%82%d0%b0-%d0%b7%d0%b0-%d0%bf%d0%b8%d0%b5%d0%bd%d0%b5-%d0%b8-%d0%b3%d0%be%d1%82%d0%b2%d0%b5%d0%bd%d0%b5-%d0%b7/", "text": "Близо 25 000 души със забрана да пият и готвят с вода от помпена станция „Бенковски“ в района на Кърджали. Причината е съмнение за замърсяване на водите на река Върбица от хвостохранилище „Ерма река“. Водата ще може да се ползва само за битови нужди. При отмяна на забраната, абонатите ще бъдат своевременно уведомени от ВиК оператора. Това е поредният разлив от хвостохранилището, което води до неудобства за хората.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.28", "title": " Забраниха водата за пиене и готвене за близо 25 000 души в Кърджали"}
{"url": "https://trud.bg/%d0%ba%d0%b0%d0%ba-%d0%bf%d0%be%d1%87%d0%b8%d0%b2%d0%b0%d0%bc%d0%b5-5-%d0%b4%d0%bd%d0%b8-%d0%bf%d0%be-%d0%ba%d0%be%d0%bb%d0%b5%d0%b4%d0%b0-%d0%b8-3-%d0%bf%d0%be-%d0%bd%d0%be%d0%b2%d0%b0-%d0%b3%d0%be/", "text": "Пет почивни дни по Коледа и три по Нова година. Така ще празнуваме тази година, след като отработването и сливането на почивните дни отпадна. 23 и 24 декември се падат в събота и неделя, а 25 и 26 са Коледа и официално се почива. Но тъй като Бъдни вечер е в неделя, по новата схема ще се почива и в сряда на 27 декември – или общо 5 дни. По Нова година почиваме на 30 и 31 декември (събота и неделя) и на 1 януари (понеделник). Вторник – 2 януари, е официален работен ден.", "date": "2017.11.28", "title": " Как почиваме – 5 дни по Коледа и 3 по Нова година"}
{"url": "https://trud.bg/%d0%b7%d0%b0%d1%89%d0%be-%d0%bd%d1%8f%d0%bc%d0%b0-%d0%b5%d1%84%d0%b5%d0%ba%d1%82%d0%b8%d0%b2%d0%bd%d0%b8-%d0%bf%d1%80%d0%b8%d1%81%d1%8a%d0%b4%d0%b8-%d0%b7%d0%b0-%d0%ba%d0%be%d1%80%d1%83%d0%bf%d1%86/", "text": "В понеделник Софийският апелативен съд отказа да се занимава с делото за приватизация на 33% от ЕВН, по което подсъдими са бившите министри Симеон Дянков, Трайчо Трайков, олигархът Иво Прокопиев и служители на свързания с него борсов посредник “Булброкърс”. Мотивът на тричленния съдебен състав да откаже да се произнесе по жалбата на прокуратурата за връщането на делото от Софийския градски съд, е свързан с влезлите междувременно в сила поправки на Наказателно-процесуалния кодекс. От 5 ноември т.г. делата срещу бивши министри са подсъдни на Специализирания наказателен съд, т.е. заради Дянков и Трайков, делото вече не е от компетенциите на Апелативния съд. В мотивите на съдебния състав се откроява желанието на магистратите за назидаване на законодателя заради това, че не била предвидена преходна разпоредба. Така, въпреки че протестът на прокуратурата да е съдържал подробни съображения “в подкрепа на виждането на прокурора, че не са допуснати съществени процесуални нарушения, тъй като обвинението е формулирано пълно и ясно – съдържа всички релевантни факти”, то Апелативният съд оставя без движение делото. Печеливши от този акт, разбира се, са преди всичко обвиняемите лица. За пореден път, а по конкретното дело за втори. Така се случи (неслучайно), че точно седмица преди влизането в сила на промените в НПК, СГС, като по заявка, отказа да съди Дянков, Трайков, Прокопиев и останалите. Сега, пак заради НПК, Апелативният съд също не желае да се занимава с делото. С други думи – на обществото трябва да се внуши, че поправките в НПК, всъщност, блокират борбата с корупцията. В същото време действията на СГС и САС удобно обслужват последващата защитна теза на адвокатите на подсъдимите, които ще изтъкват именно тези решения при евентуалното последващо внасяне на делото в Специализирания наказателен съд. Така и подсъдимите ще могат да си изградят образ на жертви на “извънредното” правосъдие. И ако всичко дотук изглежда донякъде разбираемо – всеки търси начин да се измъкне от обвинение, то единствено като цинизъм може да се определи фактът, че член на съдебния апелативен състав се оказва не друг, а вторият човек в компрометирания Съюз на съдиите в България. Става въпрос за изпълнителния секретар на ССБ съдия Весислава Иванова, която в последните години е активен участник във всевъзможните провокации и активни мероприятия по дискредитиране на магистрати и институции в съдебната власт. Да разглежда съдия Иванова дело, по което основният обвиняем е олигархът Прокопиев, е възможно най-голямата провокация срещу правосъдието. Единственото възможно и абсолютно задължително бе Весислава Иванова да се отведе от делото. Аргументите за това са повече от известни за всеки, който следи случващото се в правосъдието. Та, нали именно изданията на Прокопиев са тези, които от години лансират съдия Иванова като правоверен магистрат, активно ангажиран с кадруването по върховете на ключови съдебни инстанции и успоредно с това – изпълняваща ролята на едно от основните остриета в атаките срещу държавното обвинение. Достатъчно е човек да погледне някои от поръчковите издания на олигарха. Така например, “Капитал” забелязва Весислава Иванова някъде около 2009-та година. През 2011 г. Иванова и настоящият председател на ССБ съдия Атанас Атанасов са участници в т.нар. “Клуб Капитал”, който демонстрира амбициите на задкулисието да овладее съдебната система. Защо се случва именно през 2011-та година ли? Тогава се провежда процедурата по избор на членовете на вече бившия състав на Висшия съдебен съвет. Броят на материалите с Весислава Иванова в друга от бухалките на Прокопиев – “Дневник”, са няколко десетки. Там съдийката дори се изявява като автор на програмни статии. Въпреки всичко изброено, съдия Весислава Иванова не си е направила отвод. Вероятно и за да демонстрира, че както има недосегаеми за правосъдието, така има и магистрати, които поставят себе си и интересите на кръга, част от който са, далеч над върховенството на правото. Не по-малко притеснителен е и фактът, че никой от настояващи за правосъдна реформа движения, клубчета, коментатори, не си прави труда да акцентира върху неприемливото преплитане на интереси и обвързаности. Така Иванова трупа самочувствие, което ще използва в момент, в който е нужно – дали за да лансира поредния кандидат на ССБ за ръководна позиция в съдебната власт, дали за да отстрелят неудобен магистрат или да прокарат удобно за тях решение във ВСС. А каква само драматургия би била разиграна, ако в същото положение беше попаднал не Прокопиев, а друг бизнесмен, който е свързан с магистрат, гледащ делото му. Истерията щеше да е колосална. Съдията, който би си позволил да приеме решение спрямо подсъдимия щеше отдавна да е превърнат в мишена на същия кръг, който днес тихичко замита под килима абсурдната ситуация – как Весислава Иванова от ССБ отсъжда в полза на Иво Прокопиев. Какво по-голямо доказателство за наличието на връзка между определени съдии и олигархията? И после – защо нямало ефективни присъди за корупция.", "date": "2017.11.28", "title": " Защо няма ефективни присъди за корупция?\t\t\t"}
{"url": "https://trud.bg/%d1%81%d1%82%d0%b0%d0%b1%d0%b8%d0%bb%d0%bd%d0%b0%d1%82%d0%b0-%d0%bd%d0%b5%d1%81%d1%82%d0%b0%d0%b1%d0%b8%d0%bb%d0%bd%d0%be%d1%81%d1%82-%d0%bd%d0%b0-%d0%b5%d1%81-%d0%bf%d0%be%d0%b4-%d0%b7%d0%bd%d0%b0/", "text": "Последните месеци на 2017 г. за пореден път доказват, че тази година е изпълнена с многобройни предизвикателства, които поставят пред сериозно изпитание, както европейските общества, така и политическите традиции и съответно европейските механизми за устойчиво развитие на Съюза. Тази година за президент на Франция беше избран финансистът Еманюел Макрон, човек далече от политиката. Същевременно се засилиха процеси, които поставят Европа пред сериозно изпитание. Процесът на Брекзит започна в началото на лятото на 2016 г. и на 29 март тази година официално Тереза Мей активира член 50 от Лисабонския договор за отделяне на Великобритания от ЕС. Това показа, че без да имат своите конкретни аргументи, нито в Брюксел, нито в Лондон са готови за сложните предизвикателства. Не са уточнени възможностите за защита на европейските граждани във Великобритания и британските в Европейския съюз. Регионалните правителства на Шотландия и Уелс показаха своя страх от това, че се променят правата и статута им след Брекзит. Проблем е и границата между Република Ирландия и Северна Ирландия. Втората голяма криза, която постави на изпитание Европа през годината, беше незаконният Каталунски референдум, който през есента на 2017 г. предизвика взрив от войнствена политическа реторика. Както от страна на каталунските лидери, така и от последвалата твърда политика срещу тях от страна на Мадрид. Резултатът ще бъде ясен на изборите на 21 декември, но те едва ли ще решат еднозначно въпроса с кризата на испанския интегритет. Все пак оптимизъм има във факта, че Мадрид е последователен в своите действия за запазване единството и целостта в Испания. А тя се ползва с последователната подкрепа на водещите държави на Стария континент, както и на европейските институции в Брюксел. Третият елемент от напрежението в европейското политическо пространство е свързано с така наречения локомотив на съюза – Германия. Която безпроблемно премина през парламентарните избори на 24 септември, но в продължение на два месеца за създаване на коалиционно правителство начело с ХДС – консервативната партия на Ангела Меркел.  Намираме се в сложен конгломерат от политическо напрежение, непредсказуеми преговори и неочаквани и все още неясни резултати във всеки един от кризисните акценти на ЕС през 2017 г. Все повече наближава времето, в което България ще заеме позицията на ротационен председател на Съвет на Европа. Предизвикателството пред нас е свързано не само с тези акценти, които в момента поставят на изпитание европейското единство, но е свързано и с още един важен за Европа въпрос – а именно: с ликвидирането на терористичната организация ИДИЛ. Събитията, които ще придружават както фактическия край на тази организация, така и последствията. А те са и за държавите от региона на Близкия Изток, и за тези от Евросъюза. Това означава, че България ще бъде поставена пред сериозно изпитание. Не само да участва като активен балансьор и медиатор в решаването на проблемите вътре в ЕС. Освен това развитието на процесите ще принудят София в качеството й на ротационен председател да се включи активно в отношенията на Запада (ЕС) и Изтока (Русия, Турция и Иран), когато става въпрос за решаване на проблемите в региона на Близкия Изток. Това предполага, че през първата половина на 2018 година България ще бъде принудена да не се занимава толкова с основния приоритет – евроинтеграцията на Западните Балкани, колкото с решаване на въпроса за стабилността и сигурността в Европейския съюз, както и за постигане на адекватни Това са две страни, които в различен период от време, ту получават, ту им отнемат статута на стратегически партньори на ЕС. Европредседателството ще бъде предизвикателство за България в посока разрешаването на нейните лични национални интереси, свързани с двата основни приоритета на държавата, а именно приемането на България в „Шенген“ и Еврозоната. София вече активно търси подкрепата за това от страна на водещи държави в ЕС. За съжаление, въпреки изказванията на различни високопоставени европейски представители за покриването на голям брой от показателите ни за приемането на страната ни в Шенгенското пространство, това засега си остава само едно добро пожелание. По същия начин видимо се отнасят европейските институции към влизането на България поне в чакалнята на Еврозоната. Освен критериите за готовността на България за изпълнението на тези стратегически цели, за пореден път се проявява двойния стандарт по отношение на държавите от Югоизточна Европа. И отново всичко минава под знака на политическите решения. Което ще е част от сложните процеси, които продължават. И през следващите месеци ще засилват своята динамика, що се отнася до бъдещето на европейските институции, механизмите за действие и най-вече ще бъдат свързани с бъдещето на Брекзит за Великобритания и политическата стабилност на Германия, която преминава през сложен период на преговори. А те по думите на Ангела Меркел трябва да завършат с правителство, не с предсрочни избори. В контекста на тези процеси, свързани със силните държави в Европейския съюз, може да се направи своеобразен паралел и с политическата ситуация в самата България в навечерието на европредседателството. У нас последните месеци също се наблюдава натрупването на конкретна негативна енергия, която преминава през Най-малкото с изненадващата и много бърза смяна на председателя му. Което пък е индикация, че политическото пространство в България не може да се похвали със стабилност. Засилената националистическа риторика, заедно с активността на ДПС, постоянната висока степен на войнственост в езика, използван от БСП, не дават основания да говорим за каквато и да е политическа стабилност в парламента. Друг сегмент в цялата политическа картина е декларацията, която ГЕРБ прие на четвъртия си конгрес – никога да не се коалира с БСП. Втвърдяването на редиците в парламентарно представените партии означава, че „мантрата“, която непрекъснато се повтаря в политическото пространство от държавните институции, че европейското председателство трябва да премине под знака на политическа стабилност, всъщност няма основа. България често пъти е изненадвала света с вътрешни или външнополитически промени и няма да е учудващо, ако в един момент ние се озовем в патова ситуация. Имам предвид след успешен вот на недоверие България да посрещне председателството със служебно правителство. А ние трябва да продължим да живеем и след европредседателството – политическата ни стабилност е необходима. Но не на всяка цена.", "date": "2017.11.28", "title": " Стабилната нестабилност на ЕС под знака на българското председателство\t\t\t"}
{"url": "https://trud.bg/17-%d0%b3%d0%be%d0%b4%d0%b8%d1%88%d0%b5%d0%bd-%d1%83%d0%b1%d0%b8%d0%b5%d1%86-%d0%b2%d0%b8%d0%bb%d0%bd%d1%8f-%d0%b2-%d0%b0%d1%80%d0%b5%d1%81%d1%82%d0%b0/", "text": "17-годишният Станислав Митков, който заедно с 14-годишния си брат Осман Юсуфов изнасили, ограби и уби 77-годишна провадийка, е буйствал в ареста на Трето РУ във Варна, съобщиха от полицията. В понеделник, часове преди Окръжният съд да наложи на двамата братя постоянна мярка за неотклонение „задържане под стража“, Станислав изпаднал в истерия. Потрошил вратите на гардероб, таблата на легло и част от дограмата в помещението за задържане на малолетни и непълнолетни лица в районното. Униформените едва успели да озаптят дребничкото момче, което във вторник сутринта в съдебната зала не спря да плаче и да повтаря, че иска у дома при баба си. За вандалството срещу Станислав е образувана преписка, уточниха от полицията. За другите тежки престъпления той може да лежи до 12 г. в затвора, защото въпреки солидната си криминална биография, е непълнолетен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.28", "title": " 17-годишен убиец вилня в ареста"}
{"url": "https://trud.bg/%d0%b2%d0%be%d0%b4%d0%be%d0%bb%d0%b0%d0%b7%d0%b8-%d0%bc%d0%be%d0%bd%d1%82%d0%b8%d1%80%d0%b0%d1%85%d0%b0-%d0%bd%d0%be%d0%b2-%d0%b8%d0%b7%d0%bf%d1%83%d1%81%d0%ba%d0%b0%d1%82%d0%b5%d0%bb-%d0%bd%d0%b0/", "text": "Водолази монтираха нов изпускател на язовира край великотърновското село Миндя. Ремонтната дейност бе възложена от общината, след като наскоро проверка установи как старото съоръжение е разбито. Причината е вандализъм, извършен когато водоемът е бил с много ниско ниво на водата. Язовирът вече е напълно изправен и обезопасен. Ремонтната дейност бе извършена под координацията на заместник-кмета на община Велико Търново проф. Георги Камарашев. В средата на месеца стартира периодичната проверка на състоянието на водоемите на територията на общината. Всички 18 общински язовира са огледани обстойно преди началото на зимния сезон. Състоянието на хидротехническите съоръжения е добро, не са констатирани неизправности, които могат да създадат рискове от наводнения. Предстои основно почистване на дерето край с. Русаля. Въпросът е бил поставен от местните жители пред кмета Сашко Начев, който веднага запозна ръководството на Община Велико Търново със ситуацията. Вече са набелязани необходимите мерки, а машините ще започнат работа в началото на декември. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.28", "title": " Водолази монтираха нов изпускател на язовир в Търновско\t\t\t"}
{"url": "https://trud.bg/%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%be%d0%b1%d0%bb%d0%b0%d1%81%d1%82%d0%bd%d0%b8%d1%82%d0%b5-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb%d0%b8-%d0%bd%d0%b0-%d0%bf/", "text": "Заместник-областните управители на Пловдив Петър Петров и Димитър Керин проведоха днес работна среща с извънредния и пълномощен посланик на Кралство Дания у нас Сьорен Якобсен. Бившият депутат от ГЕРБ Петър Петров поздрави посланика от името на областния управител Здравко Димитров, който в момента е отсъства от страната, и представи бързото икономическо развитие на региона през последните години, както и подготовката на града да посрещне домакинството на Европейска столица на културата през 2019 г. Заместник-губернаторът Димитър Керин представи Пловдив като университетски град и възможностите за съвместни програми за обучение на студенти. Негово Превъзходителство Сьорен Якобсен благодари за топлото гостоприемство и сподели, че е впечатлен от архитектурата и забележителностите на Пловдив. По време на срещата бяха обсъдени въпроси, относно икономическото и културното сътрудничество между двете страни, както и възможностите за по-нататъшното им развитие. Посланикът заяви, че годишно над 80 000 датски туристи посещават България, но повечето избират Черноморието и за това ще се радва да презентира  региона на Пловдив като атрактивна туристическа дестинация. Г-н Якобсен изтъкна, че в момента Пловдив има много добър шанс да се поучи от опита на датчаните, защото родният му град Орхус  е настоящата културна столица на Европа. Орхус е вторият по големина град, възникнал през VІІІ век като поселище на викинги, а днес 13% от 330 хиляди местни жители са студенти. Темата на Орхус през 2017 г. е„Нека да преосмислим“ – чрез изкуството и културата градът иска да преосмисли предизвикателствата на утрешния ден. Целта е насърчаване на устойчивото развитие и окуражаване на гражданите да живеят, работят и участват в случващото се в Европа. По време на срещата в областната управа бяха обсъдени множество въпроси, касаещи възможностите за инвестиции от датска страна на територията на региона. Посланикът акцентира и на факта, че над 50 датски компании са инвестирали в различни сфери на българската икономика и този брой продължава да расте. От своя страна областните управители посочиха възможностите за развитие на културния, историческия, религиозния, ловния, винения, планинския и спа туризма в региона, което ще допринесе за просперитета и на по-малките населени места. Посланикът изрази изключителната си удовлетвореност, че има възможност да се запознае с възможностите на  региона, който е известен с богатото си културно и историческо минало. Бяха коментирани и проблемите на ромската общност и начините за тяхното решаване чрез включването на етническите малцинства в културните и обществено-политическите процеси. Сьорен Якобсен прояви интерес и към подготовката за предстоящото българско председателство на Съвета на ЕС. Заместник-областните управители го увериха, че събития, свързани с ползите от членството ни в Съюза и бъдещото председателство, се провеждат не само на територията на столицата, а и в по-малките населени места във всяка от областите. В края на срещата Петър Петров и Димитър Керин подариха на посланика реплика от Летнишкото съкровище и книга за историята на Пловдив, а Сьорен Якобсен дари традиционен датски сувенир. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.28", "title": " Заместник-областните управители на Пловдив се срещнаха с посланика на Кралство Дания"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81-%d0%ba%d0%b0%d0%ba%d0%b2%d0%b8-%d1%84%d0%b0%d0%bb%d1%88%d0%b8%d0%b2%d0%b8-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8-%d0%b5-%d1%83%d1%87%d1%80%d0%b5/", "text": "Софийската градска прокуратура обяви, че е  , но и без те да се броят, втората партия на Веселин Марешки имала необходимите минимум 500 изрядни учредители от подадените в Софийския градски съд 581 декларации. Както „Труд“ писа още преди 8 месеца, освен тези 43-ма, сред декларациите има  . В помощ на държавното обвинение публикуваме още 20 очевидни ментета. Това са само тези от декларациите, в които е видно и с просто око, че една и съща ръка е попълвала за двама. „Труд“ получи копия на всички декларации за индивидуално членство на учредителите на двете партии на Марешки от СГС с разрешение на тогавашния му председател Калоян Топалов. Напомняме, че по закон тези документи трябва собственоръчно и да се попълнят, и да се подпишат. Скрихме ЕГН-тата и номерата на личните карти не само заради защитата на личните данни, а и защото част от тези хора вероятно са станали съучастници в измама, без да знаят за това. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.28", "title": " Вижте с какви фалшиви документи е учредена „Воля“"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5/", "text": "Заместник-кметът на Пловдив с ресор „Общинска икономика, здравеопазване, екология и управление на отпадъците“ Розалин Петков участва в международния форум „Глобално чист въздух“, която се провежда в полския град Краков. Той е организиран съвместно от Общинския съвет на регион Малополска и две водещи полски организации в областта на качеството на атмосферния въздух. Целта е да се насърчи международното сътрудничество и да се обменят добри практики и политики за опазване качеството на въздуха. Община Пловдив се представи с презентация за предприетите на местно ниво мерки и политики. Представен бе и проектът „Разработване на „Програма за подобряване на качеството на атмосферния въздух на територията на Община Пловдив“ и План за действие на същата за периода до 2023 година“, финансиран от ОПОС. В рамките на инициативата са включени посещения в станция за наблюдение качеството на въздуха, срещи с учени от Университета за наука и технологии в Краков, среща с Главния инспекторат по опазване на околната среда. Във форума в Краков участват представители на главна дирекция „Околна среда“ и „Регионална и градска политика“ на Европейската комисия, Световната банка, представители на Полша, Франция, Германия, Чехия, Словакия, Унгария и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.28", "title": " Община Пловдив участва в международен форум за опазване на въздуха в Краков"}
{"url": "https://trud.bg/%d1%81%d0%b2%d0%bb%d0%b0%d1%87%d0%b8%d1%89%d0%b5-%d0%b7%d0%b0%d1%82%d1%80%d1%83%d0%b4%d0%bd%d1%8f%d0%b2%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%bf%d1%8a/", "text": "Земна и скална маса са се свлекли на пътното платно на около километър след Кричим в посока Девин и затрудняват движението в района. Сигналът е получен тази сутрин към 4.30 часа и веднага са предприети действия по разчистване на пътя. До приключване на разчиствателните дейности се пропускаха само леки автомобили. Полицейски служители пък отклоняваха движението по обходни маршрути през Асеновград и Батак. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.28", "title": " Свлачище затруднява движението на пътя Кричим – Девин"}
{"url": "https://trud.bg/%d0%bf%d1%80%d0%b8%d0%b5%d1%85%d0%bc%d0%b5-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%be%d1%82-%d0%b5%d1%81%d1%82%d0%be%d0%bd%d0%b8/", "text": "58-ото пленарно заседание на Конференция на комисиите по европейски въпроси на ЕС беше закрито със своеобразно предаване на щафетата от Естония на България, която поема председателството на Съвета на ЕС от 1 януари 2018 г. Заместник-председателят на Комисията европейски въпроси Ивелина Василева подчерта, че политиката за разширяване на ЕС в региона на Западните Балкани е гаранция за стабилност, икономическо и социално развитие както за Югоизточна Европа, така и за целия континент. Председателят на Комисията по европейските въпроси Кристиан Вигенин сподели опит и добри практики във връзка с популяризирането сред гражданите на темите и въпросите от Европейския дневен ред.", "date": "2017.11.28", "title": " Приехме председателството от Естония"}
{"url": "https://trud.bg/25-%d0%b3%d0%be%d0%b4%d0%b8%d1%88%d0%bd%d0%b0-%d0%be%d0%b1%d0%b2%d0%b8%d0%bd%d1%8f%d0%b5%d0%bc%d0%b0-%d0%b7%d0%b0-%d0%bd%d0%b0%d1%80%d0%ba%d0%be%d1%82%d0%b8%d1%86%d0%b8-%d0%b7%d0%b0-25-%d0%bc%d0%bb-2/", "text": "25-годишна от Разград, обвиняема за подбудителство и държане на наркотици за 2,5 млн. лв., остава в ареста. Това постанови Апелативният съд във Варна, където жената обжалва задържането си под стража от август насам. Леман Якимова беше арестувана, след като в тайници в автомобили, превозвани от Западна Европа към Турция, бяха намерени 8,055 кг марихуана на стойност 48 330 лв. и 78,650 кг амфетамини за 2 359 500 лв. Шофьорът на автовоза Ивайло Иванов (48г.), който е спрян за проверка в Цар Калоян, лично е посочил тайника и как да бъде отворен, припомнят от съда и Апелативна прокуратура. Съучастниците Леман и Ивайло пък са обвиняеми за трафик на високорискови наркотични вещества в големи размери. По данни на разследващите бащата на Леман е бил арестуван неотдавна също за трафик на наркотици. По първоначални данни се предполага, че те са участвали в канал за пренасяне на забранените вещества. От Турция към Западна Европа тръгвал хероин, а в обратна посока синтетика, съобщиха запознати. „Разследването не е приключило, а срокът на следствените действия е удължен през октомври по предвидения от закона ред с още два месеца. Съдът споделя аргументите на първата съдебна инстанция в Разград, които се основават на събраните  при разследването доказателства.  Актуална все още е и опасността от укриване на обвиняемата, предвид наличните по делото данни за контакти и роднински връзки с лица от други европейски държави, както и данни за пътуванията й в чужбина. С оглед на количеството, вида и стойността на откритите наркотици, на характеристиката на задружната престъпна дейност, за която има данни, че е започнала много преди акцията по задържането на двамата обвиняеми, и за този съд продължава да е реална опасността Леман Якимова да извърши престъпление”, съобщават от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.28", "title": " 25-годишна, обвиняема за наркотици за 2,5 млн. лв., остава в ареста\t\t\t"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b1%d1%81%d0%bf-%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d0%bb%d0%b0%d0%bc%d0%b1%d0%b5%d0%b2-%d0%be%d0%b1%d1%81%d1%8a/", "text": "Народният представител от „БСП за България“ Валентин Ламбев проведе работна среща с извънредния и пълномощен посланик на Федеративна Република Бразилия в София Н.Пр. Ана Мария Сампайо Фернандеш. На срещата бе обсъдена общата икономическа ситуация в светлината на новите перспективи във взаимоотношенията между България и Бразилия, засилването на икономическия обмен между двете държави и поддържането на културни връзки. Акцент беше поставен и върху възможностите за насърчаване на двустранното сътрудничество. Валентин Ламбев, който е председател на парламентарната група за приятелство с Бразилия, отправи чрез посолството покана до председателя на групата за приятелство с България в Бразилския парламент да гостува в страната ни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.28", "title": " Депутатът от БСП Валентин Ламбев обсъжда икономическата ситуация с посланика на Бразилия"}
{"url": "https://trud.bg/%d0%b1%d0%be%d0%b8%d0%bb-%d0%b1%d0%b0%d0%bd%d0%be%d0%b2-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%ba%d1%83%d0%bb%d1%82%d1%83%d1%80%d0%b0%d1%82%d0%b0-%d0%bf%d1%80%d0%b5%d0%b4/", "text": "– Бар „Островът“. – Не мога да коментирам предишни колеги, всеки от тях има своите качества. Към много от тях имам лични симпатии, с някои ме свързва приятелство, но не бих си позволил да ги посоча поименно, за да не пропусна някого. – Личните симпатии са нещо, което ти идва отвътре. Не мога да обясня защо съм приятел с някакви хора. Защото във всеки от тях ми е харесало нещо не просто в професионален план, но и в личен. Като почтеност, като взаимоотношения, като начин на мислене, като визия – при всеки е различно. – Бар и ресторант няма. Министерството на културата е било, сега е и ще бъде място, където се отстояват културни политики. В рамките на всичко, което се случва в държавата, това е мястото, където се говори само и единствено за култура и изкуство. – Яйца по панагюрски. – С нищо. – Да си администратор – това е задължителното. Другото е бонус. – Чак блестящо да се справят, не знам, но при всички случаи е интересно, когато артисти са по върховете. А когато младата ни демокрация стане възрастна демокрация, сигурно ще дойде и това време. Но то е доста далеч. – Както казах, това време е далеч. – По принцип тези преки взаимоотношения между нашите културни институции и Лувъра сами по себе си са подарък. Не сме ние тези, които трябва да градираме музеите в света, но Лувърът наистина е институция в сферата на културата и за всеки, който има достъп да работи с тях, това вече само по себе си е признание. Няма по-голям форум, на който може да покажеш изкуство, да покажеш култура. Чест прави на Вежди Рашидов, не просто че успя да създаде тези взаимоотношения, но и да им придаде дългосрочен характер. Това е изключително постижение и ние сега сме длъжни да го продължим, да го развиваме. Дай боже във всички сфери, не само в културата, да имаме такъв излаз и взаимоотношения със световни институции от подобна величина. – Всичко, което показваме там и което досега сме показали – и Тракия, и Първо Българско царство и занапред нещата, които се планират и подготвят, обогатява не просто Лувъра, обогатява се световната култура. И най-важното – дава възможност огромна част от населението да има достъп до нея, защото Лувър не е просто времето, в което стои една изложба. Публикациите, които съпътстват тази изложба, рекламата на най-високо ниво, това е всъщност големият ключ. – 2018-а е Европейската година на културното наследство и това е един път да покажем и заявим още веднъж пред света нашето уникално културно наследство. Също така да използваме годината на председателството, за да може, както подобава на страна с такова културно наследство, с такава история, да покажем и съвременния си поглед върху света, върху развитието на културните процеси в Европа и не само. Двата ни основни приоритета са културно наследство и съвременно изкуство. – НДК трябва да стане културен и конгресен център. Български. Не трябва да се сравнява с никой – нито с Лондон, нито с Париж. НДК е емблема за развитието на българската култура и духовност, мост между времената, в които живяхме преди 25 години, и съвремието. И има много посоки за развитие, но ключът е културен център и конгресен. – Изключително ключово е онлайн излъчването на конкурсите. Голяма част от проблемите в работата на Министерството на културата от много години насам, според мен са свързани със затворения характер, в който министерството работи. Немалко качествени хора са минали от тук на политическо ниво, много сериозна експертиза има в самото министерство. Въпросът е, че специално това министерство, може би важи и за всички други министерства, очакванията са, че всяко решение, което взима, всяка политика, която започва, всичко, което обмисля, анализира – то трябва да бъде обществено достояние. Още повече, когато се избират директори на културни институти, защото те задават темпоритъма, визията на културния институт за години напред. Така ключова за нас е възможността всеки, който има интерес в бранша, граждани, да могат да присъстват, да виждат сблъсък на идеи и посоки на развитие. – Смятам да го коригирам, но е въпрос на пари. Това е финансов модел и ако се запази тенденцията, както знаете, следващата година ще имаме 10 млн. повече, в крайна сметка ние като политики ще процедираме по следния начин – ще акцентираме върху качеството, върху сериозните институти и ще подкрепяме тези, които дават визията. Не можем да правим това все още, защото с толкова пари разполагаме и моделът е изцяло финансов. Този модел е формиран така, че Софийската опера и балет да не изпитва затруднения, да може да работи нормално, да реинвестира, хората там получават сериозни възнаграждения. Но това е математически модел. Ако подадем толкова, колкото подаваме на другите опери, Софийската опера и балет ще изскочи със страшно много пари, които ние няма откъде да осигурим. Но със сигурност моделът, към който се стремим, ще бъде инвестиране в качеството, а безспорно водеща е Софийската опера и балет, далеч не само като местоположение. – Аз никого не мога да подкрепя. Такъв е редът – има комисии, затова ги предаваме онлайн тези конкурси, за да може да се случи сблъсък на идеи, сблъсък на тенденции, на визии за развитие, краткосрочни и дългосрочни. Така че аз мога единствено да кажа към момента, че в работата на акад. Карталов се вижда изключително ниво и визионерство. – Аз деля изкуството единствено по признак качество. Любител съм на всички изкуства, нямам по-любимо. Това, което ме вълнува, е качественият продукт. – Не, не съм имал, но понеже със сигурност ще победя, вероятно няма и да имам. Някак не е удобно да си биеш премиера. – Аз съм изключителен почитател на Карпов като стил, като стратегическо мислене в шаха. В най-добрите си години той го изведе на нови нива. Със сигурност политиката не е неговото най-добро качество. – Новата поезия на Елин Рахнев „Зелда“ и „Стогодишният старец, който скочи през прозореца и изчезна“ на Юнас Юнасон. – Много неща са ми били любими във времето. Като дете страшно обичах Ремарк, всичко на Дюма. След това много различни неща са ме провокирали. Не ми се иска да категоризирам. В крайна сметка на министъра на културата не му е работа да казва кое му е любимо, защото автоматично това означава, че обижда някого. Работата му е да поощрява всички. – Обикновено стари рок балади. – Играя шах. Мозъкът ми така си почива най-добре – активизира се в съвсем друга посока и забравям всичко останало. – Редовно. – Той нараства в последните три години и най-важното е, че това се случва систематично. Много неща се направиха в моделите на финансиране и на сценичните изкуства, и на музеите и галериите. Най-важна е тенденцията, че в правителството има разбиране, че все повече пари в културата трябва да се дават за проекти – за иновативни, различни решения. Във всички сфери на културата на проектен принцип да се подпомагат съвременни, различни от общоприетото решения. – Гледах „Възвишение“ на премиерата и изключително се развълнувах. Историята е прекрасна, много добър филм е направен. Това е кино, което си заслужава да се гледа, и не само в България.   Боил Банов е роден на 26 май 1971 г. в София. Син е на известния актьор Васил Банов. Завършва 7-o СУ „Свети Седмочисленици” през 1989 г., а след това – „Режисура за драматичен театър” в НАТФИЗ „Кръстьо Сарафов”. Следва и културология в Софийския университет „Св. Климент Охридски”. Режисьор е на постановки в различни театри в страната – Народен театър „Иван Вазов”, Сатиричен театър, „Сълза и смях”, Драматично-куклен театър „Иван Димов” – Хасково и др. В продължение на 15 години е директор на Драматично-куклен театър „Иван Димов” – Хасково. Сред известните му постановки са „В полите на Витоша” и „Когато гръм удари” от Пейо Яворов, „Вампир” от Антон Страшимиров, „Сако от велур” от Станислав Стратиев и др. Назначен е за заместник-министър на културата в служебното правителство на Георги Близнашки на 14 август 2014 г. Избран за министър на културата на 4 май 2017 г.", "date": "2017.11.28", "title": " Боил Банов, министър на културата, пред „Труд“: България обогатява не просто Лувъра, а световната култура"}
{"url": "https://trud.bg/%d0%bd%d0%b7%d0%be%d0%ba-%d0%bd%d1%8f%d0%bc%d0%b0-%d0%b4%d0%b0-%d0%b4%d0%be%d0%bf%d1%83%d1%81%d0%bd%d0%b5%d0%bc-%d0%bd%d0%b8%d1%82%d0%be-%d0%b5%d0%b4%d0%b8%d0%bd-%d0%bf%d0%b0%d1%86%d0%b8%d0%b5%d0%bd/", "text": "По повод днешния   на Федерация „Български пациентски форум“ срещу мораториума, приет на първо четене от депутатите, догодина Националната здравноосигурителна каса (НЗОК) да заплаща нови лекарства институцията прави следното уточнение:  НЗОК няма да допусне нито един пациент да остане без терапия и по този начин да бъде застрашен животът му, както се спекулира в някои медии. Още по-малко това да засегне здравето и живота на деца и пациенти с тежки заболявания, каквито са белодробните и онкологичните. Това съобщиха от пресслужбата на НЗОК. Припомняме, че анализ на Евростат посочва, че България е държавата в ЕС, която отделя най-голям процент от парите за здравеопазване за плащания към търговците на дребно и доставчиците на медицински стоки. Страната ни заделя за тази цел над 42 процента годишно от парите за здраве. Нека българските пациенти и техните близки имат доверие в НЗОК и бъдат спокойни, че институцията гарантира тяхното лечение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.28", "title": " НЗОК: Няма да допуснем нито един пациент да остане без лечение"}
{"url": "https://trud.bg/%d0%ba%d0%be%d0%bb%d0%b5%d0%b4%d0%bd%d0%b8%d1%8f-%d0%b1%d0%b0%d0%b7%d0%b0%d1%80-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%be%d1%82%d0%b2%d0%b0%d1%80%d1%8f-%d0%b2%d1%80%d0%b0%d1%82%d0%b8/", "text": "Коледният  базар във Велико Търново отваря врати на 1 декември в парк „Марно поле“. Паркът е с празнична украса и атрактивно осветление, а на централната алея са разположени 25 къщички-павилиони за търговска дейност и детски атракцион. Традиционният базар, създаващ празнична атмосфера и коледно настроение, се организира от Община Велико Търново и Общинската туристическа агенция „Царевград Търнов“. В къщичките през целия декември ще се предлагат уникални ръчно изработени подаръци, коледна украса, играчки, сувенири, произведения на художествените занаяти, сезонни стоки, захарни изделия, кулинарни изкушения, био вина, пелин и месни деликатеси. В началото на базара ще е Коледния календар, на който ще се отбелязват дните до настъпването на Рождество Христово. В близост , под внушителна естествена елха, ще е разположена Коледната поща, където джуджета ще приемат детските писма за Дядо Коледа до 24 декември. За да се получи отговор от Лапландия писмата трябва да са с обратен адрес, съветват помощниците на белобрадия старец. В една от къщичките ще е благотворителната коледна изложба-базар „Ние можем ХI“ на ръкоделия, сувенири, картички и рисунки, изработени от потребителите на социални услуги от Община  Велико Търново. В очакване на Коледа, когато хората стават по-добри и отварят сърцата си, когато доброто се оценява и възнаграждава с дарове, на базара ще има няколко благотворителни кампании. На 11, 12 и 13 декември ще е Коледния  благотворителен базар на „Ротари клуб“ Велико Търново и на младежките му структури „Ротаракт“ и „Интеракт“  в подкрепа на децата на старата столица и за превенция на сърдечно-съдовите заболявания. Своя кампания, с подкрепата на Община Велико Търново, на 10  и 11  декември ще има и Фондация „Искам бебе“. За трета поредна година в подкрепа на бездомните животни своя  дарителска акция ще организира и Сдружение „Приятели на животните ВТ“. В тяхната къщичка ще си събират парични средства,  храна, одеала, постелки и  играчки за бездомните животни. Декемврийската празничната еуфория ще завладее и специално изградена открита сцена на базара, на която за децата ще има различни концерти и детски шоу програми, а за по-големите – хоротеки, коледни партита и рок вечери АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.28", "title": " Коледният базар в Търново отваря врати на 1 декември"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%b2%d0%b8%d1%81%d0%be%d0%ba%d0%be-%d1%86%d0%b5%d0%bd%d0%b8%d0%bc-%d1%83%d1%81%d0%b8%d0%bb%d0%b8%d1%8f%d1%82%d0%b0-%d0%bd%d0%b0-%d0%ba%d0%b8%d0%bf%d1%8a/", "text": "България високо цени усилията на кипърската страна да създаде условия за българските граждани да работят свободно и да бъдат интегрирани в кипърското общество, заяви президентът Румен Радев, който през втория ден от посещението си в Република Кипър се срещна с председателя на парламента Деметрис Силурис. Това съобщиха от пресслужбата на държавния глава. Президентът изрази признателността си към парламента на Кипър, който първи ратифицира Договора за присъединяването на България към ЕС и прие законодателство за отваряне на кипърския трудов пазар за български работници. По време на срещата Румен Радев и Деметрис Силурис обсъдиха перспективите за последващо развитие на отношенията между България и Кипър, насърчаването на диалога между законодателните органи на двете държави, както и средствата за увеличаване на образователния и културен обмен. Подготовката и приоритетите за предстоящото Българско председателство на Съвета на ЕС, също бяха сред акцентите на срещата. “Сътрудничеството между България и Кипър в сферата на енергетиката има огромен потенциал. Страната ни има готовност да вземе участие в различни проекти, заедно с Кипър, за постигане на диверсификация на маршрутите за пренос на газ към Югоизточна Европа”, подчерта Румен Радев. Държавният глава открои значението на проекта за газов интерконектор между България и Гърция, който има потенциал да осигури енергийна свързаност на страната ни и с други държави от региона на Средиземно море. Деметрис Силурис благодари за предоставената от България възможност кипърски студенти да се обучават и да получават стипендии от български университети. „Народът ни цени високо и помощта, която България оказа на кипърските бежанци по време на конфликта през 1974 г.”, заяви Деметрис Силурис. Председателят на кипърския парламент запозна българския държавен глава и с усилията на страната да се утвърди като фактор за утвърждаване на стабилността в региона на Източното Средиземноморие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.28", "title": " Радев: Високо ценим усилията на Кипър за българите в страната да работят свободно и да се интегрират в обществото "}
