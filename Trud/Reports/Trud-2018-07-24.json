{"url": "https://trud.bg/%d0%b1%d0%be%d1%80%d1%8f%d1%82-%d0%ba%d0%be%d1%80%d1%83%d0%bf%d1%86%d0%b8%d1%8f%d1%82%d0%b0-%d1%81-%d0%b0%d0%bd%d0%be%d0%bd%d0%b8%d0%bc%d0%bd%d0%b8-%d0%b0%d0%bd%d0%ba%d0%b5%d1%82%d0%b8/", "text": "В детските градини ще учат как да не взимат подкупи  Анонимни анкети ще се провеждат с преминаващите границите пътници и превозвачи като целта ще бъде да се получи информация за дейността на митничарите, включително и за наличието на корупционии практики. Идеята е всеки пътник или шофьор на камион да може анонимно да каже дали са му искали подкуп. От Агенция “Митници” предлагат провеждането на анкети да влезе сред мерките в областта “Почтено управление”, които ще станат част от национален план за действие в рамките на инициативата “Партньорство за открито управление”. От Комисията за противодействие на корупцията и за отнемане на незаконно придобито имущество предлагат въвеждане на антикорупционно образование в детските градини, училищата и висшите учебни заведения. От Комисията ще разработят система за проверка на почтеността сред хората в държавната администрация като предлагат да се създаде и “Информационен антикорупционен портал”. В областта “Електронно управление” от Министерството на здравеопазването са предложили внедряване на софтуерни приложения за обработка на информацията в реално време – в т.ч електронно направление, електронни рецепти, електронно медицинско досие и регистри. От министерството на образованието предлагат въвеждане на електронни дневници във всички училища и публикуване в интернет на безплатни учебни ресурси по всички предмети с цел подобряване качеството на обучението и осигуряване на равен достъп до образование. Ще бъда изградена система за туристическа информация, която в реално време ще свързва хотелите с МВР, НАП и общините. Ще бъдат електронизирани и редица услуги на Министерството на туризма като регистрация на туроператор и категоризиране на туристически обекти. В областта “Намаляване на административната тежест” от Министерството на правосъдието предлагат да се напише наредба за условията за ползване на информационните системи на кадастъра и имотния регистър и за пряк достъп до данните в тях. Ще се улесни и достъпа до данните в Централния регистър на особените залози. За тази цел вече е създадена е работна група с представители на Асоциацията на банките в България, Камарата на частните съдебни изпълнители, БСК и Българска асоциация за лизинг. В областта “Отворени данни” от Министерството на околната среда предлагат да се създаде информационна система за предоставяне на обществеността на информация за качеството на въздуха в реално време. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.24", "title": " Борят корупцията с анонимни анкети\t\t\t"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d1%84%d0%b8%d0%bd%d0%b0%d0%bd%d1%81%d0%be%d0%b2%d0%b0-%d0%bf%d0%be%d0%bc%d0%be%d1%89-%d0%bd/", "text": "Министър-председателят на Македония Зоран Заев отправи предложение в туитър за предоставяне на приблизително 97 000 евро (шест милиона македонски денара) на Гърция за справяне с щетите от пожарите в страната. „Нашите граждани бяха информирани от новините с дълбока тъга за значителните загуби и загинали от катастрофалните пожари в Гърция и в района на Атина. Изразяваме нашите съболезнования към нашите приятели, гръцкият народ, и най-дълбока скръб за изгубените животи, както и нашата подкрепа за всички семейства, които в тази ужасяваща трагедия изгубиха свои роднини и приятели“, заяви Заев. „В допълнение, правителството се съгласи да създаде координиращ орган, който ще наблюдава ежедневно ситуацията в Гърция и ще координира хуманитарната помощ, която ще предоставим към компетентните организации в Гърция и Атина. Нашите мисли са с борбата на Гърция да овладее пожарите“, допълни македонският премиер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.24", "title": " Зоран Заев предложи финансова помощ на Гърция за справяне с пожарите"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%82%d1%8a%d0%b6%d0%b0-%d0%be%d1%81%d1%82%d0%b0%d0%b2%d0%b0-%d0%b2-%d0%b0%d1%80%d0%b5%d1%81%d1%82%d0%b0/", "text": "Може да извърши друго престъпление Апелативният спецсъд остави постоянно в ареста кмета на старозагорското с. Тъжа Цвятко Балабуров. Според магистратите има достатъчно доказателства, които го уличават, че е ръководил организирана престъпна група, набирала жени за проституция. Според прокуратурата той държал “Бар 10” в столицата, където се предлагали секс услуги. По делото са събрани показания, сред които и разказите на няколко жени, които били принуждавани да проституират. Освен това са използвани и специални разузнавателни средства. В мотивите си апелативните спецсъдии посочиха, че няма опасност Балабуров да се укрие, но може да извърши друго престъпление, ако бъде освободен с по-лека мярка. Решението е окончателно. Кметът на Тъжа бе арестуван при спецакция на 27 април заедно с още 8 участници в схемата за набиране на жени за проституция. Те били търсени чрез обяви за работа като сервитьорки, компаньонки и танцьорки. Групата им отпускала високолихвени кредити, които не можели да върнат и били принуждавани да предлагат секс услуги. За 1 час клиентите плащали 60 лв., а за половин час – 40 лв.", "date": "2018.07.24", "title": " Кметът на Тъжа остава в ареста\t\t\t"}
{"url": "https://trud.bg/%d1%87%d0%be%d0%b2%d0%b5%d0%ba%d1%8a%d1%82-%d0%b0%d0%bc%d1%84%d0%b8%d0%b1%d0%b8%d1%8f-%d1%8f%d0%bd%d0%b5-%d0%bf%d0%b5%d1%82%d0%ba%d0%be%d0%b2-%d0%bf%d1%80%d0%b5%d0%bf%d0%bb%d1%83%d0%b2%d0%b0-%d0%b2/", "text": "Яне Петков, известен като „човекът-амфибия“, преплува завързан в чувал 3 380 метра в Охридското езеро за малко над 3 часа и така подобри рекорда на индиеца Гопал Карди, чието постижение беше вписано в книгата на рекордите Гинес, информира  След двуседмични тренировки , тази сутрин в 9.36 Яне Петков влезе във водите на Охридското езеро, съпровождан от 4 лодки и медицински екип, разказва Евгени Илиев от община Петрич, която подкрепи плувеца в неговата кауза. Стотици хора са наблюдавали опита на Яне Петков, а сред най-ревностните му поддръжници са били кметът на Петрич Димитър Бръчков и председателят на червенокръстката организация в Охрид Сашо Точков. Записът от преплуването на Охридското езеро ще бъде изпратен в централата на Гинес, съобщиха от екипа на Петков, който ще се върне в България на 26 юли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.24", "title": " Човекът-амфибия Яне Петков преплува в чувал 3 380 метра в Охридското езеро"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%b8%d0%bc%d0%b0%d0%bc%d0%b5-%d0%bc%d0%bd%d0%be%d0%b3%d0%be-%d0%b4%d0%be%d0%b1%d1%80%d0%b0/", "text": "Министърът на земеделието, храните и горите Румен Порожанов участва в създаването на Областен координационен щаб за превенция и недопускане на африканската чума по свинете в Добрич, съобщават от министерството. “Имаме много добра координация с МВР и граничните власти. Лично посетихме ГКПП „Кардам“, за да се уверим, че се прилагат необходимите мерки за дезинфекция и контрол”, заяви министър Порожанов. Той подчерта, че е много важен контролът по границата и на самите ГКПП. Изискването е да не се внася от Румъния свинско месо и хранителни продукти, съдържащи такова месо в личния багаж на пътниците. Проверяват се багажи и коли, при установено наличие на забранени продукти, те се изземват, поставят се във фризери и след това се унищожават. „Към момента на ГКПП „Кардам“ се извършва машинно дезинфекциране, до дни ще бъде възстановена и ямата там“, каза Румен Порожанов. Осъществява се абсолютен контрол на движението на животни и не се допуска превозването им без документи. Около 450 000 са свинете в страната, а близо 350 000 от тях се отглеждат в Силистренска и Добричка области. Индустриалните ферми имат много добра биосигурност, но не може да се каже същото за т.нар. задни дворове – домашно гледаните животни, обясни Порожанов. По време на пресконференцията изпълнителният директор на БАБХ Дамян Илиев обясни, че болестта е изключително заразна и се разпространява много бързо. Правят се препоръки към стопаните в 10-километровите зони около големите ферми да усвоят животните за домашно ползване. По-думите му най- ефективните мерки в превенцията са контролът върху вносът на храни и намаляване на популацията на дивите свине. На брифинга присъстваха още директорът на Главна дирекция „Гранична полиция“ гл. комисар Светлан Кичиков, директорът на Агенцията по горите Григор Гогов и гл. секретар на МВР – гл. комисар Младен Маринов. По-рано през деня в Силистра, министър Порожанов се срещна със свиневъди и представители на Асоциацията на индустриалните свиневъди в България. “Уверявам Ви, че ще вземем всички необходими мерки срещу африканската чума по свинете”, подчерта министър Порожанов. Той запозна фермерите с мерките предприети от държавата и създаването на областния координационен щаб в Силистра. Фермерите също подчертаха, че най-ефективна мярка би било намаляване на популацията на дивите свине и засилване на контрола по границата. По отношение на оградата по думите им бодливата тел е по-добро решение от електропастир и действително би могла да ограничи преминаването на дивите животни. Министър Порожанов обяви, и че са започнали първите плащания по помощта „де минимис“ за засегнатите с ограничения 7 общини от Ямболска и Бургаска области заради чумата по дребните преживни животни. По сметките на 170 земеделски производители са наредени над 1 млн. лв. като ставката е 55 лв. на овца или коза. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.24", "title": " Министър Порожанов: Имаме много добра координация с МВР и граничните власти, лично посетихме ГКПП „Кардам“"}
{"url": "https://trud.bg/%d1%80%d1%83%d1%81%d0%ba%d0%b8-%d1%83%d1%87%d0%b5%d0%bd-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%bf%d0%be-%d0%bf%d0%be%d0%b4%d0%be%d0%b7%d1%80%d0%b5%d0%bd%d0%b8%d1%8f-%d1%87%d0%b5-%d0%bf/", "text": "Руски учен е арестуван в рамките на разследване по подозрения, че служители на космически изследователски център са предавали информация на Запад за оръжейната програма на страната, най-вече за новите хиперзвукови оръжия, предаде АФП. Руската космическа агенция „Роскосмос“ потвърди, че 74-годишният Виктор Кудрявцев от Централния изследователски институт за машиностроене край Москва е задържан. Отличаваният с награди Кудрявцев твърди, че не е виновен за измяна, казал синът му. „Роскосмос“ отрече твърденията, че е задържан втори служител на института, информира БНР. Миналата седмица служители на Федералната служба да сигурност (ФСС) нахлуха в института на основата на подозрения, че западни служби са получили информация за секретни хиперзвукови разработки на руската индустрия. Източници заявили пред „Комерсант“, че разследването е за държавна измяна, като около 10 души били подозирани за сътрудничество със западни служби. По-късно „Роскосмос“ потвърди, че има такова разследване, като то се фокусира върху събития през 2013 г. Разследването за шпионаж се води, след като през март президентът Владимир Путин се похвали в обръщение към нацията с разработки на нови „неотразими“ оръжия, включително хиперзвукови ракети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.24", "title": " Руски учен задържан по подозрения, че предавал информация на Запад за оръжейната програма на страната"}
{"url": "https://trud.bg/%d1%82%d0%b5%d1%85%d0%b5%d1%80%d0%b0%d0%bd-%d0%bd%d0%b5-%d0%b5-%d0%b2%d0%bf%d0%b5%d1%87%d0%b0%d1%82%d0%bb%d0%b5%d0%bd-%d0%be%d1%82-%d0%b7%d0%b0%d0%bf%d0%bb%d0%b0%d1%85%d0%b8%d1%82/", "text": "Смятайте, че не сме впечатлени, написа в туитър иранският външен министър Мохамад Джавад Зариф в отговор на предупреждението на Доналд Тръмп към Техеран  . „Тук сме от хилядолетия и сме виждали падането на империи, включително нашата“, подчерта Зариф. На свой ред шефът на иранския Генщаб ген. Мохамад Багери обяви, че заплахите на САЩ ще доведат до „мощен и невъобразим“ отговор. По повод дипломатическите усилия на САЩ да убедят други държави да прекратят вноса на ирански петрол МВнР в Техеран предупреди, че ще има огледални контрамерки. Една от тях може да е блокиране на износа на петрол през Персийския залив. Словесният сблъсък между ирански лидери и Тръмп се ожесточава на фона на опити на САЩ да подкопаят доверието на иранците в режима в Техеран, който ден по-рано американският държавен секретар Майк Помпейо сравни с „мафия”.", "date": "2018.07.24", "title": " Техеран „не е впечатлен“ от заплахите на Вашингтон\t\t\t"}
{"url": "https://trud.bg/%d1%81%d1%82%d1%80%d0%b5%d0%bb%d0%b1%d0%b0-%d0%b8-%d1%80%d0%b0%d0%bd%d0%b5%d0%bd-%d0%b7%d0%b0%d1%80%d0%b0%d0%b4%d0%b8-%d0%bf%d1%80%d0%b5%d0%bf%d0%b8%d0%ba%d0%b0%d0%bd-%d0%be%d1%82-%d0%ba%d1%83%d1%87/", "text": "Стрелецът имал законен пистолет Столичанин бе прострелян в корема, след като кучето му препика магазин. Екшънът се разигра към 10 часа в подлеза на булевардите “България” и “Гоце Делчев”. Раненият собственик на животното е настанен за лечение във Военна болница с опасност за живота. 50-годишният мъж и кучето му минали покрай магазин в подлеза и четириногото се изходило на витрината му. 59-годишният собственик на павилиона излязъл ядосан и направил забележка. Между мъжете избухнал скандал. Тогава търговецът извадил законен пистолет и гръмнал опонента си в корема. В близост имало полицаи, които чули изстрела и веднага задържали въоръжения мъж. Пред полицаи съпругата на стрелеца твърдяла, че той натиснал спусъка при самоотбрана, след като мъжът с кучето извадил палка. Шефът на отдел “Разследване” в СДВР Стойно Цветков каза, че на място е била открита палка, но не е ясно дали е използвана. Според жената на пострадалия палката била носена ако има проблем с кучето. След няколко часа оглед, стрелецът заяви преди да бъде отведен в ареста, че съжалява за случилото се. Според МВР той имал стара криминална регистрация за нанасяне на телесна повреда. Разследването по случая се наблюдава от Софийска градска прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.24", "title": " Стрелба и ранен заради препикан от куче магазин (обзор)\t\t\t"}
{"url": "https://trud.bg/%d0%b5%d0%bb-%d0%ba%d0%bb%d0%b0%d1%81%d0%b8%d0%ba%d0%be-%d0%bf%d1%80%d0%b5%d0%b7-%d0%be%d0%ba%d1%82%d0%be%d0%bc%d0%b2%d1%80%d0%b8/", "text": "Първото за сезона дерби „Барселона“-„Реал“ (Мадрид) е на 18 октомври. Това стана ясно, след като испанската федерация обяви програмата за сезона в Ла Лига. Каталунците приемат „белия балет“ на „Камп Ноу“, а реваншът в Мадрид е на 3-ти март. В първият кръг тимът на Ернесто Валверде отново е домакин, а съперник е „Алавес“. Дебютът на Хулен Лопетеги начело на шампиона на Европа пък е срещу „Хетафе“ на „Сантяго Бернабеу“.", "date": "2018.07.24", "title": " Ел Класико през октомври"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5-%d1%81-%d0%b1%d1%80%d0%b0%d0%b4%d0%b2%d0%b0-%d0%b7%d0%b0%d1%80%d0%b0%d0%b4%d0%b8-%d0%bf%d0%b0%d1%80%d0%ba%d0%be%d0%bc%d1%8f%d1%81%d1%82%d0%be/", "text": "Истински екшън се разиграл на еднопосочна улица в Равда посред бял ден. Два автомобила се озовали един срещу друг в търсене на паркомясто. Свидетели на случката разказват, че шофьор на бял джип, който е местен жител, излязъл от автомобила и нападнал водач от София, който тръгнал на плаж. Всичко се разиграло пред очите на жената и децата на столичанина. Местният жител първо извадил брадва, с която опитал да удари летовника, но след като не успял, я хвърлил по него. Последвали удари с юмруци и ритници, а след това шофьорът на джипа извадил и бухалка, с която започнал да налага автомобила. В боя се включили и познати на местния шофьор. На мястото на инцидента била извикана полиция, която започнала разследване по случая. Пострадалият столичанин е с травми по главата, тялото и гърба. Криминалистите са арестували нападателя. Шефът на полицейското управление в Слънчев бряг Живко Даскалов съобщи пред “Труд”, че е образувано досъдебно производство. По думите му са установени свидетелите и участниците в скандала.", "date": "2018.07.24", "title": " Нападение с брадва заради паркомясто\t\t\t"}
{"url": "https://trud.bg/%d0%bf%d0%b5%d1%82%d1%8a%d1%80-%d0%b0%d0%bd%d0%b4%d1%80%d0%be%d0%bd%d0%be%d0%b2-%d1%86%d0%b5%d0%bd%d1%82%d1%80%d0%b0%d0%bb%d0%bd%d0%b0%d1%82%d0%b0-%d0%b1%d0%b0%d0%bd%d0%ba%d0%b0-%d0%bd%d0%b0-%d0%b5/", "text": "      АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.24", "title": " Петър Андронов: Централната банка на ЕС ще провери качеството на банките у нас"}
{"url": "https://trud.bg/%d1%81%d0%bb%d0%b5%d0%b4-2-%d0%bc%d0%b5%d1%81%d0%b5%d1%86%d0%b0-%d1%87%d0%b0%d0%ba%d0%b0%d0%bc%d0%b5-%d0%be%d1%84%d0%b5%d1%80%d1%82%d0%b8%d1%82%d0%b5-%d0%b7%d0%b0-%d0%b8%d0%b7%d1%82%d1%80%d0%b5%d0%b1/", "text": "Изплащането ще е до 2027 г. В началото на октомври трябва да пристигнат предложенията на компаниите за участие в търга на МО за превъоръжаване на ВВС с нов тип боен самолет. Проектът, за който парламентът даде зелена светлина, е на стойност 1,8 млрд. лв. с ДДС. Тази сума включва разходите за придобиване на самолетите, средствата за наземно обслужване, средствата за обучение, обучението на състава, първоначалната интегрирана логистична поддръжка за период от 3 г. и въоръжението. Условията предвиждат закупуване на поне 8 изтребителя, нови или употребявани. Военното ведомство вече е изпратило запитвания с предложения до 7 държави – САЩ, Португалия, Израел, Италия, Германия, Франция и Швеция какво биха ни предложили срещу парите, гласувани от парламента. Посочени са и типовете многофункционални изтребители, както нови, така и втора ръка: Ф-16, Ф- 18, Еврофайтър, Рафал и Грипен. В проекта е предвиден и срокът за изплащане на бойните самолети -до 2027г., включително. До тази дата трябва да бъдат погасени всички вноски. Успоредно с това МО ще ремонтира и поддържа изтребителите МиГ-29. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.24", "title": " След 2 месеца чакаме офертите за изтребители"}
{"url": "https://trud.bg/%d0%bc%d0%b5%d0%bd%d0%b4%d0%b0-%d1%81%d1%82%d0%be%d1%8f%d0%bd%d0%be%d0%b2%d0%b0-143-%d0%bb%d0%b2-%d1%81%d1%82%d0%b0%d0%b2%d0%b0-%d0%b0%d0%ba%d1%86%d0%b8%d0%b7%d1%8a%d1%82-%d0%b7%d0%b0-%d0%b1%d0%b5/", "text": "Две нови изделия влизат на пазара От 1 октомври акцизът за бездимните цигари ще нарасне от сегашните 0,93 лв. за кутия на 1,43 лв. Това предвиждат промени в Закона за акцизите и данъчните складове, които вчера бяха приети на второ четене от Комисията по бюджет и финанси към парламента. Очаква се до дни текстовете да бъдат гледани и в пленарна зала. “Акцизът на бездимните цигари ще нараства плавно. Как и кога ще се случи това, първо ще бъде обсъдено с експерти от Министерството на финансите, Агенция “Митници” и производителите”, заяви вносителят на промените в закона и председател на бюджетната комисия към парламента Менда Стоянова. Досега за бездимните цигари се плащаше акциз в размер на 152 лв. за килограм тютюн, а с измененията в закона налогът се увеличава на 233 лв. за кг. По този начин акцизът за нагреваемите цигари ще бъде 40% от тази за традиционните. Първоначалното предложение беше акцизът за нагреваемите цигари да се изравни с този за конвенционалните, но според Менда Стоянова големият обществен интерес по темата е предизвикател по-ниските акцизни ставки. Ако промените в закона бъдат подкрепени и в пленарна зала, новият по-висок акциз за бездимните цигари ще влезе в сила след по-малко от три месеца, което е прецедент. Досега повишаването на акцизите винаги влизаше в сила от началото на годината. Методът за измерване на товара, в който ще се пренасят устройствата за нагряване на тютюн, ще бъзе “драфт сървей”. Измерването ще се извършва от независима инспектираща организация с акредитация, в присъствието на хора от Агенция “Митници”. Специален уред ще измерва масата на стоката, без да е нужно тя да се разтоварва, както досега бе изписано в закона, стана ясно по време на заседанието на комисията. В момента на пазара у нас има само една фирма, която предлага продукт за нагряване на тютюна – “Филип Морис”. “Изделията с нагреваем тютюн, които се очаква да залеят пазара до една година, ще имат различно съдържание, но общото във всички тях ще е количеството тютюн”, по този начин вносителят на законопроекта Менда Стоянова аргументира промените в законопроекта. По думите й още две фирми са заявили готовност да влязат на пазара у нас с бездимни продукти. На въпрос ще бъдат ли променени акцизите за традиционните цигари, Менда Стоянова отговори, че те няма да бъдат увеличавани поне две години.", "date": "2018.07.24", "title": " Менда Стоянова: 1,43 лв. става акцизът за бездимните цигари (обзор)\t\t\t"}
{"url": "https://trud.bg/%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5%d1%89%d1%83-%d0%b9%d0%be%d0%b0%d0%bd-%d0%bc%d0%b0%d1%82%d0%b5%d0%b2-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%bd%d0%b0/", "text": "Делото срещу Йоан Матев, обвинен за убийството на Георги Игнатов в Борисовата градина, продължава наесен. Днес Софийският градски съд отложи заседанието за 18 октомври. Причината е заболяване на председателя на съдебния състав Руси Алексиев. На заседанието трябваше да се изслушват записи от обаждания на спешния телефон 112 от фаталния ден. 15-годишното момче бе намерено мъртво на пейка в парка на 2 юни 2015 г. близо до сградата на БНР. Той се обадил по телефона на приятелката си Лора Крашевска и казал, че е наръган. Момичето първо пристигнало на мястото и се обадило на телефон 112. Последвали още няколко обаждания, а записите от разговорите бяха изискани от съдебния състав.", "date": "2018.07.24", "title": " Делото срещу Йоан Матев продължава наесен\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bf%d1%80%d0%b5%d0%bf%d1%8a%d0%bd%d0%b0-%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%b2-%d0%bf%d1%80%d0%b8%d0%b2/", "text": "Управляващите подкрепиха възраженията Президентът Румен Радев върна за ново обсъждане промените в закона за приватизация. Те съкращават срока за ангажиментите на купувача от 10 на 5 години и имат ретроактивно действие. Според Радев текстовете, приети от НС са в ущърб на държавата и обществото. “Ще се облагодетелстват и неизправни купувачи, които имат непогасени плащания за неустойки за период след първите 5 години”, посочва в мотивите за ветото държавният глава. Лидерът на БСП Корнелия Нинова поздрави позицията на държавният глава Румен Радев и поясни, че съпартийците й са гласували против закона. Премиерът и председател на ГЕРБ Бойко Борисов разпореди на парламентарната група да изработи и внесе нова поправка, чиято цел да премахне съмненията за лобизъм в полза на една или друга страна. “Заради спекулациите, че ГЕРБ са приели лобистки текстове ние разработихме поправки на закона, но внасянето им се обезмисли с ветото на държавния глава”, обясни на извънредна пресконференция в НС председателят на ПГ на управляващата партия Цветан Цветанов. “ГЕРБ ще подкрепи президента Румен Радев”, заяви Цветанов. Той беше категоричен, че ГЕРБ никога не е прокарвал закони, които обслужват определени икономически кръгове или бизнесмени.", "date": "2018.07.24", "title": " Президентът препъна промените в приватизацията (обзор)\t\t\t"}
{"url": "https://trud.bg/%d1%82%d1%80%d0%b8-%d0%be%d1%82-%d1%82%d1%80%d0%b8-%d0%b7%d0%b0-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bd%d0%be-%d0%b1%d0%b5%d0%b7-%d1%84%d0%b0%d0%bd%d1%84%d0%b0%d1%80/", "text": "Първата половина на годината се оказа щастлива за Красимир Карачачанов. Той удари големия джакпот, след като Народното събрание подкрепи неговите предложения за разходи за няколко милиарда лева. На практика сегашният министър на отбраната довърши работата на предшествениците си Николай Ненчев, Ангел Найденов и Аню Ангелов и си осигури зелена светлина за трите основни проекта за превъоръжаване на армията. Стъпка напред, но за крачката трябва да изчакаме доставката и плащането на изтребителите, корабите и бойните машини, което ще се случи в рамките най-малко на мандатите на още два парламента и на две правителства. Така че с фанфарите до тук. Най-вероятно за друг министър ще свири духовата музика на церемониите при приемането на новата техника. На Каракачанов, обаче се пада черната работа. Той трябва да направи избора на изпълнителите, да подпише договорите, да увери същото това Народно събрание, че милиардите ще се харчат по най-прозрачния и най-удачния начин. И да удържи на дадената от парламентарната трибуна дума, че ръководеното от него министерство ще ограничи максимално корупционния риск при тези сериозни сделки, където са и най-големите резерви на опозицията. Защо днес, когато мечтаното от години гласуване от парламента на трите проекта за Сухопътни войски, ВВС и ВМС е факт, оставяме настрана военната музика. Защото ни трябват поне 238 бойни машини, а депутатите гласуваха за 150. Всички знаят, че е най-добре авиацията да разполага на първо време с 16 многоцелеви изтребителя, но в приетия проект са 8. ВМС ще решат голяма част от задачите си с 4 многофункционални патрулни кораба, но ще се наложи да разчитат на два. Другите – на следващ етап. При друга политическа воля, която само можем да прогнозираме. И при други, т.е. по-високи цени. Впрочем и сега рискът не е малък. Не е за подценяване прокрадващата се мисъл сред политици и експерти, че гласуването на проектите нищо не означава, ако не се осигурят парите. Например, в следващата тригодишна бюджетна прогноза да има друг приоритет. Въпросите в бъдеще време ще стават все повече. Те се подхраниха и от дебатите в парламента по приемането на Доклада на правителството за състоянието на отбраната и въоръжените сили за 2017 г. Няколко дни преди това Комисията по отбрана проведе закрито заседание на същата тема. От изказванията на народни представители стана ясно, че нещата са още по-сериозни в сравнение с иначе критичния доклад. Така в парламента не се получи необходимия консенсус във връзка със състоянието на армията. Това на практика означава, че ще липсва съгласие и във връзка с мерките, които трябва да се предприемат. На министър Каракачанов ще се наложи да се пребори и с т. нар. лобизъм. Привидните заявления на влиятелни личности в политиката и бизнеса, че важни са единствено способностите на военната техника и задачите, които би изпълнила, не бива да го заблуждават. Обикновено съмненията стават явни по-късно, когато нещата са или решени, или провалени. Така се получава в последно време с един бивш военен министър, който не се притеснява да съветва от телевизионния екран с коя точно държава и за какъв точно самолет да се преговаря. За да не се питаме защо един проект за инвестиционен разход веднъж се приема от парламента, а след това му се прави временна комисия и тази маневра се отразява на времето и цената на придобиване. И то доста отрицателно! Правилният подход е политиците да слушат военните! Ако тази максима, изречена от министър Каракачанов от парламентарната трибуна проработи, рискът за провал във всичките му измерения ще бъде сведен до минимум. Както се аргументира той, „ние не даваме акъл на лекаря как да ни лекува, а слушаме него“. Този подход, отделянето на необходимите средства от държавния бюджет и чувството за патриотизъм на министъра са трите решаващи условия, за да дойде времето на фанфарите. Що се отнася до чувството за патриотизъм прави впечатление една фраза на Красимир Каракачанов, която той няколко пъти повтаря, както пред военнослужещите, така и пред политиците: „За да оцелеем през 500-те години турско робство, ни е спасило българското православие, за да оцелеем като нация и като държава заслугата е само на Българската армия.“ И допълва, че всичко останало са празни приказки. Що се отнася до фанфарите, министрите и политиците, за хората с пагони, има един критерий на доверие, а той е да решаваш проблемите им от армейски, а не от партийни позиции. По тази линия ще наблюдаваме оттук нататък действията по трите проекта на Красимир Каракачанов, както и посоката на парламентарния контрол върху бъдещите договори за доставка на дългоочакваната военна техника.   Парламентарен парадокс Пълен консенсус в парламента по отношение на трите модернизационни проекта. Против бойните машини и самолетите гласуваха само седем депутати, а със закупуването на два кораба за бойния ни флот не се съгласиха девет. В същото време почти пълно разминаване между управляващи и опозиция по Доклада за състоянието на отбраната и въоръжените сили за 2017 г. Там за консенсус не може да се говори. Изглежда, че депутатите оценяват настоящето и бъдещето на армията от различни позиции. Какъв ли ще бъде резултатът от този парламентарен парадокс?", "date": "2018.07.24", "title": " Три от три за Каракачанов, но без фанфари\t\t\t"}
{"url": "https://trud.bg/%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d1%82%d0%b5-%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%bd%d0%b0%d1%80%d0%b5%d0%b4%d0%b1%d0%b0%d1%82%d0%b0-%d0%b7%d0%b0-%d0%be/", "text": "Предложените промени в Наредба за реда и условията за установяване на жилищните нужди на граждани, ползване и управление на общински жилища на Община Благоевград, не целят даване на предимство на хора от малцинствени групи, съобщават от Община Благоевград във връзка с направено запитване от общинския съветник Владимир Елезов. Основанието за допълнението е в интерес на гражданите на Благоевград и категорично не цели изменения в реда на критериите за настаняване, както и промени, касаещи целевите групи. Още при стартиране на строителните дейности, кметът на Благоевград д-р Атанас Камбитов заяви, че в жилищата ще бъдат настанявани хора в нужда, а именно родители с деца, включително непълнолетни родители, многодетни семейства, деца с влошено здраве и увреждания, хора в риск от бедност и социално изключване, съгласно одобрената Наредба от ОбС от 25.05.2016 г. Предложението на кмета д-р Атанас Камбитов до Общински съвет – Благоевград за създаване на нов член в Наредбата е на база дадени указания от Управляващия орган и в изпълнение на решение на Европейската комисия. То касае приложимия режим на държавни помощи, а не промени в критериите за настаняване и целевите групи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.24", "title": " Предложените промени в наредбата за общинските жилища не целят даване на предимство на хора от малцинствени групи"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d0%b3%d1%8a%d1%80%d1%86%d0%b8%d1%8f-%d0%b8-%d1%82%d1%83%d1%80%d1%86%d0%b8%d1%8f-%d0%b7/", "text": "Министерството на външните работи на България предупреди с вербални ноти властите в Гърция и Турция за очаквано опасно покачване на водите на реките Арда и Марица съответно. В предупреждението към гръцките власти се обръща внимание на вероятността от преливане на язовир „Ивайловград“ заради очаквани интензивни валежи по целия водосбор на река Арда в следващите дни. С цел сработване на постъпващия приток ВЕЦ „Ивайловград“ преминава на 24-часов режим на работа, поради което дебитът на река Арда след язовира ще надвиши 300 кубични метра в секунда. Турските власти са предупредени, че макар нивото на Марица около Свиленград да е под прага на предупреждение съгласно Системата за ранно предупреждение, има вероятност в сряда и четвъртък водното количество да премине жълтия и оранжевия праг и да стигне червения праг на тревога. В нотите се подчертава, че МВнР поддържа постоянна връзка с представителите на Министерството на околната среда и водите и при необходимост ще информира посолствата на двете страни в София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.24", "title": " България предупреди Гърция и Турция за покачване на водите на Арда и Марица"}
{"url": "https://trud.bg/%d0%bd%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%b2-%d1%85%d0%b5%d0%bb%d0%b7%d0%b8%d0%bd%d0%ba%d0%b8-%d0%bf%d1%83%d1%82%d0%b8%d0%bd-%d1%81%d0%bb%d0%be%d0%b6%d0%b8-%d1%80%d0%b0%d0%bc%d0%be/", "text": "Стойката на Путин на креслото на моменти напомняше за поза на трон с царски инсигнии в ръцете В американските и повечето западни страни в Евросъюза срещата между президентите Доналд Тръмп и Владимир Путин в Хелзинки беше истерично оплювана и проклинана много преди да се състои на 16 юли. Особено защото беше първата официална между двамата, а не кратка и между другите по време на световни форуми. Никак не е чудно, че след нея на запад и особено у дома си американския държавен глава допълнително беше залят с най-долни обвинения дори от републиканци, гласували за него. Не можеше да е иначе, тъй като срещата отбеляза важен етап от политическия му курс , наречен „Да направим САЩ отново велика държава“. Значи вече не е, щом това предстои! Значи глобалистите, претендиращи извратеният им либерализъм да бъде силово насаден в целия свят с цената на сриването на всяка държавност, са сринали и американската! Очевидни са и последствията за щатските и евросъюзните политически водачи и екипите им при успех на този курс – неизбежно измитане от всички властови позиции и историческо опозоряване. „На мястото му бих проверила дали в топката няма скрито нещо опасно или подслушващи устройства, преди да я даде на сина си“, заяви сенатор Линдзи Греъм по повод футболната топка, подадена символично от руския на американския президент.Конгресменът Елиът Енгъл го нарече „пудел на Путин“.“Нито един президент досега не се е унижавал по толкова долен начин пред тиранин“, каза сенаторът републиканец МакКейн. Друг републиканец, Арнолд Шварценегер, е още по-груб, според него се държал като „фенче на Путин и малък мокър макарон“. Разбираема е яростта на глобалистките атаки с психиатрични нюанси срещу тази среща и лично срещу Тръмп. Тя не е с тясно вътрешен за Щатите характер, касае глобалистите в много други страни, натрупали в годините на либерална полуда тежки грехове срещу своите народи и държави. Съвсем прясно е впечатлението от гневните мимики и жестове на лидери от европейските членки на Г-7 след срещата в Канадаи коментарите им от сорта на „оскърбителна и дори враждебна среща…не можем да разчитаме на Белия дом…мостовете са практически изгорени…“ Същевременно самият Тръмп е пределно ясен, обяснявайки защо е отишъл в Хелзинки: „По-добре да се поеме политически риск в интерес на мира, отколкото да се рискуват мира и стабилността заради политиката… продуктивен диалог с Русия е добър не само за САЩ, не само за Русия, а за целия свят“.По тази логика срещата беше и подготовка за следващи с оглед осъществяването на градивен диалог, на третият ден след нея последва и покана за президента Путин да посети САЩ в близко бъдеще. Тъй като в Хелзинки не бяха направени съществени пробиви, само бяха набелязани важни направления за такива. Например, че между двете страни няма неразрешими проблеми, че с Русия са конкуренти, а не врагове, затова за отношенията им има възможност те да станат изключително добри. „Имаме дискусии за търговията, военните въпроси, ядрената политика, Китай, общия ни приятел Си Цзинпин“, сподели Тръмп. Сложиха на масата различията наред с острите противоречия, споделиха и за „червените линии“. Воят срещу домакина сигурно ще се усили до кресчендо.Той обаче е пред необходимостта да премине минното поле, което е пред него, идват важни избори през ноември, спечели ли ги, преминал е билото, загуби ли ги, ще го взривят. Трябва да кове желязото докато е горещо. Преди президентските избори медиите и социологическите агенции вещаеха, че със сигурност ще загуби от Клинтън, но той спечели. С решителни ходове като този по-скоро пак ще е победител. Сега, макар и с малко, въпреки небивалата и неспирна кампания срещу него, все пак има по-голяма подкрепа, отколкото имаше предшественика му Обама, за когото работеха всички. Войната срещу него на тези, които искат да владеят света, направо носи религиозен характер, не само той им пречи, дори САЩ им пречат наред с американците.На негова страна са онези, които си искат великата страна, повечето американци я искат.Иска си я дори „комиксната“ публика, все още податлива на масираните пропагандни измами в американските медии. Основателно по време на пресконференцията наречени от Тръмп „врагове на народа“. Няма я единната Америка! Доналд Тръмп води сложна, многоходова политическа борба, затова в изявленията му често има противоречия, но в действията си е доста последователен и близо до предизборните си декларации.На срещата в Хелзинки руският президент фактически му сложи рамо.Заради съзнателно поетия огромен риск да избегне войната, а в САЩ и за много по-малко са убивали президенти. Държа се Путинподчертано уважително, нямаше и намек за собствен успех в хода на срещата, „Ти си на ход в голямата игра, от мен е точният пас!“ означаваше подаването на топката. Невербалното му поведение излъчваше сигурност и стабилност, „На мен твърдо може да се разчита, доверявам се, но винаги проверявам“.С твърд глас и решителни жестове отрече обвиненията за хакерски атаки в полза на Тръмп. С разкрач в устойчива джудистка поза и готовност за бързо придвижване във всяка посока, с много пестеливата мимика, съответстваща на опита му в разузнаването подчертаваше различието си от фриволното поведение и типичното двуличие на политиците от Евросъюза. Стойката му на креслото с поставени на страничните облегалки ръце на моменти напомняше на поза на трон с царски инсигнии в ръцете. За разлика от американския си колега, стои много стабилно в Русия. Тръмп полагаше сериозни усилия да прикрие напрежението от неизбежната среща с американските репортери, които очаквано зададоха обичайните си тъпи въпроси в тенденциозно дразнещ стил и с обиден подтекст. Отлично съзнаваше какви кални талази ще го залеят след срещата. С палците и показалците си често правеше насочен надолу триъгълник, символ на трета чакра Манипура, пoкaзвaщ с eнepгeтичнa жизнeнocт, cилa и вoля. С този знак сe предизвиква yдoвoлcтвиe и eнтycиaзъм oт живoтa, пpиeмaнe на пpeдизвикaтeлcтвaтa, запазване на пocoкaтa при преодоляване на препятствия, отблъскване на вредни енергии. В източните практики този триъгълник се изобразява вътре със слънчевата свастика, а в основата му има тичащ овен. Повечето политици са суеверни, у нас те често носят червени конци на китките си, амулети или иконки. Доналд Тръмп е смел и решителен мъж, но в качеството си на президент на разбунена Аверика и хаотичен свят има огромна нужда и от подкрепата на магически сили.", "date": "2018.07.24", "title": " На срещата в Хелзинки Путин сложи рамо на Тръмп\t\t\t"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b4%d1%8f%d0%b4%d0%be-%d1%81-%d0%bd%d0%b5%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd%d0%b0-%d1%82%d0%be%d0%b9%d0%be%d1%82/", "text": "Бързо производство е образувано срещу 72-годишен старец, установен да управлява автомобил без регистрация, съобщиха от полицията в Сливен. Възрастният шофьор е бил спрян за проверка на 23 юли на „Цар Симеон“, един от централните булеварди в областния град. При проверката се установило, че колата му „Тойота“ въобще не е регистрирана в КАТ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.24", "title": " Заловиха дядо с нерегистрирана „Тойота“"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d1%81%d0%b5%d0%b7%d0%b8%d1%80%d0%b0%d0%bc%d0%b5-%d0%b3%d0%bb%d0%b0%d0%b2%d0%bd%d0%b8%d1%8f-%d0%bf%d1%80%d0%be/", "text": "Сезираме главния прокурор да установи извършени престъпления и закононарушения в Шарково – обсъждаме и да потърсим правата на хората в Страсбург. Това каза лидерът на БСП Корнелия Нинова по време на пресконференция след заседание на Изпълнителното бюро на партията . „Въпросът за кризата с животновъдите в Ямболско – продължаваме да твърдим, че действията на управляващите в засегнатите райони, поне в началото, бяха незаконни. Затова трябва да се носи отговорност. За разлика от тях, не само хвърляме димки за конспирации и всякакви други измислени пълзящи преврати, а действаме. Като сме го казали – днес внасяме в прокуратурата 11 страници сигнал. Сезираме главния прокурор да предприеме действия за установяване според нас на извършени престъпления и закононарушения“, заяви Нинова. Тя обясни, че действията на властите са базирани на нищожни заповеди. По думите ѝ заповедите за действие са подписани от заместник-директор на Агенция, а не от министър на земеделието и съгласувано с министър на вътрешните работи, както изисква законът. Корнелия Нинова поясни, че БСП ще сезира главния прокурор за унищожаване на частна собственост без документ на базата, на което това се случва, както и за нахлуване в частна собственост без предоставяне на заповед за това и за ограничаване на достъпа на хората до личната им собственост без документ, заповед или каквото и да е. „Заравянето на убитите животни, считаме, че създава опасност от епидемии и за това са виновни хората, които го правят. Липсата на обеззаразяване също е опасност от разнасяне на епидемии и затова трябва да се носи отговорност“, каза лидерът на БСП. Нинова поясни, че БСП обсъжда с международна експертиза търсене на правата на тези хора в Страсбург по Европейска конвенция по правата на човека и основните свободи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.24", "title": " Корнелия Нинова: Сезираме главния прокурор за извършени престъпления в Шарково"}
{"url": "https://trud.bg/%d0%b1%d0%b0%d0%b1%d0%b0-%d0%b4%d0%be%d1%80%d0%b0-%d1%87%d0%b8%d1%81%d1%82%d0%b8-%d0%b4%d0%b2%d0%be%d1%80%d0%b0-%d1%81%d0%b8-%d0%b7%d0%b0-%d0%bd%d0%be%d0%b2%d0%b8-%d0%ba%d0%be%d0%b7%d0%b8%d1%87%d0%ba/", "text": "Все още жандармерия пази на входа на село Шарково и не пропуска външни хора. Единствено микробуси с хляб и продукти влизат в карантинното селище. Животните на шестимата фермери тук бяха загробени на километър и половина от селото заради чума. Сега тече 21-дневен период-карантина, преди да си вземат нови животни. „Документите за обезщетения вече са готови. Остава да напръскат селото още няколко дни за дезинфекция,“ каза кметът на Шарково Иван Апостолов. „Баба Дора е добре. Чисти си двора и ще приеме нови козички, след като изтече карантината. Фермер от Габрово й е обещал да й даде 100 кози. Нейното стадо беше от 150 кози и овце с агънца“, обясни кметът Апостолов. Във вторник баба Дора беше в Болярово, за да получи обезщетението за животните си. Шарково вече влиза в ритъм след ужаса, който хората изживяха със загробването на добитъка им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.24", "title": " Баба Дора чисти двора си за нови козички"}
{"url": "https://trud.bg/%d0%b7%d0%b0%d1%81%d0%b8%d0%bb%d0%b5%d0%bd%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%bd%d0%b0-%d1%82%d0%be%d0%b2%d0%b0%d1%80%d0%bd%d0%b8-%d0%b0%d0%b2%d1%82%d0%be%d0%bc%d0%be/", "text": "От 23 до 29 юли е в ход операция за засилени проверки на товарните автомобили и автобусите. Тя е организирана от Европейската мрежа на службите на Пътна полиция – TISPOL. У нас в акцията участват и представители на криминална и икономическа полиция и на Изпълнителната агенция „Автомобилна администрация“, съобщиха от пресслужбата на МВР. Обект на проверките от страна на Пътна полиция са изрядност на документите на пътното превозно средство, правоспособността на водача, има ли невръчени или неплатени фишове, поясни главен инспектор Росен Рапчев от отдел „Пътна полиция“, ГДНП. От страна на ИААА се следи за техническото състояние на автомобилите и тахографите. Представителите на икономическа и криминална полиция имат за задача да проверят за незаконен трафик на мигранти, крадени автомобили, превоз на крадени стоки или наркотични вещества. „При предишната подобна операция, която се проведе през месец май тази година, екипите са проверили над 5200 товарни автомобила и са констатирани 1700 нарушения. Най-често те са били, свързани със скорост – констатирани са общо 426 случая за нарушение на скоростните режими. 237 са били случаите на неизползвани обезопасителни колани, 180 – технически неизправности, и 268 случая на неизрядна документация. При автобусите – проверени са 1600 возила, констатирани са 305 нарушения. От тях за скорост – 43, за колани – 83, и техническа неизправност – 19“, каза Росен Рапчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.24", "title": " Засилени проверки на товарни автомобили и автобуси в цялата страна"}
{"url": "https://trud.bg/%d0%b1%d0%b5%d0%bd%d1%8f%d0%bc%d0%b8%d0%bd-%d0%bd%d0%b5%d1%82%d0%be%d0%bd%d1%8f%d1%85%d1%83-%d1%82%d1%83%d1%80%d1%86%d0%b8%d1%8f-%d1%81%d0%b5-%d0%bf%d1%80%d0%b5%d0%b2%d1%80%d1%8a%d1%89%d0%b0-%d0%b2/", "text": "Израелският премиер Бенямин Нетоняху заяви днес, че Турция при управлението на президента Реджеп Тайип Ердоган се превръща в „мрачна диктатура“, предаде АФП. Нетаняху каза това в отговор на изказване на Ердоган, който определи Израел като „най-фашистката и расистка“ държава в света. „Ердоган избива сирийци и кюрди и изпраща в затвора десетки хиляди турци. Под неговата власт Турция се превръща в мрачна диктатура“, посочи Нетаняху в съобщение след яростни изявления на турския президент срещу приемането наскоро на закон, определящ Израел като „държавата-нация на еврейския народ“. Ердоган заяви днес в реч пред депутати от управляващата Партия на справедливостта и развитието, че израелският закон, според който само евреите имат право на самоопределение, узаконява потисничеството и показва, че Израел е „най-ционистката, фашистка и расистка страна“. Новият израелски закон има за цел да продължи да притеснява и изолира палестинците, каза още турският лидер. Той изтъкна също, че Израел се е проявил като „терористична държава“, атакувайки палестинците с танкове и артилерия, а духът на Адолф Хитлер се е появил отново сред някои от израелските управляващи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.24", "title": " Бенямин Нетоняху: Турция се превръща в мрачна диктатура под властта на Ердоган"}
{"url": "https://trud.bg/%d0%b2%d1%8a%d0%b7%d0%bc%d0%be%d0%b6%d0%bd%d0%be-%d0%b5-%d0%b4%d0%b0-%d0%b1%d1%8a%d0%b4%d0%b5-%d0%bd%d0%b0%d1%80%d1%83%d1%88%d0%b5%d0%bd%d0%be-%d0%b2%d0%be%d0%b4%d0%be%d0%bf%d0%be%d0%b4%d0%b0%d0%b2/", "text": "Утре /25 юли/ от 09:00 до 18:00 часа е възможно да бъде нарушено водоподаването по улица „Марица, в участъка от бул. „Димитър Солунски“ до ул. „Босилек“, съобщават от Община Благоевград. Дейностите са свързани с реализация на обект „Благоустрояване улица Марица“, част от проект „Благоустрояване на градската среда“. Община Благоевград апелира жителите да проявят разбиране! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.24", "title": " Възможно е да бъде нарушено водоподаването по улица “Марица“ в Благоевград"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%bf%d0%be%d0%b4%d0%ba%d1%80%d0%b5%d0%bf%d1%8f%d0%bc%d0%b5-%d0%b2%d0%b5%d1%82%d0%be%d1%82%d0%be-%d0%bd%d0%b0/", "text": "„Ветото на президента по Закона за приватизация и следприватизационния контрол е напълно основателно. Ние го подкрепяме, както и с досегашното ни поведение по този Закон. Гласували сме против него. Той е тежко лобистки и обслужва интересите на определени олигарси, за да не си плащат задълженията.” Това заяви на пресконференция в централата на левицата лидерът на БСП Корнелия Нинова във връзка с  върху промени в Закона за приватизация и следприватизационния контрол. Тя предположи, че от парламентарната група на ГЕРБ готвят поправки на нормативния акт. „Единственият начин тези текстове да паднат в момента е като се подкрепи ветото на президента. Още не знаем какво точно готвят, но според това, което се анонсира, най-вероятно ще искат да се отхвърли ветото и отново да внасят поредни поправки в закона”, отбеляза лидерът на левицата и призова депутатите от ГЕРБ да подкрепят ветото на държавния глава, за да се приключи с тази „позорна страница в историята на парламента и мнозинството там.“ Според нея групата на „Обединените патриоти”, като вносители на този законопроект, ГЕРБ и ДПС – като подкрепящи го, са проиграли за пореден път темата за справедливостта и са направили услуга на определени икономически кръгове. „Ние, още от първи ден от приемането на Закона, започнахме да работим по конституционна жалба, която е готова и ако отхвърлят ветото, ще сезираме КС. Освен това, ваканцията, в която излизаме от 1 август, ще прекъсне срока от 15 дни за гледането на ветото. Така е по правилника на НС. Затова призоваваме за извънредно заседание на парламента по време на ваканцията и приключване на този въпрос”, отсече Корнелия Нинова. Тя добави, че мнозинството не бива да си въобразява, че ще отложи темата за септември и октомври с поправки на закона, които да не важат със задна дата, а занапред. Според нея това ще е поредната манипулация на общественото мнение. „Ние сме за това, такива облекчения на купувачи на предприятия да няма изобщо”, поясни още лидерът на БСП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.24", "title": " Корнелия Нинова: Подкрепяме ветото на президента по приватизационния закон"}
{"url": "https://trud.bg/%d1%81%d0%b8%d1%80%d0%b8%d0%b9%d1%81%d0%ba%d0%b8-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb-%d0%bd%d0%b0%d1%80%d1%83%d1%88%d0%b8%d0%bb-%d0%b2%d1%8a%d0%b7%d0%b4%d1%83%d1%88%d0%bd/", "text": "От Силите за отбрана на Израел съобщиха, че са свалили сирийски изтребител с ракета земя-въздух, след като самолетът е нарушил въздушното пространство на еврейската държава, предава AFP. „Преди малко, две ракети „Пейтриът“ бяха изстреляни по изтребител Су, който навлезе във въздушното пространство на Израел“, гласи съобщението от израелските военни. „Силите за отбрана на Израел наблюдаваха движението на изтребителя, който навлезе на два километра в израелското въздушно пространство. Тогава той бе прихванат от ракетите „Пейтриът““, обясниха от Силите за отбрана на Израел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.24", "title": " Сирийски изтребител, нарушил въздушното пространство на Израел, е свален с ракета земя-въздух"}
{"url": "https://trud.bg/%d0%b6%d0%b5%d0%bd%d0%b0-%d1%80%d0%b0%d0%b7%d0%b8%d0%b3%d1%80%d0%b0%d0%b2%d0%b0-%d0%bf%d0%be%d0%bb%d0%b8%d1%86%d0%b0%d0%b8-%d0%b7%d0%b0-%d0%be%d1%82%d0%ba%d1%80%d0%b0%d0%b4%d0%bd%d0%b0%d1%82-%d0%b0/", "text": "Шуменка обяви автомобила си за изчезнал пред полицаите, но след няколко дни отишла в полицията и заявила, че се е объркала. С Н. А./42 г./ бил проведен допълнителен разпит и пред полицай тя разказала подробно, че е предоставила своето „Ауди А6″ доброволно на свой познат. Парадоксалният случай се развива от миналата седмица, когато жената се завърнала в Шумен след 4-месечно отсъствие и подала сигнал в РУ-Шумен, че колата й е изчезнала от ул.“В. Левски“ в Шумен. Полицаите обявили колата за издирване и започнали проверки. Тази седмица най-неочаквано жалбата била оттеглена, съобщават от полицията. 42-годишната шуменка е пожелала и досъдебното производство да бъде прекратено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.24", "title": " Жена разиграва полицаи за откраднат автомобил"}
{"url": "https://trud.bg/%d0%bc%d1%8a%d0%b6-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%ba%d1%80%d0%b0%d0%b9-%d1%81%d0%b8%d0%bb%d0%b8/", "text": "Мъж е загинал при катастрофата на пътя Силистра – Дулово в района на село Черковна. Това съобщиха от пресцентъра на МВР. Сигналът за катастрофата е постъпил в полицията преди 13.00 часа днес. По първоначалните данни, произшествието е възникнало между лек автомобил „Мерцедес“ и трактор. На място е загинал 28-годишният водач на колата. Извършва се оглед и се изясняват причините за инцидента. Към момента движението в участъка се осъществява в една лента. На място пътни полицаи подпомагат трафика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.24", "title": " Мъж е загинал при катастрофа край силистренското село Черковна"}
{"url": "https://trud.bg/37-%d1%81%d0%bf%d0%b5%d1%86%d0%b8%d0%b0%d0%bb%d0%b8%d0%b7%d0%b0%d0%bd%d1%82%d0%b8-%d0%be%d0%b1%d1%83%d1%87%d0%b0%d0%b2%d0%b0-%d0%be%d0%b1%d0%bb%d0%b0%d1%81%d1%82%d0%bd%d0%b0%d1%82%d0%b0-%d0%b1%d0%be/", "text": "37 специализанти се обучават в момента в МОБАЛ „Д-р Стефан Черкезов“ във Велико Търново. Те са разпределени във всички медицински отделения без спешното. Това съобщи директорът на областната болница д-р Стефан Филев. Той уточни, че четирима млади лекари са пожелали да останат на постоянна работа в здравното заведение след взимане на специалност. „Това са ендокринолог, акушер-гинеколог, гастроентеролог и ортопед. Правим всичко възможно да задържим младите лекари в болницата, но не за сметка на неизгодни трудови договори. Никой от тях не е бил задължен примерно да остане да работи 5 години след взимане на специалност тук. Предпочитаме изборът да бъде техен. Доволни сме, когато поне половината останат“, изтъкна медицинският директор на болницата в старата столица д-р Галина Гарева. Тя допълни, че част от младите специалисти дори са станали семейства и чакат деца. Д-р Филев пък е убеден, че с повишения интерес към областната болница като база за специализация ще бъде решен проблемът с недостига на лекари. По-сериозна обаче е ситуацията с липсата на медицински сестри, тъй като голяма част от тях са на предпенсионна и пенсионна възраст. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.24", "title": " 37 специализанти обучава областната болница в Търново\t\t\t"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b8%d1%81-%d1%86%d0%b8%d0%bf%d1%80%d0%b0%d1%81-%d0%be%d0%b1%d1%8f%d0%b2%d0%b8-%d1%82%d1%80%d0%b8%d0%b4%d0%bd%d0%b5%d0%b2%d0%b5%d0%bd-%d1%82%d1%80%d0%b0%d1%83%d1%80/", "text": "Министър-председателят на Гърция Алексис Ципрас обяви тридневен национален траур за жертвите от пожарите в столичния регион Атика, в рамките на телевизионно обръщение към гръцкия народ, пише електронното издание на гръцкия вестник Protothema. Ципрас изрази съболезнованията си към близките и роднините на жертвите и изтъкна усилията на противопожарната служба, флота, доброволците и всички, които са взели участие в спасителните операции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.24", "title": " Алексис Ципрас обяви тридневен траур за жертвите от пожарите в Гърция"}
{"url": "https://trud.bg/%d0%bc%d0%bb%d0%b0%d0%b4-%d0%bc%d1%8a%d0%b6-%d1%81%d0%b5-%d0%b5-%d1%83%d0%b4%d0%b0%d0%b2%d0%b8%d0%bb-%d0%b2-%d0%b5%d0%b7%d0%b5%d1%80%d0%be-%d0%ba%d1%80%d0%b0%d0%b9-%d1%80%d1%83%d1%81%d0%b5/", "text": "Млад мъж се е удавил в езерото в лесопарка „Липник“ край Русе, съобщиха от полицията в крайдунавския град. Сигналът за изчезването му е постъпил около 3,50 часа тази нощ. На място са били изпратени служители от сектор „Спасителни и оперативни дейности“ и екип с противопожарен автомобил. Извършен е оглед на водоема. Определено е и мястото на изчезване по информацията, предоставена от очевидци. Повикан е и водолазен екип от Велико Търново. Тялото е било открито по обед. Случаят се изяснява.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.24", "title": " Млад мъж се е удавил в езеро край Русе"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%b2%d1%8a%d1%80%d0%b2%d0%b8-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d0%bd%d0%b0%d0%ba-2/", "text": "Видео на SkyscraperCity, заснето с дрон, показа процеса по изграждането на наклонената кула „Елипс Център“ на Цариградско шосе в София. Бизнес сградата клас А със запомняща се форма е разположена в района на оформящото се столично Сити до магазин „Метро“ на входа на столицата по бул. „Цариградско шосе“ преди разклона за „Младост“, „Дружба“ и летището. Дизайнът на сградата е вдъхновен от наклонената кула в Пиза. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.24", "title": " Вижте как върви строителството на наклонената кула „Елипс Център“ (ВИДЕО)"}
{"url": "https://trud.bg/%d0%b3%d1%83%d0%bd%d0%b4%d0%b8-%d1%81%d1%82%d1%8a%d0%bf%d0%b2%d0%b0-%d0%be%d1%82%d0%bd%d0%be%d0%b2%d0%be-%d0%bd%d0%b0-%d1%81%d1%82%d0%b0%d0%b4%d0%b8%d0%be%d0%bd-%d0%b2%d0%b0%d1%81%d0%b8%d0%bb/", "text": "Една от големите изненади, които подготвят организаторите на грандиозния спектакъл „75 години Георги Аспарухов“, е уникалната възможност самият Гунди да присъства индиректно на мача между Левски и Милан в негова чест. Единственият вариант това да се случи е великият образ на емблематичната деветка да бъде пресъздаден като холограма на зеления терен на 11 август. Несъмнено това се прави за първи път на спортно събитие в България и технологично е изключително трудно. Достигането на максимално качество на триизмерния образ на незабравимия български нападател е нелека задача, с която се е заел специално подбран екип от международни специалисти. Така на 11 август на срещата между сините и седемкратния победител на Европа една история не само е на път да бъде продължена, но има реалната възможност да се постави началото на нещо иновативно и изключително емоционално същевременно. Събитието „75 години Георги Аспарухов“ е на 11 август 2018 г. на Национален стадион „Васил Левски“. Начало 19:43 часа. Билети за звездния футболен мач между Левски и Милан търсете в мрежата на Eventim в цялата страна и online. Цена на билетите: от 9,57 до 194, 30 лева. Цена на семеен пакет: 19,14 лв., който включва два билета на цени от 9,57 лв. Семейният пакет важи единствено за Сектор Г.", "date": "2018.07.24", "title": " Гунди „стъпва“ отново на стадион „Васил Левски“"}
{"url": "https://trud.bg/%d0%b5%d0%ba-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d1%84%d0%b8%d0%bd%d0%b0%d0%bd%d1%81%d0%b8%d1%80%d0%b0%d0%bd%d0%b5-%d0%bd%d0%b0-%d1%81%d1%82%d1%80%d0%b0%d0%bd%d0%b8%d1%82%d0%b5-%d1%87/", "text": "Европейската комисия предложи днес финансови стимули на страните членки за приемането на мигранти от спасителни кораби в Средиземно море, като част от усилията за разрешаване на спора с Италия, предаде АФП. Предложенията разширяват договореностите на трудната среща на върха на съюза миналия месец, приети след като новото италианско правителство отказа да пуска такива съдове в свои пристанища. ЕК предложи на страни-членки доброволки да финансира създаването и управлението на центрове на тяхна територия, в които да бъде определено дали мигрантите отговарят на условията за убежище в Европа или са икономически мигранти, подлежащи на връщане в родините им. Комисията предлага освен тона на членки-доброволки по 6000 евро за всеки приет мигрант от тези „контролирани центрове“, отговарящ на условията за убежище в ЕС. „Готови сме да подкрепим страни членки и трети страни, за да си сътрудничат по-добре във връзка със свалянето на брега на спасените в морето хора“, заяви комисарят по миграцията Димитрис Аврамопулос. „Но за да започне това веднага да работи на терен, трябва да сме единни, не само сега, но в дългосрочен план“, добави той. Посланиците на членките на ЕС ще обсъдят в сряда концепцията за контролирани центрове в ЕС и възможността за бързо използване на временна рамка за сваляне на спасените в морето хора на брега в ЕС. Засега няма признаци някоя страна да е готова да създаде такива центрове.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.24", "title": " ЕК предлага финансиране на страните членки, приели спасени мигранти"}
