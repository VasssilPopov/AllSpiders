{"url": "https://trud.bg/%d0%b2-%d1%8f%d0%bf%d0%be%d0%bd%d0%b8%d1%8f-%d0%b1%d0%b5%d1%88%d0%b5-%d0%b8%d0%b7%d0%b2%d1%8a%d1%80%d1%88%d0%b5%d0%bd%d0%b0-%d0%bf%d1%8a%d1%80%d0%b2%d0%b0%d1%82%d0%b0-%d0%ba%d1%80%d0%b0%d0%b6%d0%b1/", "text": "Хакери извършиха най-голямата кражба на криптовалута, съобщиха от  . Ударът е в Япония срещу най-голямата в Азия борса за дигитални пари Койнчек. Открадната криптовалута е на стойност 534 милиона долара. От борсата обявиха, че ще възстановят загубите на своите клиенти. Хакери проникват в системата на платформата Койнчек в 2 часа и 57 минути местно време в петък, но нерегламентираният достъп е установен едва 8 часа и половина по-късно. Повечето от претърпените загуби са свързани с малко известната криптовалута НЕМ, която е 10 по големина на пазарен дял в света на дигиталните пари. Точният брой на засегнатите клиенти на Койнчек не е известен, но се смята, че те може да са около 260 000. Веднага след установяването на хакерската атака Койнчек замразява всички сметки и преустановява търговията с всички виртуални валути, освен с Биткойн. Откраднатите активи са били съхраняване в т.нар. „горещ портфейл“, който е свързан с интернет, а не „студен портфейл“, където средствата се съхраняват офлайн. От компанията съобщиха, че ще изплатят загуби на стойност около 420 милиона долара. Друга борса за виртуални валути в Япония се срина през 2015 година след кражба на активи на стойност около 400 милиона долара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " В Япония беше извършена първата кражба на криптовалута"}
{"url": "https://trud.bg/anthrax-%d0%b8-tremonti-%d1%81%d0%b2%d0%b8%d1%80%d1%8f%d1%82-%d0%b7%d0%b0%d0%b5%d0%b4%d0%bd%d0%be-%d1%81-iron-maiden-%d0%bd%d0%b0-%d0%b3%d1%80%d0%b5%d0%b1%d0%bd%d0%b0%d1%82%d0%b0-%d0%b1%d0%b0%d0%b7/", "text": "Американските метъл банди Anthrax и Tremonti ще свирят заедно с Iron Maiden на 22 юли т. г. на Гребната база. Това ще се случи в третия ден на фестивала Hills of Rock, организиран от фондация „Пловдив 2019“. Рок събитието е част от програмата на Пловдив като Европейска столица на културата и през 2018-а ще се проведе за втори път. Сформирани в Ню Йорк през 1981 година, Anthrax имат над 10 милиона продажби на албуми по света. Групата е част от „Голямата четворка“, заедно със Slayer, Metallica и Megadeth, и се счита за една от най-могъщите метъл банди по света. Тя има 11 студийни албума, 26 сингъла, включително и общ проект с американската хип хоп група Public Enemy.  Tremonti са американска хеви метъл банда, създадена и оглавявана от вокалиста и китарист Марк Тремонти, познат още като част от рок групите Creed и Alter Bridge. Той е носител на награда Grammy за сингъла на Creed „With Arms Wide Open“, обявен е за „Китарист на годината“ три поредни години от Guitar World, а през 2011 година списание Total Guitar го определя като четвъртия най-велик хеви метъл китарист на всички времена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Anthrax и Tremonti свирят заедно с Iron Maiden на Гребната база\t\t\t"}
{"url": "https://trud.bg/%d1%80%d0%b0%d0%b9%d0%ba%d0%bc%d0%b5%d1%82%d0%be%d0%b2%d0%b5-%d1%87%d0%b0%d0%ba%d0%b0%d1%82-%d1%83%d0%ba%d0%b0%d0%b7%d0%b0%d0%bd%d0%b8%d1%8f-%d0%b7%d0%b0-%d0%bf%d0%b0%d1%80%d0%ba%d0%b8%d1%80%d0%b0/", "text": "Районните кметове на Пловдив чакат указания как да действат с местата за паркиране до блоковете срещу месечна такса от 20 лв., след като текстовете от наредбата, позволяващи това, паднаха в съда. „По наша информация произнасянето на Административния съд не спира изпълнението на наредбата и можем да продължим да раздаваме места, но внасям питане до главния юрист на общината Илиан Иванов и чакаме инструкции”, съобщи за „Труд” кметът на район „Южен” Борислав Инчев. До момента в кметството са подадени над 650 заявления за наемане на паркоместа до жилищните сгради. На 26 януари Административния съд отмени Наредбата за реда и условията за издаване на разрешение за ползване на място общинска собственост на територията на Пловдив с аргумента, че промените са били направени, без да са огласени предварително, както изисква Законът за нормативните актове. Проектонаредбата е била публикувана на сайта на общината, но без мотиви какво налага това и без финансов анализ до какво ще доведат промените. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Райкметове чакат указания за паркирането до блока срещу 20 лв."}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d1%83%d0%b4%d0%b0%d1%80%d0%b8-%d0%b2-%d1%81%d1%82%d1%8a%d0%bb%d0%b1-%d0%b2-%d1%81%d0%be%d1%84%d0%b8%d1%8f-%d0%b8%d0%bc%d0%b0-%d0%bf%d0%be%d1%81%d1%82%d1%80/", "text": "Тежка катастрофа стана преди 10 часа тази сутрин близо до метростанция ”Мусагеница”, предаде  . Причината е несъобразена скорост. Младо момиче е пострадало в инцидента. Шофьорът изпаднал в шок след сблъсъка. Полицията се е отзовала веднага на подадения сигнал. Наложило се е полицаите да срежат катастрофиралия автомобил, за да извадят пострадалата пътничка. Автомобилът, с който се движели двамата се е завъртял и се е ударил в стълб. От КАТ призовават шофьорите да карат внимателно и с по-ниска скорост, тъй като пътните настилки са мокри и заледени, особено в часовете преди обяд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Кола се удари в стълб в София, има пострадала жена"}
{"url": "https://trud.bg/%d0%bd%d0%b5%d0%bf%d0%be%d0%ba%d0%bb%d0%b0%d1%82%d0%b8%d0%bc-%d1%84%d0%b5%d0%b4%d0%b5%d1%80%d0%b5%d1%80-%d1%81-20-%d1%82%d0%b0-%d1%82%d0%b8%d1%82%d0%bb%d0%b0-%d0%be%d1%82-%d1%88%d0%bb%d0%b5%d0%bc/", "text": "Уникалният Роджър Федерер продължава да пише историята на съвременния тенис. На 36 години и половина швейцарецът стана първият мъж с 20 титли от Големия шлем. Преди него постижението са достигали само жени. Рекордьорка е австралийката Маргарет Корт с 24, следвана от американката Серена Уилямс (23) и германката Щефи Граф (22). Маестрото защити титлата си на откритото първенство на Австралия, като на финала измъкна успех в пет сета срещу Марин Чилич (Хърватия) – 6:2, 6:7, 6:3, 3:6, 6:1.  За Федерер това е шести трофей в Мелбърн и по този показател той се изравни с лидерите Рой Емерсън (Австралия) и Новак Джокович (Сърбия). „Толкова съм щастлив, невероятно е! – каза със сълзи в очите шампионът, който почти винаги и твърде сдържан, но сега даде воля на емоциите си. – Спечелването на титлата е продължение на приказката за мен след невероятната 2017 година!“  Миналия сезон Роджър се върна на корта в Австралия след 6-месечно отсъствие и лечение на травма. Тогава той се пребори за трофея в титаничен петсетов сблъсък с Рафаел Надал (Испания). А сега до дуела с Чилич не беше загубил нито сет. Единствено хърватинът успя да му в  вземе два. Двубоят между двамата бе повторение на финала на „Уимбълдън“ през миналата година, спечелен отново от Федерер. „Благодаря на Марин и го поздравявам за невероятния турнир!“, заяви джентълменски Маестрото.  И за пореден път разкри специалното си отношение към Австралия, където преди 18 години открива любовта си в лицето на своята съпруга Мирка Вавринец по време на олимпийските игри Сидни 2000.  „Още тогава разбрах колко обичам Австралия и тениса – продължи Федерер. – Чест е за мен да съм тук и да печеля.“ В Мелбърн швейцарецът изигра 30-я си финал за Големия шлем и се доближи максимално до възможността дна 26 години да стане отново №1 в световната ранглиста. Маестрото е и вторият най-възрастен шампион след австралиеца Кен Роузуол, ликувал на Аустралия оупън на 37 години и 62 дни през 1972-а. От понеделник Федерер запазва второто си място в света, а Чилич ще се изкачи от шесто на трето. Григор Димитров пък започва седмицата под №4. „Невероятно е какво прави Роджър година след година – каза хърватинът. – Мачът беше труден. Имах минимален шанс през петия сет, но Федерер игра великолепно.“ Същевременно румънката Симона Халеп, която загуби битката за трофея в Мелбърн от Каролин Вожняцки (Дания), прекара нощта в болницата. Бившата №1 била подложена на процедури за възстановяване от дехидратация. Финалът се игра близо 3 часа под парещото слънце и температури над 32 градуса.", "date": "2018.01.28", "title": " Непоклатим! Федерер с 20-та титла от Шлема"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2%d1%8a%d0%b2%d0%b5%d0%b6%d0%b4%d0%b0-%d1%81%d0%b8%d1%81%d1%82%d0%b5%d0%bc%d0%b0%d1%82%d0%b0-amber-alert-%d0%b8%d0%b7%d1%87/", "text": "България получи шанса още в началото на тази година да е една от първите държави в региона, която ще въведе и използва при необходимост системата „AMBER Alert – изчезнало дете“, съобщи МВР. Това се случва благодарение на доброто сътрудничество през последните 4 години между сектор „Киберпрестъпност“ към ГДБОП – МВР и компанията Facebook Inc и в контекста на българското председателство на Съвета на ЕС. „AMBER Alert – изчезнало дете“ представлява система, свързана с приложението на Facebook, която дава възможност на правоохранителните органи да изпратят съобщение, съдържащо актуална снимка и информация за издирваното дете, до всички потребители на социалната мрежа, намиращи се в радиус от 200 км от локацията на изчезване. С над 2 милиарда потребители, този инструмент е изключително силен при издирването на изчезнали деца с опасност за живота и здравето им. Стартът ще бъде даден на пресконференция в ГДБОП, в която ще участват представители на ръководството на МВР и на ГДБОП, както и директорите по сигурността във Facebook Inc за Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " България въвежда системата „AMBER Alert – изчезнало дете“, свързана с Facebook\t\t\t"}
{"url": "https://trud.bg/%d1%86%d0%b5%d0%bb%d1%82%d0%b0-%d0%bd%d0%b0-%d0%b7%d0%b5%d0%bb%d0%b5%d0%bd%d0%b8%d1%82%d0%b5-%d0%bb%d1%8a%d0%b6%d1%86%d0%b8-%d0%b5-%d0%bf%d0%be%d0%bb%d0%b8%d1%82%d0%b8%d1%87%d0%b5%d1%81%d0%ba%d0%b0/", "text": "Зелени лъжи заливат българското публично пространство от два месеца. Манипулациите се леят от телевизионния екран, радиоефира, информационните агенции в интернет и най-вече заливат социалните мрежи. И тази лъжлива кампания, както винаги, когато става въпрос за природата, бе подета от хората, които стоят зад шепата организации от коалицията „За да остане природа в България“. Това обединение на практика е едно с политическа партия „Зелените“. На предсрочните парламентарни избори през март въпросната формация се яви в коалиция с „Да, България“ и ДЕОС. Тази коалиция постигна „впечатляващия“ резултат от 2.96%, въпреки че преди вота нейните представители имаха самочувствието, че вече са им запазени местата в Народното събрание. Останали за пореден път извън НС, зелените продължиха да се занимават със своята стандартна дейност – екологичен рекет. Или с други думи, спиране на инвестиционни проекти от всякакъв клас и вид. Псевдоеколозите действат на широк фронт – блокират инвестиции в туризма (Банско, Витоша), от години бавят изграждането на лот 3.2 на автомагистрала „Струма“ (отсечката през Кресненското дефиле), стопират проекти в сферата на добива на полезни изкопаеми и така нататък. И винаги има протести, както сега за Пирин. Истината е, че зад всички „зелени“ протести е стояла единствено политическа цел, маскирана като екологична кауза. Но този път политическата алчност на псевдоеколозите стигна по-далеч и техните манипулации се превръщат в най-големия им опит за омаскаряване на българската държава пред европейските институции и партньори. Негативите за България не закъсняха – на 17 януари, по време на представянето на приоритетите на страната ни докато тя е председателства Съвета на ЕС, премиерът Бойко Борисов бе атакуван от съпредседателката на групата на европейските зелени Ска Келер по темата за Пирин. Келер преповтори едно към едно лъжите на българските си партньори от ПП „Зелените“. Тя обяви, че след частичното изменение на действащия План за управление на Национален парк „Пирин“, одобрено от правителството на 28 декември, можело да се изсекат 150 квадратни километра вековни гори в Националния парк. „Той забрави да спомене (Борисов – б.а.), че новият план за управление открива възможност да бъдат изсечени вековни гори в този парк върху площ, достигаща 150 кв. км“, заяви след това евродепутатката в интервю за сайта „Дневник“, който  обслужва „зелените“ и разпространява лъжите им. Пред сайта тя обяснява, че се дава и възможност за „разширяване на ски зоните“, тоест ново строителство в големи мащаби. Само в това изказване на Ска Келер има две неистини, които тя е приела на доверие от групата на Тома Белев. В интервюто Келер казва „нов план за управление“ – очевидно тя изобщо не е наясно, че това е частично изменение на действащия план. Новият не може да влезе в сила заради „еколозите“ у нас, които използват всякакви процедурни хватки и до днес успешно блокират приемането на документа. Втората лъжа, вменена на евродепутатката от партньорите й в България е, че промяната в плана „открива възможност да бъдат изсечени вековни гори в този парк върху площ, достигаща 150 кв. км“ и „разширяване на ски зоните“, като така ще може да се строи. Площта на НП „Пирин“ е 403 квадратни километра, тоест според Келер и българските зелени в близо половината парк вече може да се сече и да се строи. Както няколко пъти каза и министърът на околната среда и водите Нено Димов, едва ли има човек, който може да повярва, че това ще се случи, защото става дума за територия колкото Варна и Пловдив взети заедно. Отделно става въпрос за Национален парк, където българското законодателство е едно от най-строгите в регламентите за позволената човешка дейност. Всъщност каква е манипулацията за строителство и сеч в половината  (48%) от НП „Пирин“? С решението си от 28 декември кабинетът редактира текст в частта „Норми, режими, условия и препоръки за осъществяване на дейностите“. За тази част е отговарял тогавашният шеф на Природен парк „Витоша“ Тома Белев, който в момента е един от водачите на протестите. В точка 1 от „Норми и режими“ пишеше, че се забранява „строителство на нови и разширяване на съществуващи ски-писти и съоръжения“. На 28 декември министрите одобриха корекцията и точката вече забранява „строителство на нови и разширяване на съществуващи ски писти и съоръжения, освен допустимите в съответните зони“. Тоест ски зона „Банско“, която е 2.2% от парка и ски зона „Добринище“, която е 0.6%, и двете общо 2.8 на сто, ще могат да се модернизират. В останалите 97.2% от НП „Пирин“ забраната остава. Така че само в 2.8% от парка ще могат да се реализират инвестиционни намерения, което в случая дава възможност за изграждането на втора кабинкова линия над Банско, необходима за развитието на зимния туризъм в региона. Другата лъжа на „зелените“ е, че в изменението на плана не трябвало да се прави такава промяна. Те настояват да се запишат само думите „втори кабинков лифт“. Това обаче е конкретно инвестиционно намерение, каквото по закон не може да има в План за управление. Ако втората въжена линия над Банско бъде записана, това веднага ще се обжалва и то от самите зелени. Текстът ще падне в съда, тъй като се нарушава законодателството. Откъде идват останалите 45% и се стига до лъжливия извод, че 48 на сто от Пирин ще бъдат изсечени и застроени? На 28 декември правителството одобри корекция в точка 14, която се отнася за Зона ІІ А на НП „Пирин“, заемаща 45% от неговата територия и отредена за опазване на горските екосистеми и отдих. В точка 14 се регламентира каква човешка дейност може да се извършва в Зона II A, като промяната е, че вече може да се правят и „водохващания“. Заради тези водховащания, които според закона могат да са само за питейни нужди, в Таблица 32 също бе направена промяна – според нея в Зона II А строителството, ремонтът и реконструкцията стават потенциално осъществима дейност. Зелените размахват таблицата и лъжат, че в 45%  от НП „Пирин“ (Зона II A) вече е позволено строителството и като добавят 2.8 на сто от ски зоните „Банско“ и „Добринище“, стигат до сметката от близо 48 процента. Но премълчават факта, че таблицата е свързаната с точка 14, където са позволени само водохващания – единствено такива ще могат да се изграждат и то за питейни нужди. Това едва ли е обяснено на Ска Келер и показва как псевдоеколозите вече манипулират представители на ЕП. Манипулирана се оказа и евродепутатката Карин Каденбах от Прогресивният алианс на социалистите и демократите, която миналата седмица в Брюксел опита да убеди министъра на околната вода и водите Нено Димов, че половината Пирин планина ще бъде застроена и изсечена след промените в Плана за управление. В отговор Димов цитира еврокомисаря по околна среда Кармену Вела, който вече заяви, че няма нарушения на европейските закони в Пирин.  Водачите на протестите, замаскирани като „спасяване на Пирин“, са категорични, че нямат нищо общо с политиката. Истината е съвсем друга и зад нея прозира огромна политическа алчност. В телевизионния ефир един от лидерите на „зелените“ – Андрей Ковачев, обяснява че трите партии – Да, България, ДЕОС и ПП „Зелените“, нямат връзка с протестите. Още преди решението за частичното изменение да бъде прието, рамо до рамо с Ковачев и Белев бе лидерът на „Да, България“ Христо Иванов. С още 20-тина души те опитаха да окажат натиск на кабинета с протести в дните, преди да бъдат одобрени корекциите.  Какво казват фактите  – на предсрочния парламентарен вот на 26 март Тома Белев, Андрей Ковачев, Петко Цветков, Борислав Сандов, Петър Кърджилов, Андрей Ралев, Александър Дунчев, които сега са само еколози и съпричастни към организацията на шествията, бяха в листите на Движение „Да, България“ – коалицията от трите партии, спомената в началото на този текст. Тези хора до днес остават неуспели депутати, събрали смешен брой преференции. На последния протест някои от хората започнаха да усещат, че са подведени, след като Борислав Сандов държа политическа реч. В нея се похвали как ПП „Зелените“ вкарали казуса в ЕП и вече там знаели как правителството унищожава Пирин. Така на практика той призна, че формацията играе основна роля в организацията на лъжливата кампания. След речта на Сандов в социалните мрежи се появиха коментари от хора, шествали из София за да „спасят“ Пирин. Според тях този човек прилича повече на професионален политик, отколкото на гражданин, загрижен за планината. Появата на професионални протестиращи като Асен Генов и Манол Глишев също започна да отблъсква тези, които наистина смятат, че протестите са заради Пирин. Показателно бе изказването на Глишев в четвъртък, когато се състоя протест. По мегафона той се обърна към събралите се с думите „Хайде, вместо да ми слушате приказките, блокирайте бул. „Дондуков“. Хайде, бе, да ви еба майката, блокирайте“. Агресията показва отчаянието на „зелените“, които вече нямат полезен ход в своя полза, защото лъжите им започват да излизат наяве. Правителството прозря измамата и очевидно няма намерение да се отказва от развитието на зимния туризъм, както предходни управления правеха под натиска на зелените лъжци. Кабинетът получи подкрепата на работодателските организации, които обявиха в декларация, че от години зеленият рекет спира развитието на икономиката. Борисов и министрите му имат одобрението на всички кметове от Благоевградска област – регион, чийто поминък зависи основно от зимния туризъм. На 11 януари хиляди хора планинските общини излязоха на шествие в София, за да кажат „Да“ на промяната и да подкрепят Министерския съвет. Това хвърля зелените в потрес и те разчитат основно на клеветническата си кампания срещу българската държава, разчитайки, че докато тя е начело на Съвета на ЕС, е уязвима за черния пиар За нещастие на еколозите, които се разкриха като политици, номерът им няма да мине. Защото фактите показват, че са просто една групичка, желаеща власт на всяка цена.", "date": "2018.01.28", "title": " Целта на зелените лъжци е политическа\t\t\t"}
{"url": "https://trud.bg/184-%d0%b4%d0%b5%d1%86%d0%b0-%d1%87%d0%b0%d0%ba%d0%b0%d1%82-%d0%bc%d1%8f%d1%81%d1%82%d0%be-%d0%b2-%d1%8f%d1%81%d0%bb%d0%b8-%d0%b8%d0%bb%d0%b8-%d0%b3%d1%80%d0%b0%d0%b4%d0%b8%d0%bd%d0%b0-%d0%b2-%d0%bf/", "text": "184 деца в Пловдив чакат за място в ясли или градина. Това става ясно от резултатите от второто за годината класиране в детските заведения, приключило в края на миналата седмица. Документи за кандидатстване са подали родителите на 436 малки пловдивчани, а обявените свободните места са били 252. Най-голям е бил напливът към яслените групи, постъпилите заявления за класиране в тях са 297. Следват желаещите да бъдат приети в първа група на детска градина – 106, за втора са кандидатствали 14 деца, други 19 са поискали да бъдат записани за  предучилищна подготовка. Класираните са само 77 и така остават 175 вакантни места. Причината е, че незаетите места често са в райони, отдалечени от дома или работата на родителите, и те не записват децата си, преди да са пробвали да „пробият” в някое от следващите класирания. Картината е динамична, защото все още е ясен точният брой на децата, които ще търсят място в градина, без досега да са ходили на ясли. За малчуганите, навършващи 3 години през 2018-а, вече се приемат документи за първото основно класиране, което ще бъде на 17 май. Родените през 2015-а могат да участват и в текущите класирания от месеца, в който стават на 3 години. Ако бъдат приети, те ще бъдат записани при 4-годишните, а през септември ще бъдат преместени в новите групи с деца от техния набор.  Следващото текущо класиране ще е на 13 февруари.", "date": "2018.01.28", "title": " 184 деца чакат място в ясли или градина в Пловдив\t\t\t"}
{"url": "https://trud.bg/%d0%b3%d0%bb%d0%b0%d1%81%d1%83%d0%b2%d0%b0%d1%82-%d0%b1%d1%8e%d0%b4%d0%b6%d0%b5%d1%82%d0%b0-%d0%bd%d0%b0-31-%d1%8f%d0%bd%d1%83%d0%b0%d1%80%d0%b8-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2/", "text": "Бюджетът на Пловдив за 2018 г. ще се обсъжда и гласува на сесия на Общинския съвет на 31 януари. Местните данъци през т. г. остават без промяна, повишават се обаче някои такси. Сред тях са паркирането в Синята зона, което става 2 лв. на час, с 20 на сто поскъпва и ползването на общински площи за маси за сервиране на открито и за рекламни кампании. Държавата субсидия за Пловдив през 2018-а бележи ръст от над 17 600 000 лв. спрямо предходната година. Увеличението е основно за да компенсира вдигането на минималната работа заплата от 460 на 510 лв. С минимално възнаграждение са работещите в предприятия като „Чистота” и „Градини и паркове”. Общият бюджет на Пловдив ще е 321 294 323 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Гласуват бюджета на 31 януари на Пловдив"}
{"url": "https://trud.bg/%d0%b4%d0%be%d0%bc%d1%83%d1%81%d1%87%d0%b8%d0%b5%d0%b2-%d0%b8%d0%b7%d0%b3%d0%bb%d0%b5%d0%b4%d0%b0-%d0%bf%d0%be%d1%80%d0%b0%d0%b6%d0%b5%d0%bd%d0%b8%d0%b5-%d0%bd%d0%b0-%d0%bb%d1%83%d0%b4%d0%be/", "text": "„Лудогорец“ допусна първа загуба по време на подготвителния лагер в Белек, Турция. „Орлите“ паднаха с 2:3 от казахстанския „Кайрат“. Шампионът на България поведе с 2:0 до 10-ата минута чрез голове на Върджил Мисиджан, но допусна пълен обрат. А всичко това се случи пред погледа на собственика на клуба Кирил Домусчиев. Следващата проверка на „зелените“ е още днес с естонския „Балтика“.", "date": "2018.01.28", "title": " Домусчиев изгледа поражение на „Лудогорец“ в Турция"}
{"url": "https://trud.bg/%d0%b3%d1%8a%d0%bb%d1%8a%d0%b1%d0%b8%d0%bd%d0%be%d0%b2-%d1%81-20-%d0%bc%d0%b8%d0%bd%d1%83%d1%82%d0%b8-%d0%bd%d0%b0%d0%bf%d0%be%d0%bb%d0%b8-%d0%be%d1%82%d0%bd%d0%be%d0%b2%d0%be/", "text": "Андрей Гълъбинов игра 20 минути за „Дженоа“ при загубата с 0:1 от „Удинезе“. Нападателят влезе като резерва на мястото на Давиде Берсачи, но не успя да помогне на тима си. В друг мач от кръга „Наполи“ надви с 3:1 „Болоня“ и си върна лидерската позиция. „Интер“ не успя да победи в шести пореден мач след 1:1 със СПАЛ, а „Фиорентина“ падна тежко с 1:4 като домакин на опашкаря „Верона“. Александър Тонев пък не бе в групата на „Кротоне“ при 1:1 с „Каляри“.", "date": "2018.01.28", "title": " Гълъбинов с 20 минути, „Наполи“ отново на върха"}
{"url": "https://trud.bg/%d0%b8%d0%b7%d1%81%d0%bb%d0%b5%d0%b4%d0%be%d0%b2%d0%b0%d1%82%d0%b5%d0%bb-%d0%bd%d0%b0-%d0%bc%d0%be%d1%81%d0%b0%d0%b4-%d0%bf%d0%b5%d1%82%d1%8a%d1%80-%d1%85%d1%80%d0%b8%d1%81%d1%82%d0%be%d0%b2-%d1%80/", "text": "Показно разстреляният в София бизнесмен Петър Христов е споделял, че „кариерата” му е започнала като част от руския спецназ, където е бил с офицерски чин. Това разказа пред   проф. Михаел Бар-Зоар, журналист, бивш депутат в израелския Кнесет и изследовател на МОСАД. Той определи Христов като „много добър приятел” и допълни, че е трябвало да му гостува в началото на тази година. Проф. Бар-Зоар разказа за свой разговор с него, състоял се в Париж в Деня на Холокоста. „Петър ми разказа за своето минало като офицер в спецназ в Русия. Той започна своята кариера в Москва, в спецназа – това го чух за пръв път от него”, разказа професорът. Христов му разказал как живеел в Москва, участвал в операции на спецназа, после бил охранител на бар, купил бара: „Той не беше човек, който търси да се хвали, после разбрах, че с други хора не е говорил за това”. Професорът беше категоричен, че няма никакво обяснение защо Петър Христов е бил убит. Това не е единствената му връзка с нашата страна. Роден в България, той е пряк свидетел на спасяването на българските евреи. Определя двете години, прекарани в с. Горско Сливово като най-хубавите от живота си: „Бях едно разглезено хлапе от София, докараха ме там при селяните, истинските хора, животните, отнасяха се прекасно”. Той беше категоричен, че „всички слоеве от българския народ” са застанали зад каузата за спасяване на евреите. Това се е усетило даже в действията на профашисткото мнозинство в парламента: „Те казаха „Ние обичаме Германия, съюзници сме, обаче не пипайте нашите евреи!”. Именно с издирването и ареста на един от главните виновници за Холокоста – Адолф Айхман, МОСАД след войната прави една от най-успешните си операции. До нея проф. Бар-Зоар поставя и друга – ликвидирането на „Черния септември”, групировката, отвлякла и убила израелски атлети по време на олимпиадата в Мюнхен. „Понеже тези хора трябва да бъдат убити, понеже имате позволение да убивате, хората в МОСАД трябва да са най-моралните хора”, категоричен е професорът, който е бил биограф на Давид Бен Гурион и Шимон Перес. Признава си, че е бил озадачен от информацията, че ЦРУ е превеждало на йорданския крал Хюсеин по 1 млн. долара всяка година в продължение на 20 г. „В тайния свят винаги има изненади”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Изследовател на МОСАД: Петър Христов разказа, че е бил в руския спецназ"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d0%bf%d0%be%d0%bd%d0%b5-5/", "text": "Заради замърсяване на въздуха в София, за първи път вчера столичани имаха възможност да пътуват със “зелен билет”. Срещу 1 лв., превозният документ позволява придвижване по всички линии на градския транспорт. Мярката се въвежда за да се намали замърсяването на въздуха от автомобили и повече хора да ползват градския транспорт.   Техниците от ВВС направиха чудо, за да вдигнат един от трите приземени от доста време военно-транспортни самолета “Спартан”, които са на въоръжение. Контролният полет със самолет с борден № 072 бе през уикенда, научи “Труд”. Авиаторите работиха денонощно, за да сглобят неизправната машина. Те приложили метода на “канибализма”, т.е. свалят се части от аварирал самолет и се слагат на друг, за да може да лети.   Работодателите излизат на протест заради поскъпването на тока на едро. На 28 февруари, сряда, от 11 часа, в София ще се проведе протест под надслов “”НЕ” на далаверите в енергетиката!”. За това се договориха национално представителните организации на работодателите, обединени в АОБР – Асоциация на индустриалния капитал в България (АИКБ), Българска стопанска камара (БСК), Българска търговско-промишлена палата (БТПП) и Конфедерация на работодателите и индустриалците в България (КРИБ). Протестите в защита на Пирин всъщност са плод на политическите амбиции на зелените и хората, които излизат на улицата, вече усещат, че са употребени от шепата псевдоеколози.     Интервю с главниятсекретар на Българския лекарски съюз д-р Стоян Борисов         Крайно време е по примера на САЩ да се приеме закон, силно ограничаващ произвола на НПО-та – анализ на д-р Илия Илиев       Говорят за професио­нализъм, а имат наум политиката – коментар на Иван Гарелов         Виорика Дънчила може да се окаже кукла на конци – коментар на Мартина Ганчева          ", "date": "2018.01.28", "title": " Вижте акцентите от броя на „Труд“ в понеделник, 29 януари 2018"}
{"url": "https://trud.bg/%d0%bd%d0%b8%d0%ba%d0%be%d1%81-%d0%b0%d0%bd%d0%b0%d1%81%d1%82%d0%b8%d0%b4%d0%b8%d1%81-%d0%b5-%d1%81%d0%bf%d0%b5%d1%87%d0%b5%d0%bb%d0%b8%d0%bb-%d0%bf%d1%8a%d1%80%d0%b2%d0%b8%d1%8f-%d1%82%d1%83%d1%80/", "text": "Екзит половете от президентските  , подадени от държавната медия, показват, че настоящият президент Никос Анастасиадис ще отиде на втория тур, заедно с независимия кандидат Ставрос Малас, подкрепен от комунистическата партия АКЕЛ, пише гръцкото електронно издание Kathimerini. Според екзит пола на държавната медия RIK, след края на гласуването в неделя, Анастасиадис води с от 38 до 42 процента от гласовете, следван от Малас с 27-31 процента. Николас Пападопулос, лидер на дясноцентриската партия ДИКО и син на бившия кипърски президент Тасос Пападопулос, остана на третото място с от 21,5 до 24,5 процента от гласовете. Кипърците гласуват за нов президент, с надеждата, че той ще преодолее годините на провали в разрешаването на проблема за етническото разделение на островната нация и ще постигне икономически успехи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Никос Анастидис е спечелил първия тур на президентските избори в Кипър"}
{"url": "https://trud.bg/%d0%b1%d0%b8%d0%bb%d0%b5%d1%82%d1%87%d0%b5-%d0%b7%d0%b0-%d0%bb%d0%b5%d0%b2%d1%87%d0%b5-%d1%81%d1%80%d0%b5%d1%89%d1%83-%d0%bc%d1%80%d1%8a%d1%81%d0%bd%d0%b8%d1%8f-%d0%b2%d1%8a%d0%b7%d0%b4%d1%83%d1%85/", "text": "Заради замърсяване на въздуха в София, за първи път в неделя столичани имаха възможност да пътуват със “зелен билет”. Срещу 1 лв., превозният документ позволява придвижване по всички линии на градския транспорт.  Мярката се въвежда за да се намали замърсяването на въздуха от автомобили и повече хора да ползват градския транспорт. Въвеждането й не е тествано и се прилага за първи път. Столичният общински съвет взе решение за мярката миналия четвъртък. Тя е част от плана на общината за намаляване на нивата на фините прахови частици в дни, в които те са превишени. Според правилата, приети от Столичният общинския съвет, мярката влиза в сила ако има превишение на концентрациите на фини прахови частици над 200 микрограма на кубичен метър, при норма от 50 микрограма на денонощие. Такива превишения трябва да се отчетат в поне две от градските станции за исмерване в два последователни дни, или в 4 от станциите за един ден. Ако има такива превишения, на следващия ден общината въвежда мярката “зелен билет”. Така ако, например, в понеделник има прогноза, че във вторник ще има сериозни превишавания от 4 станции, и във вторник тя се потвърди, в сряда кметът въвежда “зелен билет”. Вчера мярката се въведе, защото предишните два дни е имало превишаване на нормите в три станции. По данни на Столичната община, на 26-ти януари станцията в “Павлово” е отчела превишение на концентрациите на фини прахови частици над 200 микрограма на куб. ме. Тази в “Младост” е показала 230 микрограма на куб. м., а тази в “Хиподрума” – 240 микрограма на куб. м. На следващият ден и в трите станции отново имаше превишаване. Днес превишаване не се очаква. Прогнозата за времето показва, че следващите дни замърсяванията ще се оталожат, обясни синоптикът Петър Янков. Над 10 хил. “зелени билета” са продадени от пускането им вчера сутринта до 15 ч., каза столичният кмет Йорданка Фандъкова. “Навсякъде хората имат възможност да купят тези билети. Там, където свършат – при шофьорите или на касите, се зарежда отново. Има готовност и от транспортните оператори, ако някъде има прекалено голям интерес към пътуването с градски транспорт, да може да се увеличават линиите”, коментира Фандъкова. Тя посочи, че има ясни правила за това кога може да се въвежда зелената абонаментна карта. “Снощи до късно работиха колегите, за да може да изчислят вчерашните превишения (на фини прахови частици във въздуха – бел. ред.), за да може да бъде законосъобразно моето решение. Въпреки че прогнозата за днес беше по-добра, все още виждаме, че не се е реализирала и аз мисля, че съвсем навреме беше въвеждането на билета”, обясни Фандъкова. Метрото е най-големият транспортен и екологичен проект за града, който безспорно променя облика му. Това заяви кметът на София Йорданка Фандъкова вчера по повод официалните чествания за 20-годишнината от пускането на метрото в столицата. “Имаме 2 метролинии и сме на средата на строителството на третата. Вълнуващо е 20 години след пускането на първия участък да можем да отчетем един от най-важните факти – знаковият проект за метрото не спира, а продължава. За мен това е най-важното от първия ден, в който станах кмет. Заявих ясно, че метрото ще продължи да се развива и се надявам всички да мислят така. Благодарна съм, защото получаваме огромна подкрепа това да се случва”, обясни градоначалникът. Фандъкова допълва, че “не можем да си представим развитието на града ни без метрото, не само по отношение на транспорта” и че “днес то заема 34% от градския транспорт”.  По думите й до този момент над 340 хиляди души дневно използват метрото, за да се придвижват в града. “Това помага да се спестяват около 75 000 тона вредни емисии годишно. С построяването на третата линия на метрото очакваме спестяване на около 90 хиляди тона вредни емисии”, уточни Фандъкова. Според изпълнителния директор на “Метрополитен” инж. Стоян Братоев пък след завършването на цялата трета линия се очакват още 170 хиляди софиянци да започнат да използват метрото за начин на придвижване из града. “Ако има нещо модерно в страната, то това е метрото”, казва още Братоев. Има достатъчно отпечатани зелени билети, и служители на Центъра за градска мобилност, готови да зареждат касите, където те са свършили. Това обясни шефът на Центъра за градска мобилност Христиан Петров във връзка с това, че вчера се въведе “Зелен билет” на стойност от 1 лв. на ден, който важи за всички линии на градския транспорт в столицата. “Има разпространени билети, които важат за цялата градска линия. Те се продават във всички каси на ЦГМ, метрополитен и водачите на тролиеи, автобуси и трамваи. Има отпечатани напълно достатъчно, така че няма притеснение че ще свършат. Виждаме, че някои автобуси в някой момент няма достатъчно, тогава веднага се изпращат линейни контрольори от ЦГМ, които им доставят допълнително”, обясни пред “Труд” Петров.  Голям бе интересът към специалните “зелени билети” от страна и на пътуващите в автобусите на градския транспорт. Още от сутринта софиянци са разпитвали как могат да се сдобият с него, а до обяд на места вече били свършили. Това коментират шофьори на превозни средства от столичния градски транспорт пред “Труд”.  Специалните “зелени билети” били връчвани на шофьорите от служители на отделните гаражи още преди потеглянето тръгването им на смяна или на последните спирки на линията. Шефът на транспортната комисия в Столичният общински съвет Екатерина Йорданова пътува в метрото със “зелен билет”.  Вчера мярката беше въведена за да се повиши качеството на въздуха в столицата, който предните два дни бе замърсен. Йорданова показа превозният документ пред “Труд” и разказа мнението си за мярката, в чието приемане от СОС миналата седмица тя самата е участва: “Мярката според мен работи. Смятам, че въвеждането на “зелен билет” е много добра инициатива и ще проработи и ще насърчи хората. Мисля, че е интересен самия билет. Аз винаги съм била от хората, които вярват, че такива проблеми като проблемите с климата, сред които е и този с въздуха, не могат да се оправят само с административни мерки. Трябва да се решават много с гражданите. Всеки трябва да участва в борбата с тези проблеми. Трябва да разберем, че когато има проблем трябва да го решаване всички в общност. Аз се радвам, че толкова бързо успяхме да въведем “зеления билет” и вярвам, че достатъчно сме го популяризирали.”, разказа Йорданова.  По време на анкета на “Труд”, проведена в столичното метро, една от пътничките на има Людмила сподели, тичайки за да хване влака, че си е купила “зелен билет” и специално е оставила автомобила си, за да може да се придвижи с метро и да не замърсява въздуха. И други граждани в споделиха, че са оставили колите си за да пътуват с градски транспорт.  “Не съм си взела зелен билет, имам карта, но мисля, че въвеждането на зеления билет е доста добро като мярка”, обясни Калина. “Аз пътувам с карта, но мярката за зеления билет е добра. “, каза Цветанка. “Повече се прави пропаганда отколкото реално да има нещо”, смята пък Иван.", "date": "2018.01.28", "title": " Билетче за левче  срещу мръсния въздух в София\t\t\t"}
{"url": "https://trud.bg/%d1%8f%d0%bd%d0%ba%d0%be%d0%b2-%d0%bd%d0%b0-%d1%81%d0%b0%d0%bd%d1%82%d0%b8%d0%bc%d0%b5%d1%82%d1%80%d0%b8-%d0%be%d1%82-%d0%bf%d0%be%d0%b4%d0%b8%d1%83%d0%bc%d0%b0/", "text": "Радослав Янков остана на сантиметри от подиума във втория паралелен гигантски слалом от Световната купа по сноуборд в Банско. Носителят на малката кристален глобус в дисциплината направи силно състезание и стигна до максималните 4 спускания, които вдигнаха на крака препълнените трибуни на Бъндеришка поляна. За разлика от провала в петък, когато не успя да преодолее квалификацията, сега чепеларецът кара значително по-стабилно и след 4-о време в първия манш се нареди 7-и според общото време. Това му даде право да избира трасе в първия си дуел с Каспар Флюч (Швейцария) и той предпочете червеното, доказало се като по-бързо. Първите метри обаче опънаха нервите на зрителите, тъй като Янков на няколко пъти бе пред падане. Българският ас обаче се задържа на дъската, за да изпревари с близо секунда съперника. Друга добра новина бе отпадането на австрийската звезда Бенямин Карл от Рок Маргуч. Така Янков получи шанс за ново каране сред червените врати и словенецът нямаше късмет. На полуфинала обаче съперник бе Едвин Корати, доказал отличната си форма с трето място в петък. Радо даде всичко от себе си, но италианецът устоя на натиска и пресече първи финала. По подобен начин се разви и малкият финал срещу австрийския терминатор Андреас Промегер. Така Янков се размина с втори подиум за сезона след второто място в Рогла (Словения) преди седмица, но четвъртата позиция сега е вторият му най-добър резултат тази зима.  Победата грабна лидерът в генералното класиране Невин Галмарини (Швейцария), който направи 4 безгрешни спускания по коварното трасе, завършили с убедителен успех срещу Корати във финала. „Ако може да си представя съвършеното състезание, щеше да е това – заяви швейцарецът. – От самото начало усетих, че всичко работи перфектно. Имах контрол върху каранията си. Но сезонът става все по-равностоен. Ето, че и Янков се завърна сред кандидатите за подиума.“  При жените победата грабна олимпийската шампионка от Сочи 2014  Юлия Дуймовиц (Австрия), която остави след себе си германките Рамона Хофмайстер и Зелина Йорг. Неделният ден бе доста по-добър за българските сноубордисти в сравнение със старта на надпреварата в петък. Радослав Янков стигна до полуфиналите, а представителката ни при жените Теодора Пенчева даде 25-о време в квалификацията.  „Много съм доволен, че завърших състезанието по този начин – заяви Янков. – Разбира се, можеше и по-успешно, ако бях направил по-добра квалификация, за да избирам трасе. Толкова много хора ме подкрепят и очакват много от мен. Искам да им благодаря и сега да отида на олимпиадата с по-малко напрежение.“ Станислав Вангелов зае 46-о място в квалификацията, непосредствено след него остана Михаил Кръшняк, а Димитър Ганичев завърши 52-и, последен от финиширалите.  Георги Атанасов, треньор на Янков, обеща няколко дни почивка за състезателя преди пика на сезона – зимните олимпийски игри в Пьонгчан (9 – 25 февруари). „Доволен съм, защото тази година напрежението е много по-голямо – призна Джоко. – Радо успя да се закачи и да направи добро каране, с което показа, че е част от световния елит. Сега ще имаме няколко дни почивка, тъй като месецът беше много тежък – непрекъснато пътувания и стартове.“", "date": "2018.01.28", "title": " Янков на сантиметри от подиума"}
{"url": "https://trud.bg/%d0%bf%d0%be%d0%ba%d0%b0%d0%b7%d0%b2%d0%b0%d1%82-%d0%b7%d0%b0%d1%85%d0%b0%d1%80%d0%bd%d0%b8%d1%82%d0%b5-%d1%88%d0%b5%d0%b4%d1%8c%d0%be%d0%b2%d1%80%d0%b8-%d0%bc%d0%be%d1%8f%d1%82%d0%b0-%d0%b1/", "text": "Захарните творения на колаборация „Моята България” ще бъдат показани в изложба в Двореца в Балчик в началото на сезона –през месец май.Исторически личности, архитектура, бит, фолклорно богатство от захар за първи път в цяла България ще бъдат показани на живо в бившите покои на румънската кралица Мария. Църквата “Свети Стефан”, но в нейния захарен вариант, идва от Истанбул специално за откриване на изложбата. Кулинарният шедьовър на габровката Мария Озтьорк е създаден по случай реставрирането на Желязната църква и е бил представен на официалния обяд в Българската Екзархия, даден по случай завършването на реставрацията на българската църква, съобщиха от пресцентъра на културния институт край морето. Проектът „Моята България” беше иницииран миналата година за 24 май от самата Мария Озтьорк, която от години живее в Истанбул и е част от националния отбор на Турция по сладкарство. През ноември 2016 г. тя печели златен медал на изложението Cake International в Бирмингам. Около 50 културни и артсъбития се очакват през сезон 2018 в Двореца в Балчик. През февруари и март в галерия “Тихото гнездо” ще бъде показана фото-документална изложба “Васил Левски” и акцент в нея ще е знамето на Карловския революционен комитет, което се съхранява в Национален музей “Васил Левски”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Показват захарните шедьоври „Моята България”  в Двореца в Балчик"}
{"url": "https://trud.bg/%d0%b1%d0%b5%d0%b7%d0%ba%d1%80%d0%b0%d0%b9%d0%bd%d0%b0%d1%82%d0%b0-%d1%81%d1%82%d1%8a%d0%bb%d0%b1%d0%b0/", "text": "В началото на 90-те години австрийският икономист Фридрих Хайек и неговата компания „Мон Пелерин“ измислиха нова социална философия, според която всеки човек трябва да възприема себе си като бизнес и глава на корпорацията „Аз“. Тази философия оказа огромно въздействие върху организацията на работните места в Европа, на отношението към самата работа и планирането на кариерата. Така че в центъра на кариерното развитие застана идеята за уволнение. Ще разкажем защо в това няма нищо лошо. До неотдавна хората преди всичко оценяваха дългосрочните бонуси, които им се предлагат от работодателя. Но ситуацията се промени. На челно място излезе краткосрочната изгода, а това се отрази на отношението на работодателите към служителите. Един ден American Airlines, прецени че сегашното ниво на заплатите на служителите й не е достатъчно конкурентно и реши да го увеличи, като насочи паричните потоци към служителите си, а не към акционерите. Крайният резултат беше рязък спад в стойността на акциите й. След този случай компаниите се опитват да платят на служителите си възможно по-малко и да ги наемат за кратко време, за да държат висока цена на акциите си. В крайна сметка „еднократните“ работници са най-подходящи за краткосрочни задачи. Компаниите не говорят за това, но се опитват да наемат служители, от които след това по-лесно ще се освободят, без много шум и дългосрочни задължения. Най-добрият кандидат е човек, който работи, за да може по-късно да се уволни. Поддръжниците на идеята, че всеки трябва да е глава на корпорацията „Аз“, се отнасят към тази ситуация нормално. Та нали кариерата е поредица от заетост в различни компании. Служителите промениха отношение си към работата и мислят за това как да изградят кариерата си в един нов свят, където няма специални бонуси. Така човек може да разбере своята стойност на пазара на труда, само ако търси работа и след това да я смени с друга. Това мислене е характерно за работещите в офис, където работят известно време там, а след това се установят на друго място. Но как влияе това на работата? Първо, хората оценяват качеството на работата още по време на търсенето й. Преди за добра работа се считаше всяка една, за която се получаваше добра заплата, с удобно местоположение, с приятен шеф и колеги и с ясни перспективи за кариерно развитие. Сега добра работа е тази, на която вие можете да се подготвите за работа в друга компания. Работата трябва да ви помогне да придобиете уменията, които ще са ви полезни в бъдеще. Вие трябва да придобиете универсални умения, а не само тези, които са свързани със спецификата на фирмата. Работата не бива да е обвързана с настоящата ситуация. Ако работите толкова много, че нямате време да си потърсите нова работа, това е лоша работа. Добрата работа винаги ще ви доведе до следващата в друга компания. Изберете работа, в зависимост от това колко добре ще бъде за вас, ако си тръгнете оттам. Това отношение влияе и върху ръководството. Добрият мениджър не е този, който да казва на всички какво да правят, а този, който помага на служителите си да придобият умения за следващата им работа. Обучаващ начинаещи в Бъркли сподели, че когато в неговата група идва новак, той му казва следното: „Вие не работите за мен, аз работя за вас. Работата ми е да ви осигуря условията за ефективна работа. Един ден ще ни напуснете, защото ви предстои дълъг път на кариерно развитие. Всички ние сме сменили много работи. Когато ти поискаш да напуснеш, аз мога да ти помогна да намериш ново работно място.“ Новият подход промени и отношението към задачите. Служителите се стараят да се концентрират върху задачи и проекти, които ще им помогнат да намерят място в друга компания. Социологът Линус Хуанг забелязва тази промяна в Силициевата долина, където е работил, когато Java започва да се превръща в популярен програмен език, когато преди стартирането му основно се е използвал езика C++. Но служителите са искали да преминат към Java, защото познанията им за него биха им били полезни при следващата им работа. Работниците започнали да оценяват проектите си в зависимост от това дали това ще им помогне да подобрят умения си в Java, а мениджърите трудно намирали хора, които с готовност са изпълнявали ежедневни задачи на C++. Променят се и взаимоотношения в колектива. Сега не всеки се задържа дълго на своята работа. Преди, за да се изкачи човек по кариерната стълба, беше необходимо да работи стабилно и упорито, да не привлича много внимание и да поддържа добри отношения с началството. Сега този метод не работи, а по-важно е да се правят запознанства, защото при търсене на работа, наличието на връзки в компанията може да изиграе решаваща роля. Когато разберете, че можете да напуснете по всяко време, вие имате друг подход към работата и работното си място. Затова фирмите търсят нов начин за осъществяване на емоционална връзка с компанията. Отдел „Човешки ресурси“ на една американска компания призна, че е по-склонна да наема хора, обичащи работа си, отколкото тези с повече опит. Неопитен работник винаги може да бъде обучен, а любовта към работата му ще гарантира по-дълъг престой в компанията. Любопитното е, че любовта към работата е ограничена само до задачите и придобиването на определени умения. Служителите харесват работата си, но не и компанията, за която работят. Те са по-мобилни. Готови са по всяко време да отидат в друга компания, където ще продължават с любимата си работа. Или просто казано, ако обичате работата си, но не ви харесва мястото, е по-лесно да отидете някъде другаде.", "date": "2018.01.28", "title": " Безкрайната стълба\t\t\t"}
{"url": "https://trud.bg/%d0%b3%d0%b5%d1%80%d0%b8-%d0%b4%d0%be%d0%bd%d1%87%d0%b5%d0%b2%d0%b0-%d1%81%d1%82%d0%b8%d0%b2%d1%8a%d0%bd-%d1%81%d0%b5%d0%b3%d0%b0%d0%bb-%d1%81%d0%b5-%d0%bf%d1%80%d0%be%d0%b1%d0%b2%d0%b0-%d1%81-%d0%bc/", "text": "– Моята най-голяма задача през 2018-та е да правя още по-колоритни и интересни материали за предаването ми “Карамел” като за тази цел вече ще има кадри и репортажи от чужбина. Сега заминавам за Тайланд, Виетнам и Сингапур, където ще снимаме начина на живот там, който е много интересен. За Тайланд знаем, че е брутална секс дестинация, но там има и много други любопитни неща, като муай тай бойците например. Отивам за няколко седмици, като ще съчетая почивката със снимки за предаването. Наскоро станах лице и на един бижутериен гигант, билбордовете на който вече са в цяла София. Предстои ми и участие в “Черешката на тортата”, а през март ще бъда водеща на церемонията “Златна игла” на проф. Любомир Стойков. Сега подготвям премиерата на новата ми детска книжка – “Приказни истории – вентилатор”. – О, Америка е друго измерение и е трудно да се сравни с живота тук, но си има както позитивни страни, така и негативи. Това, което много ми харесва там, а го няма у нас, е, че хората много си помагат, винаги са усмихнати и те питат – “Как си”, а тук всеки е забил нос в земята, гледа своите си проблеми и не обръща внимание на околните. Прави ми впечатление също, че тротоарите там са толкова добре направени и дори хора с увреждания могат сами да отидат на разходка, без да имат нужда от придружител. А у нас си има други позитивни неща, като например хубавата природа и храна, както и това, че всичко ни е много наблизо. В Америка ти отнема близо 5 дена с автомобил, за да отидеш от Ню Йорк до Лос Анджелис, а тук до морето си за 3-4 часа. Храната там наистина е ужасна, дори в скъпите ресторанти не е такава, каквато у нас е навсякъде. Зеленчуците им са пластмасови, а бургерите са с фалшиво месо, бъкано с хормони. Как една коледна пуйка там e колкото българско прасе – слагат й инжекции и става гигантска! Аз напоследък спрях да ям месо, но у нас има европейски конвенции и нещата се регулират повече. – Според мен Мика е много щастлива в момента, нейното дете Миа я прави пълноценна дама – тя си мечтаеше за този момент. С нея и бебето й се видяхме това лято в Свети Влас. Не е разочарована от България, а по-скоро от българите, с които е общувала тук и е срещала, може би и от отношенията на хората един към друг, а не от страната ни като цяло. На нея не й харесва и това как се отнася държавата към народа си. – О, аз винаги съм мислела за семейство и деца, просто това е Божа работа, коя жена не мисли за тези неща? – Досега са ми предлагали различни суми за “Плейбой”, “Максим”, както и за други еротични списания не само у нас, но и в Гърция и Америка, обаче това не е моето. Не бих се чувствала добре да се покажа гола, все пак аз пиша книги за деца и ако мога да се изразя така – искам по-скоро да блестя с интелекта си, отколкото с голотата си! – Не подкрепям по никакъв начин момичетата да си слагат силикон за бала, това е мислене в стил балканско парвеню. Не смятам, че е уместно да си слагат силиконови гърди и устни преди да са завършили училище. Вярвам, че ако човек не харесва нещо в себе си, първо трябва да пребори психически проблема, защото промяната във физиката, не значи че и характера ще се промени. Ако даденият човек е неуспешен, характера му ще си остане същия и след корекцията. За мен една жена трябва да навърши 25 години и чак тогава да реши дали да си слага силикон, или не. Особено, ако момичето не е раждало – по-добре първо да роди и после да си оправи бюста. – Всичките ми гости са много колоритни и при мен са споделяли неща, които при друг не са, сигурно ги предразполагам. Едно от най-шокиращите признания направи Екстра Нина, която каза нещо нечувано, че като е пяла на рождения ден на Жоро Илиев и самата сцена е била цялата с купища пари и те са заставали буквално върху тях и така са пеели. – Когато Тодор Батков-младши ми предложи да отидем заедно в Танзания – това беше доста изненадващо и дори смешно за мен, защото трябва да си подготвен да можеш да устоиш на думата си, а той според мен хвърляше думи в пространството за пред камерата. Забавлявах се искрено. – Хората не знаят това, че той е един много добър човек и дори не подозират колко е добър, въпреки че в работата си е безкрайно дисциплиниран. Би било страхотно Слави да ми е гост. Екипът ни винаги следи кой е актуален в момента, за да го поканим, но не се ограничаваме само с това. Наскоро ни гостуваха две талантливи момичета – куклена актриса и виртуозна певица, които са наградени от фондацията на Деси Тенекеджиева – “Стоян Камбарев”. Те дойдоха и направо скриха шапката на много хора, славещи се с гласови и актьорски данни. Иначе най-много ми се иска да ми гостуват Васил Найденов, Галена, Преслава и Гери-Никол. – О, имала съм предложения да стана попфолкпевица, но това е нещо, което въобще не ме влече, не че не харесвам фолкпевиците – много красиви жени са, но не е моята музика. Иначе бих се включила във всякакъв музикален проект, не само в рап, стига да ми хареса бийта и енергията на човека. Много ми харесват например 100 кила, както и Алекс Пи. – Вълнува ме накъде ще поеме България, вълнува ме и докъде ще стигне проекта на Слави с неговата политическа организация. – Имаше сексуални намеци от негова страна, той се пробва почти с всяка една жена. Красива жена съм и съм свикнала на такива атаки, защото всички мъже се пробват, но като усетя такова нещо стопирам работата. Аз съм много разочарована от това, че Стивън Сегал не се отнесе коректно към мен, защото повече от месец работих в неговия екип, а той не си плати, което е безобразие, при положение, че се бяхме разбрали за точна сума. Аз отговарях на негови имейли, включително и за договори, а за тази отговорна работа, той не ми плати и една стотинка. -Нямаше как, защото договорите останаха при него, тъй като не желаеше да ми даде моето копие и така няма как да докажа, че съм била наета в неговия екип. Всъщност може би има начин, защото едно момче, което аз лично наех в екипа, е свидетел на всичко това. – Много е вероятно, защото съм ставала свидетел на това как се отнася с други момичета. С мен не му се получи и започна да се закача с други. На неговите години има избор – да остарява, като стар чифт обувки, или като аристократична катедрала, но явно е избрал първия модел. Знам, че той също така си е плащал за любов, докато беше в България. – Да, и политици са ме ухажвали, както и бизнесмени. Предлагали са ми какво ли не – шопинг в Милано, почивка в Дубай, на Малдивите, в Куба, къде ли не! Предлагали са ми също така да ми купят кола – айде ще ти купя кола, за да излезеш с мен на вечеря в друг град – обидно е! – Най-абсурдният слух е, че съм си удължавала краката, странно е как изобщо е възможно човек да си удължи краката, сигурно е болезнено нещо и който е повярвал на това е жестоко заблуден. Бюстът ми също е естествен, а бяха писали, че съм си сложила силикон, което беше забавно, защото аз от 14-годишна имам толкова голям бюст. Бяха писали също, че съм си слагала скули и че съм си оперирала носа, което е безумно. Също така бяха намекнали, че с Ася Капчикова имаме нещо повече от приятелство. (Смее се.) – Да, жени също ме свалят и дори ми е по-приятно, защото не са толкова вулгарни в изказа си, въпреки че понякога са доста директни. Скоро бях на шоуто на Елза Парини в един клуб и при мен дойде една мадама, с която се заприказвахме и тя ме попита – сама ли си, може ли да те гушна, да се снимаме? После пак – дай пак да те гушна. Тези неща ми сигнализират, че сигурно дамата е от третия пол. Нямам нищо против да ме прегърне, но нищо повече. – Веднъж ме нахока за едни материали в “Карамел” – за Мизия, като каза, че изглеждам ужасно, защото бях с едно голямо бижу върху бюста и ми каза да го махна. Смятам, че забележките му са винаги градивни и с цел моето професионално израстване. Друг път ме е хвалил, казвал ми е например – точно така трябва да изглеждаш, ти си еталон за водеща на светско предаване! – Че никой не е застрахован от нищо в този живот и винаги да бъдеш нащрек и да цениш хората, които са до теб. Моят баща си отиде на 46 години, а майка ми остана вдовица едва на 42 и това е най-големият житейски урок – да оценяваш хората, докато ги има до теб. Мисля си, че съм целуната от Господ и имам късмет, но също така работя много да уплътнявам този късмет и винаги съм на правилното място в правилното време, а може би и баща ми помага за това отгоре. Аз съм такъв характер като него, той беше по арт личност, но също така инженер, бизнесмен и спортист. Играл е футбол в “Динамо”- Киев както и при юношите на ЦСКА. – Скоро се надявам да излезе и новата ми детска книжка. Не спирам да се занимавам и с благотворителност, помагам на децата от дом “Българка” в Стара Загора – това е важно за мен. Подкрепям и други благотворителни каузи съвместно с “Ротари клуб”- Плевен и “Лайънс клуб”-Витоша. – Да, повечето ми молитви се сбъдват и съм щастлива, че всичко в моят живот е необикновено и се запознавам с необикновени хора! Сънищата ми също са много интересни, сънувала съм например НЛО, или различни паранормални неща и съм чувствала невидима подкрепа. – Най-хубавото тепърва предстои.   Красивата тв-водеща и модел Гери Дончева опровергава повечето клишета, наложени върху жените с привлекателна визия. Тя владее английски, немски и руски език и въпреки, че се е реализирала професионално, не спира да се развива и усъвършенства в различни области. Интересите на атрактивната брюнетка не се ограничават само с модата и телевизията. Гери е завършила балетната школа в родния Плевен, шампионка по плуване на УНСС, където е специализирала “икономика”, притежава удостоверение от МВР за боравене с огнестрелно оръжие, както и сертификат за специализиран пилот на известна марка автомобили. Освен това се изявява като актриса, рапира в няколко песни, пише детски книги и стихове и управлява хотел в Слънчев бряг.", "date": "2018.01.28", "title": " Гери Дончева: Стивън Сегал се пробва с мен, но не му се получи!"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b8-%d0%b4%d0%b5%d1%81%d0%b5%d1%82-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8/", "text": "Четирима души са загинали, а 10 са пострадали при катастрофи в страната през изминалото денонощие, съобщиха от МВР. Общо в страната са станали 8 тежки пътнотранспортни произшествия. В София са регистрирани 131 леки катастрофи, при които няма пострадали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Четирима загинали и десет пострадали при катастрофи в страната през изминалото денонощие"}
{"url": "https://trud.bg/4-%d0%be%d0%b1%d1%89%d0%b8%d0%bd%d0%b8-%d0%b2-%d0%be%d0%b1%d0%bb%d0%b0%d1%81%d1%82-%d0%b2%d1%80%d0%b0%d1%86%d0%b0-%d1%83%d1%87%d0%b0%d1%81%d1%82%d0%b2%d0%b0%d1%82-%d0%b2-%d0%b1%d1%8a%d0%bb%d0%b3%d0%b0/", "text": "Четири общини в област Враца са включени в българо-швейцарския проект „Домашни грижи за достоен и независим живот“, който стартира пилотно у нас през 2012 година. Досега в него са вложени близо 3 милиона швейцарски франка, назначени са 17 медицински сестри и 33 домашни работници, информира  . 12 медицински сестри и домашни помощници работят в Център „Домашни грижи“ във Враца. Сред първите получили социалната услуга още от началото на проекта е Йорданка Хаджиева, която скоро ще навърши 92 години. Докато в кухнята домашната помощничка мие чинии и подготвя обяда на жената, медицинската сестра проверява кръвното налягане и ѝ поставя инжекция. „Тези момичета са златни. Колко и да ме боли, като я видя усмихната, и аз се усмихвам, защото на нас, възрастните, ни е много тежко. Три пъти в седмицата минават, мерят кръвното, вместо да викаме спешното, те ни се притичват веднага на помощ.“, разказва Йорданка Хаджиева. Благодарение на постоянните грижи и лекарски консултации Йорданка се чувства по-добре и посещенията при нея са намалели, защото програмата предвижда съобразяване с конкретните потребности на всеки от болните и самотни хора, за които се грижи. Тъй като финансирането от Българо-швейцарската програма приключи, от БЧК са осигурили средства за продължаване на дейността на четирите Центъра „Домашни грижи“ до месец април тази година. Надеждите са след това тази социална услуга, доказала своите предимства, да се поеме от държавния бюджет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " 4 общини в област Враца участват в българо-швейцарски проект за домашни грижи"}
{"url": "https://trud.bg/%d1%82%d1%80%d1%83%d1%81-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-%d0%be%d1%82-3-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b0%d0%b7%d0%bb%d1%8e%d0%bb%d1%8f-%d0%b3/", "text": "Земетресение с магнитуд от 3 по скалата на Рихтер е регистрирано в Гърция малко преди 08:00 часа българско време, показва справка на официалната интернет страница на Европейския средиземноморски сеизмологичен център. Епицентърът му се е намирал на около 20 километра от град Янина. Не се съобщава за щети или пострадали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Трус с магнитуд от 3 по Рихтер разлюля Гърция"}
{"url": "https://trud.bg/%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d0%b0%d1%82%d0%b0%d0%bd%d0%b0%d1%81%d0%be%d0%b2%d0%b0-%d0%b2%d0%be%d1%82%d1%8a%d1%82-%d0%bd%d0%b0-%d0%bd%d0%b5%d0%b4%d0%be%d0%b2%d0%b5%d1%80-2/", "text": "Аз очаквах да видя наистина качествени аргументи и мотиви. За съжаление този вот и неговите мотиви безкрайно дълго се провлачиха във времето. Три месеца се говореше за него. В крайна сметка БСП показа не само математическа безпомощност, но и политическа такава. Всеки един от мотивите на вота беше оборен с факти и аргументи, каза пред   Десислава Атанасова, заместник-председател на правната комисия в Народното събрание. Според народния представител от мнозинството в парламента вотът на недоверие е бил с очакван резултат, а дебатите са били по-скоро по процедура и начина на водене, отколкото с аргументи. Атанасова изрази съжаление, че най-сериозният политически инструмент – вотът на недоверие – се е използвал за „кризисен пиар“ на БСП: „Защото те останаха извън светлината на прожектора. В светлината на прожектора са добрите новини за България – Председателството на Съвета на Европейския съюз и макроикономическите показатели, които говорят за едно добро управление и растящ стандарт на живот.“ Тя припомни, че БСП е била единствената политическа сила, която е гласувала против антикорупционния закон. Зам.-председателят на правната комисия в Народното събрание подчерта, че дори говорителите на опозицията са признали, че корупцията е белязала цялото време на прехода, а не само отделни управленски мандати. Според нея все още в ГЕРБ не е обсъждана нито една от кандидатурите за ръководител на новия антикорупционен орган. Атансова заяви, че отзивите за работата на Комисията за отнемане на незаконно придобито имущество и на нейния ръководител Пламен Георгиев не само в България, но и в Европа са „изключително положителни“. В коментар за Истанбулската конвенция Атанасова отрече да е получавала есемес от лидера на партията ГЕРБ да оттегли подкрепата си за документа. „В нашата парламентарна група е вярно, че имаме комуникация чрез електронни средства. Но те касаят обикновено съобщения, свързани с провеждане на заседания на групата или важно гласуване вътре в пленарната зала, или дневния ред за заседанието на парламента. Не обсъждаме с есемеси каквито и да е законопроекти.“, коментира Атанасова. Според нея дебатът за конвенцията може да бъде разделен на две части: първо – за домашното насилие и насилието над жени и второ – дали в конвенцията има понятия, които са противоконституционни за България, които променят законодателството ни по отношение на гражданскоправния оборот и Семейния кодекс. „Такива понятия, които въвеждат нови изисквания в гражданската регистрация – става въпрос за понятия като „трети пол“ или понятия като „еднополови бракове“ и така нататък – аз категорично казвам, че в текстовете на цялата конвенция такова нещо няма. Няма нито понятие „трети пол“, нито коментар за еднополови бракове. Така че мисля, че някои страхове, които не знам дали изкуствено, или с основание се пораждат в обществото ни, трябва да бъдат разсеяни  каза още заместник-председателят на правната комисия в НС. Според Атанасова това може да стане по един единствен начин – чрез информираност и чрез познаване на международния документ, който, по думите ѝ, са ратифицирали почти всички европейски държави, с изключение на Русия и Азербайджан. Тя не отрече, че коалиционните партньори на ГЕРБ са заемали различна позиция от представляваната от нея партия, но подчерта, че различното мнение не е нещо лошо във формата на мнозинството. „Според мен не е добре за демокрацията лицемерието в политиката. И нееднократно имах повод през тези дни да заявя, че много съм изненадана от промяната на позициите на опозиционната БСП в Европа и в България. Смятам, че тази изненада я споделя и госпожа Илияна Йотова, която стои зад Истанбулската конвенция, и председателят на ПЕС – господин Станишев, а и много други убедени в необходимостта от приемането на Истанбулската конвенция.“, каза Атанасова. Във връзка с предложението на БСП за провеждане на референдум по темата за Истанбулската конвенция Атанасова заяви, че въпросът не обсъждан в парламентарната група на ГРЕБ и в комисиите: „При всички положения, ако се проведе референдум, той трябва да бъде с достатъчно предварително добре функционираща разяснителна кампания за всички „за“ и „против“ и освен това с коректно зададени въпроси. Затова и ГЕРБ предложи отлагане на гласуването на конвенцията в комисии в пленарна зала.“ Атанасова коментира и думите на президента, че Народното събрание и депутатите от мнозинството само подпечатвали волята на правителството в лицето на господин Борисов: „За никого не е изненада, че все още на господин президента му липсва политически опит. В отчета за една година аз не чух много за неговата дейност. По-скоро чух отчет за всички останали институции в държавата. Мога да кажа, че съм приятно изненадана от отчета за дейността на вицепрезидента госпожа Йотова. Смятам, че той беше професионален и коректен спрямо обстановката и спрямо нейната дейност.“ Според нея в междуинституционалните взаимоотношения не трябва да се демонстрира враждебност и трябва „да излезем от военната терминология и да се държим по различен начин.“ „Пред България има много сериозни предизвикателства и дребните заяждания между институциите не са в полза на никого. Най-вече не са в полза на институцията, която следва да демонстрира единението на нацията. Дали ще продължим да обсъждаме с парламентарната група и с Бойко Борисов като лидер на нашата партия всички, които касаят дейността на партията, дейността на мнозинството и решенията на правителството – естествено. Не знам да има партия в историята, изобщо политическата, в която лидерът не изразява своето мнение.“, заяви Атанасова. В заключение народният представител от мнозинството подчерта: „Мисля, че имаме много по-важни цели и задачи и приоритети – и пред парламента и пред правителството. И на нас като държава ни предстои да утвърдим името си. Не само заради европредседателството, ами затова, че може да бъдем добър и коректен партньор в Европа, че можем да бъдем символ на стабилност в региона, че можем да бъдем между Изтока и Запада, че може да бъдем добър пример за икономически растеж, за фискална дисциплина. Това са важните неща за всеки български граждани. Всичко друго мисля, че трябва да остане малко по-встрани. Нека политическите разпри да отстъпят място пред важните приоритети за България.“   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Десислава Атанасова: Вотът на недоверие се използва за „кризисен пиар“ на БСП"}
{"url": "https://trud.bg/%d0%b6%d0%b5%d0%bb%d1%8c%d0%be-%d0%b1%d0%be%d0%b9%d1%87%d0%b5%d0%b2-%d0%ba%d0%be%d1%80%d1%83%d0%bf%d1%86%d0%b8%d1%8f%d1%82%d0%b0-%d0%bf%d1%80%d0%b5%d1%87%d0%b8-%d0%bd%d0%b0-%d0%bf%d1%80%d0%b8%d1%81/", "text": "В коментар равносметка след отхвърления вот на недоверие заместник-председателят на парламентарната група на „БСП за България“ Жельо Бойчев каза, че социалистите не съжаляват, че са избрали като тема корупцията, тъй като въпросът е изключително важен, както за държавата като цяло, така и за всеки отделен гражданин, рефлектира и върху други важни са страната ни проблеми като членството в Шенген и чуждестранните инвестиции. „Вотът на недоверие не мина, но това за съжаление – с оглед в бъдещето на страната, беше пропусната една възможност, да бъде направена една сериозна крачка към едно по-добро бъдеще и перспектива за страната, тъй като корупцията спира буквално развитието на държавата ни и личното благоденствие на всеки един български гражданин – води до бедност, води до престъпност и за това няма никакво съмнение.“, заяви Бойчев. „И виждате – непрекъснато показваните международни срещи на премиера Борисов – потупване по рамото, но когато стане въпрос за конкретни действия: „Шенген, да – там има процедури, има механизми, почакайте малко, въпреки че отговаряте технически нормативно на всички изисквания“ коментира още зам.-председателят на парламентарната група на БСП. „На всички е ясно, че корупцията, невъзможността да бъде съхранявана и опазвана информация и да има доверие в работата на нашите служби, не дава възможност страната да се присъединим към Шенгенското пространство. Като видите чуждите инвестиции, виждате какъв е процентът им към брутния вътрешен продукт и по същество въпреки икономическия цикъл, който е положителен в цял свят и в Европа включително, те намаляват. Те са най-добрия израз на политиката, която се води в страната.“, обясни Бойчев. Той изтъкна още, че кабинетът е оцелял благодарение на гласовете на „Воля“ и допълни, че поставянето на темата корупция е на дневен ред в парламента чрез вота на недоверие: „За корупцията се говори – знаете, че обществено това е може би доминиращата тема като проблем сред българските граждани. Беше поставена от нас на дневен ред и надяваме се с цялата енергия, която имаме в обществото, оттук нататък да помогнем за намиране на решение по този проблем, за реални действия по този проблем. Това е голямата цел, която търсихме и с дебатите по този вот на недоверие.“ Бойчев отново повтори тезата на БСП, че не очакват от новият антикорупционен ефективност и затова социалистите не възнамеряват да правят номинация за ръководител на този орган. По отношение на въпроса за ратификацията на Истанбулската конвенция, който предизвика остри дебати в обществото, Бойчев изтъква, че вълненията са обясними във връзка с това, че документът третира ценностни въпроси. „Тук се касае за ценностен въпрос – съвсем нормално е той да предизвика такива реакции и той предизвика. Защото не зависи от нас една тема да присъства толкова ярко в българското общество и да бъде предмет на толкова обсъждания./…/ Тук говорим за един същностен въпрос, ценностен въпрос относно развитието на българското общество и приемането на един международен договор и – със съжаление го казвам, българското правителство предизвика в голяма степен тази дискусия с опита си да скрие приемането на конвенцията, да неглижира приемането на конвенцията – на едно заседание в началото на годината в Министерския съвет се приема този документ с пълното съзнание, че там има неща, които предизвикват недвусмислени тълкования, че тя задава определени въпроси и ще предизвика такъв тип обществена реакция – тихомълком се опитаха да бъде да бъде прокаран този документ. Сега се сетиха – след това, че ще правят обществена дискусия.“, каза Бойчев. Той отбеляза, че доклад за въздействието на конвенцията върху българското законодателство липсва, а искането на референдум по темата е точно в дневния ред на обществените дебати за това. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Жельо Бойчев: Корупцията пречи на присъединяването ни към Шенген"}
{"url": "https://trud.bg/%d0%b2%d0%b8%d1%81%d0%be%d0%ba%d0%b0%d1%82%d0%b0-%d0%ba%d1%80%d1%8a%d0%b2%d0%bd%d0%b0%d1%82%d0%b0-%d0%b7%d0%b0%d1%85%d0%b0%d1%80-%d0%b5-%d0%b2%d1%80%d0%b5%d0%b4%d0%bd%d0%b0-%d0%b7%d0%b0-%d0%bc%d0%be/", "text": "Научна група от Китай и Великобритания констатираха, че диабетът и високите нива на кръвната захар са свързани с продължителни когнитивни разстройства, информира британското сп. „Диабетология“. Учените са установили, че за да се предотврати влошаването на работата на главния мозък, трябва да се контролира нивото на кръвната захар. В изследванията са взели участие над 5000 възрастни хора. Учените констатирали, че колкото е по-висока концентрацията на гликиран хемоглобин, който отразява средното ниво на съдържанието на захар в кръвта, толкова по-бързо се наблюдава понижаване на висшата мозъчна дейност. Специалистите анализирали 10-годишен период, като отчитали холестерола, индекса на телесната маса, психическото състояние , хроническите заболявания, семейното положение и други характеристики. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Високата кръвната захар е вредна за мозъка"}
{"url": "https://trud.bg/%d0%bc%d0%b8%d0%ba%d1%80%d0%be%d0%b1%d1%83%d1%81-%d1%83%d0%b1%d0%b8-61-%d0%b3%d0%be%d0%b4%d0%b8%d1%88%d0%b5%d0%bd-%d1%81-%d0%ba%d0%be%d0%bb%d0%b5%d0%bb%d0%be/", "text": "Микробус отнесе велосипедист, бутащ колелото си и го уби на място. Трагедията е станала към 16 часа в петък на пътя Разград – Исперих, близо до село Йонково. 61-годишният С.К. от същото село се прибирал, като бутал велосипеда си и вървял в края на платното. Застигнал го „Фиат Дукато”, управляван от Н.В. (29 г.) от Разград. Водачът вероятно не е преценил разстоянието и насмел мъжа. Той е загинал а място. Към момента няма данни водачът да е употребил алкохол. Само с материални щети се размина друго произшествие, което стана на пътя Разград – село Гецово. Към 3,10 часа в неделя Н.С. (31 г.) от Разград се ударил с колата си „Тойота Авенсис” в мантинела. Водачът не е пострадал, но пристигналият на място екип на пътната полиция установил, че той е шофирал с 3,14 промила алкохол. Взета му е била и кръвна проба за алкохол, след което е бил задържан в ареста, уточняват от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Микробус уби 61-годишен с колело"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0%d1%85%d0%b0-%d1%81%d0%bd%d0%b8%d0%bc%d0%ba%d0%b8%d1%82%d0%b5-%d0%bd%d0%b0-%d0%bd%d0%be%d0%b2%d0%b8%d1%8f-%d0%b1%d1%8a%d0%bb%d0%b3%d0%b0%d1%80%d1%81%d0%ba/", "text": "Тези дни започнаха снимките на нов български игрален филм, който ще се снима през 2018 г. и ще излезе на големия екран в началото на 2019 г. „Писма от Антарктида” разказва историята на Диана, Ники и Иво. В една от главните роли се въплъщава Ирмена Чичикова. Тя е очен лекар и е на 33 години. Живее сама със сина си Ники. „Това е много затрогваща и драматична история. За една майка, която е готова за всичко на своето дете”, отбеляза Ирмена Чичикова пред  . „Аз нямам деца, за мен винаги е много интересно и провокативно да играя майки. За мен това е пореден образ, който играя, но е много по-различен от всички останали”, разказва актрисата. Ирмена допълва, че снимачният процес едва започва, но тя се опитва да изгради връзка със сценичното си дете Ники. В ролята му е Симеон Ангелов, който на екрана ще си партнира заедно с баща си Дани Ангелов в ролята на Иво. Във филма като себе си ще участва и проф. Христо Пимпирев, ръководител на българската експедиция в Антарктика. Част от кадрите са заснети именно на остров Ливингстън, където се намира българската антарктическа база. Националният киноцентър финансира „Писма до Антарктида”. „Към този филм вече има голям интерес от международни фестивали”, заяви директорът на киноцентъра Жана Караиванова. За снимачния процес за предвидени 28 дни, а екипът се надява времето да бъде на тяхна страна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Започнаха снимките на новия български филм „Писма от Антарктида”"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b8%d1%85%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%be-%d0%bf%d1%80%d0%b5%d0%b1%d0%b8%d0%b2%d0%b0%d0%b2%d0%b0%d1%89%d0%b8-%d0%b2-%d0%bb%d0%be%d0%b7/", "text": "Двама нелегално пребиваващи чужденци са открити в дома на 46-годишен мъж от лознишкото село Каменар, съобщиха от полицията в Разград. При полицейска проверка в петък следобед в къщата му били намерени мъже, представящи се като Д.Д (22 г.) и М.С. (20 г.), които казали, че са турски граждани. За двамата нямало данни да са влезли легално у нас. Мъжете са задържани в полицията в Разград и се уточнява самоличността им, както и как са пристигнали на българска територия, стигайки до Разградско. Образувано е досъдебно производство за незаконно влизане в страната ни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Намериха нелегално пребиваващи в Лознишко"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%be%d1%81%d0%bd%d0%be%d0%b2%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b8%d0%ba%d0%b5%d0%b0-%d0%b8%d0%bd%d0%b3%d0%b2%d0%b0%d1%80-%d0%ba%d0%b0/", "text": "След кратко боледуване основателят на ИКЕА Ингвар Кампрад почина днес на 91-годишна възраст, съобщиха от компанията. Ингвар Кампрад е роден на 30 март 1926 г. в южния шведски град Смаланд, където е починал спокойно сред най-близките си. Историята му е необикновена. Ингвар Кампрад основава фирмата си ИКЕА през далечната 1943 г., когато е едва на 17 години. Откъде идва името? Първите букви от  нгвар  ампрад  лмтарид  гунарид – И и А от неговото име, Елмтарид е ферма в Агунарид, където бъдещият бизнесемен е израснал. Ингвар Кампрад започва първо да търгува с моливи, портмонета, рамки за картини, покривки за маса, часовници, бижута и найлонови чорапи. Той ги доставя на клиентите си с велосипед. През 1947 г. асортименнтът включва и мебели, но само по каталог. Първят магазин се появява 10 години по-късно. Ингвар Кампрад залага на семпли и сравнително евтини мебели, които пестят място и всеки може да сглоби сам.  За да спести данъци, през 1982 г. Кампрад превръща фирмата си във  фондация със седалище в Холандия. Мебелният бизнес го превръща в един от най-богатите хора в света. В момента състоянието му се изчислява на над 40 милиарда евро, а ИКЕА е номер едно в света при търговията с мебели с филиали в 40 държави, включително и в България. Заетите са 163 000 души. Годишният оборот за 2017 г. е 34,1 милиарда евро. Чистата печалба възлиза на 4,2 милиарда евро. Ингвар Кампрад се оттегеля от оперативна дейност през 1988 г., но до 2013 г. запазва поста си на председател на Надзорния съвет на ИКЕА. През всичките години той съумява да разграничи личните си проблеми от бизнеса и така да запази ИКЕА от удари.  Един пример – през 1994 г. шведският всекидневник «Експресен» оповести, че през 40-те и 50-те години на миналия век Ингвар Кампрад е поддържал тенсни контакти с шведския фашист Пер Енгдал и е изразявал симпатиите си към вижданията му. Кампрад изпраща отворено писмо до всичките си сътрудници. В него той потвърждава публикуваното, но посочва: «Това беше част от моя живот, за което дълбоко съжалявам.» През 1998 г. от печат излиза негова книга, посветена на осторията на ИКЕА. Описва и битката си срещу алкохола, както и собствените си възходи и падения в бизнеса. Не спестява и заблудите си в младежки години. Баба му по бащина линия, която е германка, е била поклонница на Хитлер и му е повлияла при величаенето на фюрера. В началото на миналия век бабата и дядото се преселват от Германия в Швеция. При представянето на книгата си във филиал на ИКЕА в Стокхолм Ингвар Кампрад изрича: «Може ли за подобна глупост (да си на страната на Хитлер – бел.ред.) да получиш опрощение?» Ингвар Кампрад си отиде от този свят. Остава сътвореното от него.", "date": "2018.01.28", "title": " Почина основателят на „Икеа“ Ингвар Кампрад, съградил империя за милиарди"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b7%d0%bd%d0%b0%d0%ba%d0%be%d0%b2%d0%b8%d1%8f%d1%82-%d0%bf%d1%80%d0%be%d0%b5%d0%ba%d1%82/", "text": "20 години след пускането на първия участък знаковият проект за метрото не спира, а продължава. Това каза кметът на Столична община Йорданка Фандъкова по време на церемонията по отбелязване на 20 години от пускането на метрото в столицата. „Имаме 2 метролинии и сме на средата на строителството на третата. Вълнуващо е 20 години след пускането на първия участък да можем да отчетем един от най-важните факти – знаковият проект за метрото не спира, а продължава. За мен това е най-важното от първия ден, в който станах кмет. Заявих ясно, че метрото ще продължи да се развива и се надявам всички да мислят така. Благодарна съм, защото получаваме огромна подкрепа това да се случва“, каза Фандъкова. „Днес ние строим по над 3 км на година и това е възможно благодарение на огромната финансова подкрепа, която получаваме от ЕК“, заяви столичният кмет. Йорданка Фандъкова благодари и на българските правителства, които са подкрепяли проекта за метрото през всичките години със съфинансиране. Тя отбеляза, че темпът на строителство е възможен благодарение на екипната работа между институциите. „Искам специално да благодаря на министър-председателя Борисов и в качеството му на кмет, който подготви заедно с екипа си проекта за втората линия и който вече като министър-председател в три правителства подкрепя изключително сериозно проекта за метрото“, каза още Йорданка Фандъкова. Столичният кмет заяви, че метрото е изключително сложен проект, който променя облика на града. Метрото е не само най-големият транспортен, но и екологичен проект за столицата, каза Йорданка Фандъкова. „Безспорно метрото променя града ни. Не можем да си представим в последните 20 години градът ни без метрото“, заяви столичният кмет. Фандъкова отбеляза, че метрото е най-добрият и най-големият транспортен проект, който е в десетката на най-добрите проекти, финансирани с европейски средства, според ЕК. „Не можем да си представим развитието на града ни без метрото, не само по отношение на транспорта. Днес метрото заема 34% от градския транспорт, но това е и най-големият екологичен проект“, добави тя. „Днес отново имаме превишение на фините прахови частици. Сутринта благодарение на много хора беше направена добра организация и за първи път в София беше пуснат, след решението на Общинския съвет от четвъртък, в  , заяви Фандъкова и добави, че първи желание да оставят автомобилите си имат хората с достъп до метрото затова задачата им е строителството на метрото да продължи. Вече 50% от изграждането на първия и най-тежък участък от третата линия на метрото – централния, са готови. Очакваме в края на 2019 г. и началото на 2020 г. да бъдат пуснати всички 12 км метро, които се строят в момента с 12 метростанции и с метрото да свържем Околовръстния път при Горна Баня, район „Овча купел“, „Красно село“ с центъра на града и с кв. „Хаджи Димитър“ в източната част,  каза още кметът на Столична община. „В момента подготвяме на първо място продължението на третата линия в посока кв. „Левски“ – още 3 км, и в посока кв. „Слатина“ и бул. „Цариградско шосе“, каза още Фандъкова. „Да си пожелаем на добър час. Проектът променя не просто средата, а и наземната инфраструктура. Всички знаят, че откъдето мине метрото, се изграждат нови булеварди, кръстовища, градинки. Затова хората очакват с нетърпение и единственият въпрос, който се задава, е „Кога и при нас?“, отбеляза столичният кмет. Днес за първи път пуснахме в обращение т.нар. „зелен билет“, който цели да стимулира повече хора да слязат от личните си автомобили и да използват градския транспорт. От сутринта до този момент са продадени над 10 хил. „зелени билета“, обяви Фандъкова. „В последните 3-4 дни, каквито бяха и прогнозите, се получиха сериозни превишения на нивата на фини прахови частици“, коментира тя. „Снощи до късно работиха колегите, за да могат да изчислят вчерашните превишения и решението ми за „зелените билети“ да бъде законосъобразно. Въпреки че прогнозата за днес беше по-добра все още виждаме, че не се е реализирала. Въвеждането на билета беше съвсем навреме“, обясни Йорданка Фандъкова. „Хората имат възможност да закупят билетите навсякъде. Там, където свършат, при шофьорите или на касите, се зареждат отново“, заяви тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Йорданка Фандъкова: Знаковият проект за метрото не спира, а продължава"}
{"url": "https://trud.bg/51-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b0%d0%b7%d0%bb%d1%8e%d0%bb%d1%8f%d1%85%d0%b0-%d0%b0%d1%80%d0%b6%d0%b5%d0%bd%d1%82%d0%b8%d0%bd%d0%b0/", "text": "Земетресение с магнитуд от 5,1 по склата на Рихтер е регистрирано в Аржентина, показва справка на официалната интернет страница на Европейският средиземноморски сеизмологичен център. Епицентърът на труса се е намирал на около 80 километра под земната кора и на около 86 километра от град Винчина. Няма данни за щети или пострадали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " 5,1 по Рихтер разлюляха Аржентина"}
{"url": "https://trud.bg/46-%d1%85%d0%b8%d0%bb-%d0%ba%d1%83%d0%b1%d0%b8%d1%87%d0%bd%d0%b8-%d0%bc%d0%b5%d1%82%d1%80%d0%b0-%d0%b4%d1%8a%d1%80%d0%b2%d0%b5%d1%81%d0%b8%d0%bd%d0%b0-%d0%b5-%d0%bf%d0%be%d0%b2%d0%b0%d0%bb%d0%b5/", "text": "46 хиляди кубични метра е дървесината, която е повалена от ураганните ветрове в държавните гори в Смолянско, информира  . Тя ще бъде използвана предимно за строителни цели, а не като дърва за огрев. Основно пораженията са на територията на Горско стопанство – Смолян и са смърчови насаждения. Ураганният вятър остави след себе си тунели от паднали дървета по пътя за Турян, повечето от тях на възраст над 50 години. Поражения има и в частни гори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " 46 хил. кубични метра дървесина е повалена от ветровете в Смолянско"}
{"url": "https://trud.bg/%d1%84%d0%b5%d0%b4%d0%b5%d1%80%d0%b5%d1%80-%d1%81%d0%bf%d0%b5%d1%87%d0%b5%d0%bb%d0%b8-%d0%be%d1%82%d0%ba%d1%80%d0%b8%d1%82%d0%be%d1%82%d0%be-%d0%bf%d1%8a%d1%80%d0%b2%d0%b5%d0%bd%d1%81%d1%82%d0%b2/", "text": "Роджър Федерер завоюва двадесета титла от турнир от „Големия шлем“, след като на финала на Откритото първенство на Австралия надделя над Марин Чилич с 6:2, 6:7, 6:3, 3:6, 6:1. 36-годишният швейцарец триумфира за шести път в Мелбърн. Освен това той има още 8 титли от „Уимбълдън“, пет от Откритото първенство на САЩ и една от „Ролан гарос“. Очаквайте подробности", "date": "2018.01.28", "title": " Федерер спечели Откритото първенство на Австралия за шести път\t\t\t"}
{"url": "https://trud.bg/%d0%b1%d0%b8%d0%bb-%d0%b3%d0%b5%d0%b9%d1%82%d1%81-%d0%b2%d0%bb%d0%be%d0%b6%d0%b8-40-%d0%bc%d0%bb%d0%bd-%d0%b4%d0%be%d0%bb%d0%b0%d1%80%d0%b0-%d0%b7%d0%b0-%d1%81%d0%b5%d0%bb%d0%b5%d0%ba%d1%82%d0%b8/", "text": "Основателят на компанията „Майкрософт“ Бил Гейтс е вложил 40 милиона долара за селектиране на идеалната крава, съобщава изданието „Бизнес инсайдър“. Инвестицията е направена в нетърговската организация Galvmed от Единбургския университет в Шотландия. Тя е специализирана в генетични изследвания и в изготвянето на ваксини за едрия рогат добитък. Учените възнамеряват да селектират в новата суперпорода крави черти от европейски и африкански породи. Те ще бъдат с висока производителност и ще понасят без проблем високите температури. По думите на Гейтс целта е да се селектира много издръжлива на горещини крава, която да дава четири пъти по-голям млеконадой от африканските. Милиардерът е убеден, че скотовъдството и производството на мляко ще са от решаващо значение за борбата срещу глада и бедността въпреки възраженията на климатолозите, че отрасълът нанася вреди на околната среда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Бил Гейтс вложи 40 млн. долара за селектирането на идеалната крава"}
{"url": "https://trud.bg/%d0%bf%d0%b8%d0%bd%d0%b8-%d0%b3%d0%b5%d1%80%d1%88%d0%be%d0%bd-%d0%bb%d0%b5%d0%b3%d0%b5%d0%bd%d0%b4%d0%b0%d1%80%d0%bd%d0%b8%d1%8f%d1%82-%d0%b1%d0%b0%d1%81%d0%ba%d0%b5%d1%82%d0%b1%d0%be%d0%bb%d0%b5/", "text": "Пини Гершон е една от живите легенди на европейския баскетбол. Три пъти стана шампион на континента с „Макаби“ (Тел Авив). Има още осем титли на Израел. Само два пъти в кариерата си Гершон напусна родината си – първо води гръцкия „Олимпиакос“, а после националния отбор на България. Сега е мениджър на израелския тим.  Гершон се съгласи да даде ексклузивно интервю за „Труд“.  – Аз започнах да играя футбол. А след това се концентрирах върху баскетболното треньорство. Едновременно играх двата спорта в продължение на 15 години.  – Първо бях футболист и смея да твърдя, че бях добър. Но ме накараха да се преквалифицирам към баскетбола, защото всички ми казваха, че съм висок. Мисля, че бях на 13 или 14 години, когато смених спорта. И да ви кажа – оказах се достатъчно добър баскетболист. Играх за юношеския национален отбор. Но съдбата реши твърде рано да се прехвърля в треньорското поприще. Рано беше, но се случи. През 1967-ма година първо започнах да тренирам отбор по минибаскет. По това време и играех в този тим. Така започна моята кариера.  – Господ ме изпрати там. Израснах в тежко икономическо положение. Семейството ми нямаше пари. Когато станах баскетболен треньор, започнах да припечелвам. Започнах да успявам. Първо защото исках да стана добър треньор. И второ – защото ми трябваха пари. През деня първо играех, а вечер провеждах тренировки.  – Нека да кажем така – ако ви обявя, че съм играчът, който всеки е искал да тренира, няма да е истина. Обичах да казвам на треньорите какво да правят. И това реално ме направи по-добър треньор в бъдеще.  – Когато имаш проблеми в семейството, когато израснеш с втори баща в повечето време си извън кондиция. Реално баскетболът беше моето спасение. Започвах да играя в три часа следобед и не спирах до късно вечерта. Правех го навсякъде – при децата, при юношите, при младежите. В първа дивизия, във втора дивизия, дори играх с жени. Исках да съм нон-стоп на площадката. Училището не беше мой приоритет. Обичах само баскетбола. И бях добър баскетболист. Е, не достатъчно добър, но достатъчно. Не бях гигант под коша, но вкарах много точки. Не обичах обаче да подавам и никога не играех в защита. А треньорите не обичат такива като мен, нормално е. Имаше един човек – Ралф Клайн, който много ми помогна. Той ме взе в юношеския национален отбор. По-късно и той стана европейски шампион. Винаги ме е наставлявал какво да правя. Накара ме да стана треньор още съвсем млад. Всяко лято пътувах по света – най-вече в Европа и Щатите. Исках да гледам баскетбол. Вземах пари на заем, за да пътувам. Просто нямах мои. Но имах мисия – да стана добър треньор. И за нея дадох всичко от себе си.  – Бързо разбрах, че няма да стана много добър баскетболист. Затова не ми беше трудно. Знаех, че трябва да стана треньор. Ще ви призная, че продължих да играя и след 24-годишна възраст. Но не на високо ниво. Изявявах се във втора и дори в трета дивизия. Даже когато станах треньор в елитната група, продължих да играя във втора дивизия. Но на този етап го правех вече за удоволствие, а не за някакви пари. Знаех, че моят път е в друго поприще и вече вървях по него.  – Те нямаха друга опция. В средата на сезона уволниха своя треньор. Аз бях единственият, който беше свободен. Напуснах един от отборите в първа дивизия и подписах с тях. След това всичко е история.  – Това е все едно да ме попитате кое мое дете обичам повече. Всяка титла е като новородено дете. Не мога да ви кажа дали първата или третата. Но третата, която взехме в Москва беше супер. Играехме срещу домакина ЦСКА, който не бе загубил мач цял сезон. Финалната четворка беше там и това ни създаде най-големите трудности, но така и успеха беше по-сладсък. Много беше тежко и когато с „Макаби“ трябваше да защитим първия си трофей. След това във витрината на отбора вече имаше няколко титли и беше различно. По мое време обаче ние бяхме само веднъж шампиони. И само през 2004-а година бяхме домакини. Тогава финалната четворка игра в Тел Авив и напрежението беше огромно. И не защото трябваше да станем шампиони, а просто защото участвахме. Имахме обаче огромен късмет, че всичко това ни се случи и завърши с титла. През 2005-а беше особено тежко. Ще се върна още назад. През 2000-ата година загубихме финала срещу „Панатинайкос“, който доминираше в Европа. Треньор там беше моят голям приятел Желко Обрадович. На следващата година успяхме вече да спечелим ние. В зала „Берси“ в Париж имаше уникална атмосфера. Десет хиляди души бяха дошли от Израел. Все едно играехме у дома.  – Знаете ли защо Желко е най-добрият треньор в Европа? Той първо мисли. Когато си срещу него, никога не можеш да предвидиш какво ще направи. Само за две минути можеш да загубиш двубой от него. Неговият опит, който трупаше година след година, му даваше повече самочувствие. Той е човекът, който мисли повече от всички. Има и топки, което винаги е било много важно в спорта. Има също и интуиция, която е важна, докато водиш отбора. Без значение колко мача си спечелил и колко опит имаш, без нея не става. Всеки двубой е различен. Той решава по време на срещата как да те изненада. Обрадович има всичко накуп – знание, опит и интуиция. Знаете ли колко решения трябва да вземе треньора по време на баскетболен мач? За 40 минути това са поне 250. Аз също съм взимал добри решения. Имам опит. Но колкото и да съм голям, често ми се е случвало да бъркам.  – Няма съмнение – баскетболът.  – Във футбола треньорът не е доминиращата фигура. Няма таймаут, няма постоянни смени. Само три за целия мач. Има тактика, но не е както в баскетбола. Много по ексклузивно е. Казах ви, че треньорът трябва да вземе 250 решения по време на мач. Има 80 вида атаки и ти трябва да избереш най-добрата. Има 80 или дори 90 позиции при защита и пак трябва да избираш. Разполагаш с около 25 смени. А трябва да имаш предвиди и 25-те смени на противника. Така в главата ти минават общо 50 смени. Има 15-16 таймаута. Във футбола треньорът дори не може да се доближи до тези 250 решения, които баскетболният специалист взима.  – Защото бях казал, че ако стана европейски шампион, ще се откажа. Реших, че ще се грижа за здравето си. Имах и други дребни проблеми, но те не са тема на разговора. „Макаби“ много искаше да продължа работа, но реших да се откажа. През 2004 година, когато се върнах за финалната четворка в Тел Авив, ме поканиха така, че немоше да не се върна.  – Вижте – това е битка. Спортът е битка. Битка срещу мозъка на Обрадович на първо място. Трябва да си концентиран на 100 процента. Нямаш право и на една минута да се разконцентрираш. В днешно време всички разбират баскетбола. По-лесно е, защото има ю тюб, има много сайтове за баскетбол. Лесно се разузнават съперници, качествата на играчите им. По време на мача треньорът трябва да избере какво да направи, как да бъде по-добър, как да попречи на съперника, което е много важно. Трябва да познаваш отлично този сещу теб, особено слабостите му. Битката ми с изброените от вас треньори винаги е била много интересна.  – Не, не съм искал.  – Най-вече, защото английският ми не е достатъчно добър. Освен това манталитетът на европейските треньори и на тези в НБА е различен. Както ви казах, трябва да знаеш какви хора са баскетболистите там, каква е атмосферата. НБА е една голяма индустрия. В Европа само няколко отбора са близо до това ниво. Не, всъщност, дори не съм сигурен дали мога да кажа близо. Само Дейвид Блат, който всъщност е американец, успя да се изяви подобаващо с работата си в тяхната лига.  – Тогава бях треньор в Гърция. Повечето важни хора от българския баскетбол дойдоха при мен, за да ме убедят да дойда. До този момент никога не бях ставал треньор на национален отбор. Никога! Това беше първият ми път. И да ви призная не беше изобщо лесно, защото при националните отбори в един турнир играеш 9-10 мача за много кратък период. Никак не е лесно. Това не е лига, която продължава месеци. В клубните първенства играеш в понеделник, на следващия ден анализираш грешките и ги коригираш. Мислиш за нова тактика. В четвъртък си отново на мач. Освен това, винаги има разлика – защото веднъж си в местното първенство, а после в европейския турнир. Но играеш ден след ден. На европейско първенство е различно и много трудно.  – Никога!  – Да и предпочитам никога да не го взимам. Харесва ми федерацията да ми е длъжник с 1 евро до края на живота ми.  – Нямам от какво да се оплача. Наслаждавах й се много. Трябва да призная, че без Тити Папазов нямаше да се справя, защото той е човекът, който познава всички особености на българския манталитет. А аз бях този, който разбираше много треньорската работа в баскетбола. Така направихме отлична комбинация. А той първо остави егото си настрана и ми позволи да тренирам онтбора по моята партитура. И работата вървеше много добре. Тити се грижеше за всички проблеми, които баскетболистите ни имаха, а аз за играта на отбора.  – Да ви кажа ли истината? Не си спомням. Но ще ви доверя едно нещо – бяхме щастливи, че се класирахме за финали на европейско първенство. Да ви кажа, че сме били най-добри сред осемте най-класни тима в европейския баскетбол? Не, не. Когато имаш Русия, Сърбия и още няколко отбора от бивша Югославия е наистина много е трудно България да пробие сред осемте най-добри.  – Вижте – не знам какво се случва точно в България. Но при нас в Израел да играеш за националния отбор е все едно да служих в армията. Служиш на родината. Ти трябва да играеш баскетбол за своята страна. Ние такива проблеми никога не сме имали. Животът на баскетболиста не е лесен. Играеш девет месеца сезон, а след това идва европейско първенство през лятото. После пак започва лигата. А телата на играчите не са машини. Много е тежко.  – Не мога да си спомням. Отношенията ни бяха много добри.  – Не мога да си спомня. За жалост не е вече сред нас, за да кажа каква е истината. Така че не знам.  – Нищо не ме е изненадало. България се бореше за класиране на европейско първенство. Във вашата държава има много високи играчи. Генетично сте отлични за баскетбол. Условията за работа също са добри. Имате достатъчно фитнес зали и много добре подготвени треньори. На лице са условията в България да се развива добър баскетбол.  – Ако исках да спестявам нещо, нямаше да давам това интервю. Тити ми каза, че ще ми зададете 3-4 въпроса, а те вече станаха 25. Обикновено казвам това, което мисля. Сега съм малко по-стар и по-опитен, и премислям нещата. Преди не беше точно така.  – Ако не се шегуваш, и дори не иронизираш себе си, няма да си щастлив. Не може цял ден да си сериозен. Вярвам, че в живота човек трябва да подхожда леко, да се усмихва, да се шегува.  – Не, стоят далече. Правят всичко друго, но не и нещо свързано с баскетбола.  – Навсякъде мога да си почивам.", "date": "2018.01.28", "title": " Пини Гершон, легендарният баскетболен треньор, пред „Труд“:  България винаги ще ми дължи 1 евро"}
{"url": "https://trud.bg/%d0%bd%d0%b0%d0%bc%d1%83%d1%88%d0%ba%d0%b0%d1%85%d0%b0-%d0%be%d1%85%d1%80%d0%b0%d0%bd%d0%b8%d1%82%d0%b5%d0%bb-%d0%bf%d1%80%d0%b8-%d1%81%d0%b1%d0%b8%d0%b2%d0%b0%d0%bd%d0%b5-%d0%b2-%d0%b7%d0%b0%d0%b2/", "text": "При сбиване в кръчма във Варна е намушкан охранител. Инцидентът е станал в 2 ч.след полунощ в неделя в заведение в района на спирка „Акациите”. След получения сигнал полицаите, пристигнали на място, установили, че 36-годишният гард е получил порезно-прободни рани в крака и в областта на гърдите, съобщиха от ОДМВР – Варна. Пострадалият е настанен в болница без опасност за живота. По случая е образувано досъдебно производство под надзора на Районна прокуратура – Варна за нанасяне на средна телесна повреда по хулигански подбуди. Работата по установяване на извършителите продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Намушкаха охранител при сбиване в заведение"}
{"url": "https://trud.bg/%d1%83%d1%87%d0%b5%d0%bd%d0%b8-%d1%80%d0%b0%d0%b7%d1%87%d0%b5%d1%82%d0%be%d1%85%d0%b0-%d0%bd%d0%b0%d1%87%d0%b0%d0%bb%d0%be%d1%82%d0%be-%d0%bd%d0%b0-%d1%80%d1%8a%d0%ba%d0%be%d0%bf%d0%b8%d1%81%d0%b0/", "text": "Учени от канадския университет Алберта са успели да дешифрират началото на ръкописа на Войнич с помощта на изкуствен интелект, съобщи Си Би Си нюз. По думите на един от изследователите, Грег Кондрак, най-напред било нужно да се установи на какъв език е бил написан загадъчният манускрипт. За тази цел учените взели Всеобщата декларация за правата на човека, преведена на 380 езика. С помощта на сложни статистически методи те успели да изведат алгоритъм, който разпознал езика на документа с 97 процента точност. Така екипът стигнал до извода, че ръкописът е съставен на иврит. Изследователите установили, че за нуждите на своя шифър авторът на ръкописа е изменил поредността на буквите във всяка дума и е премахнал гласните. Според прочита на изкуствения интелект, първото изречение на артефакта гласи: „Тази книга дава съвети на свещеника, на стопанина на дома, на мен и на хората“. Първите 72 думи може да се отнасят към растителната фармакология и в тези отдели се срещат думи като фермер, светлина, въздух и огън. Кондрак изтъква, че изкуственият интелект е свършил основната работа, но без помощта на човека той би бил безпомощен. Човешкият разум е нужен, за да се разбере синтаксисът и смислената връзка на думите. За целта са били нужни специалисти по иврит, историци и криптографи. Ръкописът на Войнич е средновековен труд, написан през 15-и век от неизвестен автор. Той е открит от антикваря Вилфрид Войнич и е наречен на него. Правени са многобройни опити да бъде дешифриран, все неуспешни. Според една от по-новите теории, той е написан поне частично на езика на ацтеките и съдържа описание на флората и фауната на Новия свят. В книгата има над 170 000 отделни знака, обикновено отделени един от друг с малки промеждутъци. Повечето от знаците са изписани с едно или две прости движения на перото. Целият текст на ръкописа е съставен с азбука от 20-30 букви. Изключение правят няколко десетки особени знака, които се появяват в книгата по един-два пъти. По-големи разстояния между знаците разделят текста на около 35 000 „думи“ с различна дължина. Изглежда, че те се подчиняват на някакви правописни или фонетични правила. Някои знаци трябва да се появяват във всяка дума (както гласните), някои никога не са след други, някои могат да бъдат удвоени, а други не. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Учени разчетоха началото на ръкописа на Войнич"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b8%d0%b7%d0%bf%d0%b5%d1%87%d0%b5%d0%bd%d0%b8-%d0%b1%d1%80%d0%b0%d0%ba%d0%be%d0%bd%d0%b8%d0%b5%d1%80%d0%b8-%d1%81%d0%bb%d0%b5%d0%b4-%d0%b3%d0%be/", "text": "Инспектори от Агенцията по рибарство и аквакултури /ИАРА/ и полицаи от Монтана заловиха след преследване с автомобили двама от най-опасните бракониери в Северозападна България. В колата на нарушители са открити незаконни мрежи, риба и дори уловен корморан. Акцията срещу нелегалните риболовци започнала в петък вечерта, когато служители на ИАРА засекли известните в района бракониери Пламен Т. – Видрата и Атанас А. да залагат тъкъми в язовир „Огоста”. Инспекторите заложили денонощен пост и сутринта в събота забелязали нарушителите да идват, за да приберат улова. На помощ била извикана и полиция и униформените се опитали да спрат двамата мъже за проверка. Бракониерите обаче дали газ и пробвали да се избягат, но били заловени. В колата им инспекторите открили гумена лодка, рибарски мрежи, риба и оплетен в мрежата малък корморан, който е защитен от закона вид. Двамата нелегални риболовци са задържани за 24 часа и по случая е започнало досъдебно производство. „Пламен Видрата и Атанас са закоравели бракониери. От години ловят незаконно и продават риба от язовир „Огоста”. Въпреки , че са залавяни многократно, всеки път се измъкват от сериозни наказания!”, коментираха от ИАРА. Срещу Пламен Т. – Видрата досега има образувани три досъдебни производства, а наложените му глоби са за близо 20 000 лева. През ноември миналата година той бе хванат с 220 кг риба, а в дома му бяха открити 126 нелегални мрежи. „Надяваме се този път бракониерите да бъдат осъдени и да бъдат спрени преди да опустошат водоемите!”, коментираха рибните инспектори. Заради бракониерските набези в язовир „Огоста” и реките в района миналата година законните рибари започнаха протести и поискаха строги и бързи наказания за нарушителите. Вместо санкции за виновниците обаче бяха изпотрошени колите на няколко рибари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Заловиха изпечени бракониери след гонка край Монтана"}
{"url": "https://trud.bg/%d0%bc%d0%b0%d0%b9%d0%ba%d0%b0-%d0%be%d1%81%d1%8a%d0%b4%d0%b8-%d0%b7%d0%b0%d1%81%d1%82%d1%80%d0%b0%d1%85%d0%be%d0%b2%d0%b0%d1%82%d0%b5%d0%bb-%d0%b7%d0%b0%d1%80%d0%b0%d0%b4%d0%b8-%d0%bf%d0%be%d1%81/", "text": "Над 50 000 лв. ще плати застрахователна компания заради нанесени телесни повреди и психични травми на две деца, пострадали в катастрофа, причинена от неправоспособен шофьор. Майката на децата заведе иск в Окръжния съд в Търговище заради нанесени две средни телесни повреди, които са застрашавали и живота на 13-годишния й син, както и за лека на 9-годишното му братче. Освен физическите травми, децата претърпели и сериозни психически, заради които са приемали медикаменти, посещавали са психолог и възстановяването им ще отнеме дълго време, а вероятно ще има стрес за години напред. Двете момчета са пострадали на 29 януари 2016 г. на пътя Русе – Варна. Него ден ги взел татко им, за да прекара с тях  няколко дни. По пътя към Русе, където отивали, върху колата на бащата върхлетял „Мерцедес”, управляван от неправоспособен шофьор. А.Ч., който карал колата на майка си, предприел рисково изпреварване без да има видимост и навлязъл в насрещното платно, удряйки „Деу Матиз”, в което били децата. Виновният водач е получил присъда след споразумение.  Тъй като автомобилът е имал валидна застраховка, майката на децата е поискала обезщетение за тях от компанията. Решението за присъденото обезщетение има установително действие и спрямо виновния водач. За вредите на по-малкото момче са присъдени 6 000 лв., а за баткото 40 000 лв.  За направените разходите по делото трябва да им бъдат платени още над 2 300 лв. Отделно са начислени съдебни такси и разноски за вещо лице. Решението на Окръжния съд в Търговище подлежи на обжалване пред Апелативния във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Майка осъди застраховател заради пострадалите й деца при катастрофа, причинена от неправоспособен\t\t\t"}
{"url": "https://trud.bg/%d0%bd%d0%b0%d0%bf%d1%80%d0%b5%d0%b6%d0%b5%d0%bd%d0%b8%d0%b5-%d0%bc%d0%b5%d0%b6%d0%b4%d1%83-%d1%82%d1%83%d1%80%d1%86%d0%b8%d1%8f-%d0%b8-%d0%b3%d1%8a%d1%80%d1%86%d0%b8%d1%8f-%d0%b7%d0%b0%d1%80%d0%b0/", "text": "Министърът на отбраната на Гърция Панос Каменос и висши гръцки военни направиха опит днес да се доближат спорния каменист остров Кардак (Имия) по повод 22-рата годишнина от сериозното напрежение в турско-гръцките отношения през 1996-та, предаде информационната агенция Догу хабер ажансъ (ДХА). Тогава при падането на гръцки хеликоптер загинаха трима офицери, а днес Панос Каменос хвърли в морето венец за да почете паметта им. Министърът пристигна в района с един боен кораб и три катера от гръцкия остров Килимли (Калимнос). Там го очакваха десет турски катери от бреговата сигурност и един хеликоптер, които предотвратиха доближаването до острова на гръцките кораби. След продължило кратко време напрежение, гръцкият министър напусна спорния район. Остров Кардак се намира само на 3.5 морски мили разстояние от околия Бодрум в провинция Мугла, посочва още ДХА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Напрежение между Турция и Гърция заради каменист остров в Егейско море"}
{"url": "https://trud.bg/%d0%b4%d0%b0%d0%bd%d1%8a%d1%87%d0%bd%d0%b0%d1%82%d0%b0-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d0%b2-%d1%81%d0%be%d1%84%d0%b8%d1%8f-%d0%b7%d0%b0%d0%bf%d0%be%d1%87%d0%bd%d0%b0/", "text": "От 29 януари 2018 г. собствениците на недвижими имоти в София вече могат да плащат местните си данъци и такси, съобщиха от дирекция „Общински приходи“ на Столична община. Срокът за ползване на 5% отстъпка от данък сгради и данък МПС е 30 април 2018 г., при условие, че дължимите суми бъдат платени наведнъж. За такса битови отпадъци отстъпка не се предвижда. Задълженията могат да се плащат и на равни вноски, а сроковете са съответно: – Данък недвижими имоти и данък МПС: 30 юни – първа вноска и 31 октомври – втора вноска.  – Такса битови отпадъци – четири вноски: 30 април, 30 юни, 30 септември и 30 ноември. Плащането може да се извършва във всеки от данъчните отдели на Столична община, независимо от адреса на имота или на задълженото лице. Всички каси разполагат с ПОС устройства. Друга възможност за плащане е по банков път или през интернет страницата на Столична община  https://www.sofia.bg/taxes-and-fees-services-documents  https://sonet09.sofia.bg/OnlineReportWSClient/obligations Тази година кампанията за данък МПС в София започна още на 2 януари и столичани имаха един месец повече да ползват отстъпка от 5% за колите си. През януари 2018 г. от този данък в бюджета на столицата са постъпили 3, 65 млн. лв. За сравнение – за същия период на 2017 г. от данък МПС са постъпили 3,18 млн. лв. Съобщенията за дължимите данъци и такси ще се получават от собствениците от средата на февруари. Гражданите, които вече са се отказали от хартиените съобщения, ще ги получат на посочения от тях имейл адрес. Така информацията за притежаваните от тях недвижими имоти няма да минава през пощенски или разпространителски фирми.  Срокът за отказ от хартиени съобщения за тази година беше до 12 януари – при подаване на заявление в някой от данъчните отделите и до 26 януари – при отказ по електронен път. До момента общо 1285 собственици в София са се отказали от хартиените данъчни съобщения. За отказ по електронен път трябва да се влезе в раздел „Справка за задълженията и плащанията“ на е- страницата на Столична община и да се попълни декларация, като се посочи имейл. Има опция и за пълен отказ от съобщения. В такъв случай всяка година собствениците трябва сами да проверяват какви местни данъци и такси дължат.  Тези които сега решат да подадат заявление за отказ от хартиено съобщение, ще започнат да получават съобщенията по имейл от 2019 г.", "date": "2018.01.28", "title": " Данъчната кампания в София започна"}
{"url": "https://trud.bg/%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0%d0%bc%d0%b5-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b8%d1%8f-%d0%b4%d0%b5%d0%bd-%d0%b1%d0%b5%d0%b7-%d0%b8%d0%bd/", "text": "В последната неделя на месец януари светът отбелязва Международния ден без интернет. Инициативата е въведена през 2001 година по идея на Британския институт за социални изобретения, който призовава човечеството поне 24 часа годишно да се посвещава на обичайните си занимания, без да използва глобалната мрежа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Отбелязваме Международния ден без интернет"}
{"url": "https://trud.bg/%d0%bb%d0%b5%d0%b4%d0%b5%d0%bd-%d0%bf%d1%80%d0%b0%d0%b7%d0%bd%d0%b8%d0%ba-%d0%b2-%d0%b1%d1%83%d1%80%d0%b3%d0%b0%d1%81/", "text": "Истинска зимна фиеста ще има на ледената пързалка в Бургас на 1-ви февруари. Присъстващите ще имат възможност да се насладят на брилянтното изпълнение на кънки на лед на професионалната фигуристка Елизабета Макарова, магнетичното изпълнение на вокална формация от Детски хор „Милка Стоева“ към МКЦ с ръководител Мариета Секлемова, емоционален мач по хокей между състезатели на елитния СК „Белите акули“, и вълнуващата демонстрация по стрелба с лък от Данаил Грозев. Томбола с атрактивни награди очаква всички, които са ползвали услугите на Ледената пързалка. Трима от тях ще получат като подарък чифт кънки за фигурно пързаляне. Останалите награди са безплатни уроци по фигурно пързаляне, хокей, стрелба с лък и ваучери за безплатни посещения на ледената пързалка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Леден празник в Бургас"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b8-%d0%bf%d1%80%d0%b8%d1%81%d1%8a%d0%b4%d0%b8-%d0%b7%d0%b0-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d0%b7%d0%b0%d1%80%d0%b5%d0%b4%d0%b8%d0%bb/", "text": "Районният съд във Велико тръново постанови по 1 година условно с по 3-годишен изпитателен срок за двама мъже, завлекли бензиностанция със 195 литра дизелово гориво. На 3 август 2015 г. В.П. и Т.Т. успели за заблудят служител на бензиностанция в Дебелец, че работят в „Лес Груп 77″ ЕООД-Велико Търново, зареждащо гориво на кредит на бензиностанцията, и че трябва да закарат дизел за машините в гората. Злосторниците напълнили в туби 195 литра дизелово гориво, което било записано като кредит на името на дружеството и по този начин то било ощетено с 413,24 лв. В измамната схема участвали още двама души. Присъдите на двамата, които са със средно образование и до момента не са осъждани, подлежи на обжалване или протест пред Окръжния съд във Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Условни присъди за измамници, заредили 195 литра гориво без пари\t\t\t"}
{"url": "https://trud.bg/%d0%bf%d0%b8%d0%bf%d0%b8-%d0%b8-%d0%ba%d0%b0%d1%80%d0%bb%d1%81%d0%be%d0%bd-%d0%be%d0%b6%d0%b8%d0%b2%d1%8f%d0%b2%d0%b0%d1%82-%d0%b2-%d1%83%d0%b2%d0%b5%d1%81%d0%b5%d0%bb%d0%b8%d1%82%d0%b5%d0%bb%d0%b5/", "text": "Днес се навършват 16 години от смъртта на Астрид Линдгрен, а книгите й продължават да бъдат все така любими на малки и големи. Нейните героите оживяват в увеселителн парк “Светът на Астрид Линдгрен” в Швеция. Той се простира на 180 хил. кв. метра в родния град на писателката Вимербю на около 300 км от Стокхолм. Паркът е създаден през 1981 г. и се обновява и разраства всяка година. Всички сгради в “Светът на Астрид Линдгрен” са построени точно, както са описани в книгите, а посетителите могат да видят и “оживелите” герои от любимите приказки на Линдгрен. В парка може да се срещнете с Роня, дъщерята на разбойника, може да посетите стопанството Катхулт, където живее Емил от Льонеберя, както и да видите Карлсон, който живее на покрива. Една от най-привлекателните части на парка, разбира се, е Вила Вилекула, където ще ви поздравят 9-годишната Пипилота Виктуалия Транспаранта Ментолка Ефраимова Дългото чорапче (Пипи) и баща й капитан Ефраим Дългия чорап – “някога страшилище на моретата, а понастоящем негърски крал”. В “Светът на Астрид Линдгрен” има обособени места за пикник, кафенета, ресторанти и магазини. През деня в него се провеждат множество представления, които помагат на посетителите изцяло да потънат в света на писателката и героите от книгите й. Тези, които искат да се откъснат от реалния свят за по-дълго време, могат да останат да живеят в парка за 2-3 дни. През това време ще хапват разнообразна храна, сред която картофени палачинки с пържен бекон, кнедли, кюфтенца. Паркът е отворен от началото на май до края на август, като цените за посещението му варират в зависимост от възрастта на всеки посетител, както и от продължителността на престоя. Те се движат от около 160 до близо 700 шведски крони (от 16-17 евро). Паркът отваря врати и в определени дни извън пиковия сезон – от септември до ноември, когато цените са значително по-ниски. Децата, които гостуват в “Светът на Астрид Линдгрен” на рождения си ден, могат да разгледат парка безплатно.   Творбите на Астрид Анна Емилия Линдгрен са преведени на 70 езика – от арабски до зулу, издадени са в повече от 100 страни. Първата й история за “Пипи Дългото чорапче”, е публикувана в Швеция през 1945 г., а в България първата книга за Пипи – едва през 1968 г. Астрид Линдгрен е известна и с подкрепата за правата на детето и животните, както и със съпротивата срещу телесните наказания за деца. Тя умира на 28 януари 2002 г., като след смъртта й шведското правителство учредява Възпоменателната награда “Астрид Линдгрен” за детска и младежка литература.   Ако не можете да си позволите да отидете до Швеция, за да посетите “Светът на Астрид Линдгрен”, все пак има и други начини да се потопите в атмосферата на приказките й. В Младежкия театър поставят “Карлсон, който живее на покрива” на режисьора Венцислав Асенов, с участието на Никола Стоянов, Светослав Добрев, Ярослава Павлова, Николай Луканов, Александър Хаджиангелов, Зорница Маринкова, Константин Икономов, Ния Кръстева. В Столичния куклен театър пък може да гледате премиерното за този сезон представление “Карлсон” на Тодор Вълов. Ако любимата ви приказка от Астрид Линдгрен е “Пипи Дългото Чорапче”, може да изгледате театралната постановка “Пипи” в Театър София, с участието на Силвия Петкова, София Маринкова, Ивелин Николов, Николай Димитров, Румен Троев.", "date": "2018.01.28", "title": " Пипи и Карлсон оживяват в увеселителен парк\t\t\t"}
{"url": "https://trud.bg/%d0%b2-%d0%b1%d1%83%d1%80%d0%b3%d0%b0%d1%81-%d1%87%d0%b0%d0%ba%d0%b0%d1%82-%d1%83%d0%b4%d1%8a%d0%bb%d0%b6%d0%b0%d0%b2%d0%b0%d0%bd%d0%b5-%d0%bd%d0%b0-%d0%bd%d0%b5%d1%83%d1%87%d0%b5%d0%b1%d0%bd%d0%b8/", "text": "Утре /понеделник/ Регионалният щаб за борба с грипа и респираторните заболявания ще реши дали да удължи грипната ваканция в морския град. Ученици и родителите им са в трескаво очакване. Тъй като прогнозата е, че тази седмица ще е пикът на грипа, ваканцията може да бъде удължена, смятат те. Според д-р Вергиния Цанова, заместник директор на Регионалната здравна инспекция /РЗИ/, миналия петък данните за заболеваемост от грип са били доста високи, така че всичко зависи от случаите през уикенда. При всички случаи обаче заболелите в събота и неделя няма да са малко. „Пет дни са недостатъчни, за да ограничиш една вълна от грип“, каза пред „Труд“ д-р Цанова. Очаква се решението на щаба да стане известно около 11 часа в понеделник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " В Бургас чакат удължаване на неучебните дни"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd-%d0%b0%d1%84%d0%b3%d0%b0%d0%bd%d0%b8%d1%81%d1%82%d0%b0%d0%bd%d0%b5%d1%86-%d0%b2-%d0%b0%d1%82%d0%b8%d0%bd%d0%b0-%d0%bd%d0%be%d1%81%d0%b5%d0%bb/", "text": "Гръцката полиция за борба с тероризма е арестувала в Атина афганистанец, който носел в раницата си седем електрически и електронни детонатори и няколко фалшиви лични карти, съобщава белградският вестник „Блиц“, позовавайки се на агенция АНА. Чужденецът обикалял из Атина като бездомник. Полицията води разследване, за да утвърди истинското име на афганистанеца. Заподозреният нямал постоянен адрес и пребивавал с други чуждестранни граждани в няколко различни апартаменти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Арестуван афганистанец в Атина, носел в раницата си 7 детонатора"}
{"url": "https://trud.bg/%d1%81-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%ba%d0%b0-%d0%bf%d1%80%d0%b5%d1%81%d1%8a%d0%b7%d0%b4%d0%b0%d0%b4%d0%be%d1%85%d0%b0-%d0%be%d1%81%d0%b2%d0%be%d0%b1%d0%be%d0%b6%d0%b4/", "text": "С възстановка на драматичните събития от 29 януари 1878 г. започнаха в неделя двудневните чествания на 140 години от освобождението на Търговище. Над 130 души от патриотични клубове от страната и читалищата от общината пресъздадоха картини от опожаряването на града, безчинствата и кланетата в онези дни, когато редовната турска армия се оттеглила и оставила населението на произвола на черкези и башибозуци. Близо 500 са били избитите в града мирни жители. Някои се барикадирали в по-заможни къщи и организирали отбрана. И турски домове се отворили, за да спасяват комшиите българи. Опожарена била чаршията, панаирното градче, много домове, църквата и други. Тогава местни хора тръгнали в лютия студ, през дълбок сняг, през Балкана да търсят помощ от руските войни, които били в съседен Омуртаг. Генерал Ернрот откликнал на молбата и изпратил 43-ти пехотен Охотски полк, оръдия и казаци под командването на полковник Карганов. Така градът бил спасен след безчинства, които навремето са били сравнявани с баташкото клане, припомнят историци. За втора поредна година Общината прави такава възстановка на историческите събития. Инициатори са от местния патриотичен клуб „Възраждане”, които привличат съмишленици от други градове. В понеделник, когато се отбелязва годишнината от спасението на Търговище, тържествата продължават с официални церемонии с поднасяне на венци на паметника на ген. Казимир Ернрот и морената пред църквата в кв.”Вароша”.", "date": "2018.01.28", "title": " С възстановка пресъздадоха освобождението на Търговище\t\t\t"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%b2%d0%b7%d0%b8%d0%bc%d0%b0-%d0%bc%d0%b8%d0%bb%d0%b8%d0%be%d0%bd-%d0%b7%d0%b0-%d0%bc%d0%b0%d0%bf%d1%83%d0%ba%d1%83/", "text": "Половин милион евро ще влязат в касата на „Левски“ за трансфера на Жуниор Мапуку. Нападателят ще продължи кариерата си в Китай, след като на „Герена“ получиха отлична оферта за правата му. 28-годишният футболист вече се сбогува със „сините“ на лагера в Малта. Той замина за Япония, където новият му клуб, чийто име се пази в тайна, е на подготовка. В Токио Мапуку ще мине медицински прегледи и ако всичко е наред ще парафира с втородивизионния отбор.  На „Герена“ бившият състезател на „Берое“ игра 6 месеца, записвайки 26 мача във всички турнири. Мапуку има 9 гола със „синята“ фланелка.  С отбора пък вече тренира Ривалдиньо, най-новата придобивка в отбора на Делио Роси. 22-годишният бразилец призна, че лично неговият баща Ривалдо го е посъветвал да дойде в България.  „Какви са ми амбициите? Имам кръвта на победител заради баща ми и целта ми е да стана шампион с „Левски“ – призна вече бившият играч на „Динамо“ (Букурещ). – Посъветвах се с него. Той познава клуба и страната. Изцяло е запознат с моите дела и непрекъснато ми дава съвети. Каза ми много хубави неща, защото е бил няколко пъти в България. Според него това е страхотна възможност за мен, защото съм в най-големия отбор в България.“ Договорът на Ривалдиньо е за 2 години и половина.", "date": "2018.01.28", "title": " „Левски“ взима милион за Мапуку"}
{"url": "https://trud.bg/%d0%bf%d0%b8%d0%b5%d1%80-%d0%bc%d0%be%d1%81%d0%ba%d0%be%d0%b2%d0%b8%d1%81%d0%b8-%d0%b2%d1%80%d0%b0%d1%82%d0%b0%d1%82%d0%b0-%d0%b7%d0%b0-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82/", "text": "Вратата на Европейския съюз остава отворена за Великобритания, ако тя пожелае да промени мнението си за излизането от общността. Това заяви в интервю за френски медии еврокомисарят по икономическите въпроси Пиер Московиси, предаде  :  „Вратата е отворена. Ако Великобритания реши да промени виждането си, това било много добре. Съжалявам за вота за Брекзит, макар че го уважавам. Това, което трябва да направим сега, е да договорим споразумение, което ще ни позволи да имаме възможно най-близки и приятелски отношения, защото макар и извън Европейския съюз, Обединеното кралство е очевидно е европейска държава, то е в Европа.“ Според Московиси Брекзит е голяма загуба не само за Лондон, но и за Брюксел. По думите му, напускането на страна, която е постоянен член на Съвета за сигурност на ООН и голям търговски партньор, създава редица проблеми.  В същото време американският президент Доналд Тръмп заяви, че би обсъждал условията за Брекзит от по-остра позиция от британския премиер Тереза Мей. В интервю за британската телевизия Ай Ти Ви, което ще бъде излъчено по-късно днес, той каза, че е очаквал победа на поддръжниците на излизането на референдума през 2016, тъй като разбира притесненията на британците по отношение на имиграцията. „Мисля, че щях да водя преговорите по различен начин, щях да имам друго отношение. Бих казал, че Европейският съюз не се е разпаднал до такава степен и позицията ми във връзка с излизането щеше да е по-твърда.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Пиер Московиси: Вратата за Великобритания остава отворена, ако размисли за излизането си от ЕС"}
{"url": "https://trud.bg/%d1%82%d0%b0%d1%81%d0%ba%d0%be-%d0%b5%d1%80%d0%bc%d0%b5%d0%bd%d0%ba%d0%be%d0%b2-%d1%81-%d0%b8%d1%81%d1%82%d0%b0%d0%bd%d0%b1%d1%83%d0%bb%d1%81%d0%ba%d0%b0%d1%82%d0%b0-%d0%ba%d0%be%d0%bd%d0%b2%d0%b5/", "text": "Не е сериозно да обвиняваш опозицията, че от 29 години за първи път в парламента се поставя въпросът с корупцията. Това каза народният представител от ПГ на „БСП за България“ Таско Ерменков пред  . „Не сме поставяли въпроса за нейната цветност. Поставихме въпроса за провала на правителството в борбата с корупцията“, обясни Ерменков. Той призова да не приравняваме един мащабен за държавата проблем, какъвто е корупцията с четири тона суджук. „Стойността на тази корупция – четири тона суджук, е нищожна с онова, което се случи с НДК. Когато 12 млн., които трябваше да стигнат за неговата реконструкция, станаха 45 млн.“, коментира Ерменков. Според него с Истанбулската конвенция се прави опит да се заличи родовата памет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Таско Ерменков: С Истанбулската конвенция се прави опит да се заличи родовата памет"}
{"url": "https://trud.bg/%d0%b9%d0%be%d0%b3%d0%b0-%d1%81-%d0%b1%d0%b8%d1%80%d0%b0-%d0%bd%d0%b5%d0%be%d1%87%d0%b0%d0%ba%d0%b2%d0%b0%d0%bd%d0%be-%d0%b4%d0%be%d0%b1%d1%80%d0%b0-%d0%ba%d0%be%d0%bc%d0%b1%d0%b8%d0%bd%d0%b0%d1%86/", "text": "Нов спорт – бирена йога, започнаха да практикуват ентусиасти в София. Спортната терапия представлява комбинация от медитативни техники и кенче бира, което участниците използват по време на тренировката. Основно правило е напитката да не се отваря преди края на урока. Комбинацията от бира и йога се появява за пръв път в САЩ през 2013 г., където хората се събирали в пивоварни, за да правят упражнения. След това бирената йога става популярна в Европа и Австралия. Класовете включват различни упражнения, като в края им всички участници заедно пият бира. Първата тренировка у нас се проведе през изминалата седмица. Инициаторите са „Българската бирена църква” – сдружение с нестопанска цел, занимаващо се с проекти, които популяризират ползата от умерена консумация на бира. Екипът, който се включва в организацията, е от четирима души, всеки от които работи в различни сфери. Свързват се с Елеонора Иванова, сертифициран йога инструктор, която провежда курсовете. „Искахме да реализираме идеята още в началото на миналата година, но сега успяхме да намерим правилните партньори, с които започнахме да работим заедно”, разказа пред „Труд” Чавдар Петров, един от основателите на „Българска бирена църква”. Основната цел на бирената йога е хората да се забавляват, релаксират и да намерят нови приятели. Екипът се надява класовете да станат част от тиймбилдинги на големи компании.„Смятаме, че това е чудесен начин да опознаем колегите си и да се забавляваме с тях”, уточнява Чавдар. По думите му екипът е избрал именно бирата за комбинация с йога, защото изследвания доказват, че напитката действа добре на човешкото тяло след физическа активност, възстановява загубата на течности и на някои витамини и минерали. За да бъде ефектът положителен, е важно консумацията да бъде с мярка. Бирената йога е подходяща както за напреднали, така и за начинаещи. Единствената разлика между стандартната и бирена йога е в използването на кенче, обясни пред „Труд” инструкторът Елеонора Иванова. Тя описва йогата като „баланс за душата, тялото и ума”. По професия е PR, в продължение на 10 години работи в тази сфера. Още по това време започва да се занимава любителски с йога, пробвала е различни стилове – виняса флоу йога, хот йога и аеро йога. Впоследствие решава да превърне хобито си в постоянно занимание. Това, което я привлича към бирената йога, е съчетаването на спорта с приятна компания с бира в ръка. Хора на всякаква възраст посещават залата. На първото занимание по бирена йога участие вземат и двама мъже. Елеонора се надява чрез напитката да привлекат повече фенове от мъжкия пол. Пламен участва в йога класове за втори път и твърди, че бирената йога е по-тонизираща от стандартната: „Бил съм веднъж, но не ми допадна така, както бирената йога. Беше малко сложно за мен, но най-приятната част е, че мога да отпия от бирата и смятам да дойда отново”. Съветът на инструктора е по-често да намираме време за тренировки: „Трябва да открием това, което ни харесва и да го практикуваме редовно, няма нужда да стоим час и половина във фитнеса, понякога са нужни 10-15 минути йога всеки ден”. Организаторите планират да популяризират бирената йога и в други градове. Идеята е да продължат в Пловдив напролет, а през лятото във Варна и в Бургас. Надяват се на интерес от страна на почитателите както на спорта, така и на напитката. „Мисля, че хората се вълнуват от събитието, над 100 хиляди души са го видели във фейсбук до момента, над 1000 са споделили, че се интересуват и искат да го посетят”, казва Чавдар Петров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Йога с бира – неочаквано добра комбинация"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%b8%d0%b7%d1%80%d0%b0%d0%b7%d0%b8-%d0%be%d0%bf%d1%82%d0%b8%d0%bc%d0%b8%d0%b7%d1%8a%d0%bc-%d0%b7%d0%b0-%d0%bf%d0%be%d0%bb%d0%b8%d1%82%d0%b8/", "text": "Премиерът на Македония Зоран Заев изрази оптимизъм за политическо съгласие по преговорите с Гърция, информира  . Като конструктивна е оценена вчерашната среща в Скопие, в която участваха лидерите на управляващите и на опозицията, и президентът Георге Иванов. Посредникът на ООН в преговорите между Гърция и Македония Матю Нимиц ще бъде утре и във вторник в Атина, а в сряда се очаква в Скопие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Зоран Заев изрази оптимизъм за политическо съгласие по преговорите в Гърция"}
{"url": "https://trud.bg/%d0%ba%d0%b0%d0%ba-%d0%b4%d0%b0-%d0%bf%d0%be%d0%b7%d0%bd%d0%b0%d0%b5%d0%bc-%d0%b8%d1%81%d1%82%d0%b8%d0%bd%d1%81%d0%ba%d0%b8%d1%8f-%d1%81%d0%bc%d0%b8%d0%bb%d1%8f%d0%bd%d1%81%d0%ba%d0%b8-%d1%84%d0%b0/", "text": "Знаете ли кой фасул е точно истинският смилянски? Той е със защитена словна марка и географски произход от 2007 г., с удължена защита до 2024 г. Има две разновидности и се продават със специално разработени етикети от художника проф. Димитър Серезлиев, който е родом от съседното село Чокманово. Единият вид се нарича “Фасулевица-смилянски едър”, а другият – “Смилянски фасул-дребен”, като и двата вида се различават от всички останали по уникалните шарки. Географската регистрация обхваща селищата от района на горното поречие на река Арда, където микро-климатичните условия, почвените характеристики и традиционният начин на отглеждането му гарантират специфичните вкусови качества – плътност и масленост, богат на белтъчини. В обхвата на регистрацията са шест разновидности: три от дребния и три от едрия салатен. Много хора се чудят откъде могат да си купят истински смилянски фасул. Продажбата му е само в района на родопското село Смилян, който обхваща още селата Кошница, Могилица, Бяла река, Арда, Горна Арда и съставните им махали. Неповторимият вкус на смилянски фасул се дължи на няколко особености в отглеждането му, за които разказа пред “Труд” Илия Годев, секретар на читалището в Смилян. Отглеждането му не е просто земеделска работа – изискват се търпение, грижа и обич. В планината нивите са неравни и стръмни, а самото растение е претенциозно за отглеждане. Тъй като то е от увивните, още наесен стопаните трябва да наберат коловете, по които ще започне да се увива месец след засаждането, като това обикновено се прави между Гергьовден и края на май. Хората там казват, че родът е със стойността на злато, заради хранителните качества и богато съдържание на белтъчини. Уникалният му вкус не може да бъде постигнат нито от Китай, нито от Египет, от където по магазините у нас идват пакетите с етикети “Смилянски фасул”, който няма нищо общо с истинския. Плътността и маслеността му се дължи на специфичните почви и качествата на водата, с която го поливат стопаните. Смилянският фасул се отглежда в района от над 250 години. Особените му вкусови качества стават известни в края на 70-те години на миналия век, когато Пампорово се готви да посрещне първите чуждестранни туристи. Тогава там идват хранителни технолози, на които е възложено да съставят регионално родопско меню за събитието. Топлите предястия били типичните родопски гозби, но предизвикателството било изборът на студено предястие. При обиколката си в района те гостували на семейство в Смилян, което им предложило салата от едър фасул и те моментално харесали вкуса и вида на ястието. Това бил изборът за менюто с името “Салата от смилянски фасул” и до ден днешен се утвърждава търговското наименование на продукта. От 2003 г., с идеята да се подкрепят местните производители и да се популяризира “местното злато”, смилянци организират ежегоден празник на смилянския фасул. Първоначално се провежда всяка последна събота на ноември, но от 2015 г. датата е изтеглена с месец напред – всяка последна събота на октомври. Празникът всяка година привлича над 4000 гости и туристи в селото. Смилянският фасул привлича посетители от цял свят. “Миналата година трима докторанти по управление на дестинациите от университета в Барселона (от Аржентина, Чили и Мексико) посветиха цял брой на университетско онлайн издание за практиките за развитие на устойчивия туризъм в района на Горното поречие на р. Арда, сред които развитие на събитията, атракциите и поминъчните традиции на селото бяха цитирани като добър модел”, разказа пред “Труд” Иван Годев. Не може да се каже дали на всички чужденци им харесва вкусът, тъй като всяка страна има различни традиции и вкусове. Японците, например, се изненадват, че фасулът може да се използва за салати и топли предястия, тъй като в страната им фасулът се използва като основа за сладкиши и десерти. От тях си “открадват” идеята за бонбони от Смилянски фасул, които са един от хитовете в кулинарния конкурс на Празника на Смилянския фасул през 2017 г. Хората от Скандинавието и Средиземноморието харесват начина му на приготвяне в България, а туристите от централно-европейските страни предпочитат овкусяването му със сладко-кисели сосове.   Етнографска сбирка „Смилянският фасул и традиционните родопски терлици” отваря врати през май 2005 г. след проучване сред местните жители кои са трите най-характерни за селото неща. На първо място е посочена часовниковата кула в селото. Другите две характерни неща изненадващо се оказват поминъчни традиции – отглеждането на смилянски фасул и умението на жените от селото да изработват и „шарят” родопски терлици. Така и се оформят двата тематични акцента на етнографската сбирка, която е устроена в читалището в Смилян. Всички етнографски експонати в нея са дарени от жители на селото. Там се намира и голямото пано от смилянски фасул, с което селото ще кандидатства за вписване в книгата на рекордите Гинес – за пано, изработено от най-голям брой уникални участници. От началото на инициативата приз април 2006 г. до момента в неговата направа са се включили над 17 200 човека от цял свят, посетили сбирката.", "date": "2018.01.28", "title": " Как да познаем истинския смилянски фасул\t\t\t"}
{"url": "https://trud.bg/%d0%b5%d0%b2%d1%80%d0%be%d0%ba%d0%be%d0%bc%d0%b8%d1%81%d0%b0%d1%80%d1%8f%d1%82-%d0%b7%d0%b0-%d0%bc%d0%b8%d0%b3%d1%80%d0%b0%d1%86%d0%b8%d1%8f%d1%82%d0%b0-%d0%b4%d0%b8%d0%bc%d0%b8%d1%82%d1%80%d0%b8/", "text": "Популизмът, национализмът и иредентизмът заплашват отново да балканизират Балканите, казва еврокомисарят по въпросите на миграцията в интервю за гръцката държавна агенция АНА-МПА, подчертавайки, че е важно да не се върнем в мрачното минало, съобщи МИА. Димитрис Аврамопулос коментира, че всички искат позитивен завършек на процеса на интеграция на Западните Балкани в ЕС, защото регионът е от стратегическо значение за съюза и тези страни принадлежат на европейското семейство, но трябва да се направят още много важни стъпки. „Популизмът, национализмът и иредентизмът заплашват отново да балканизират Балканите. Важно е да не се върнем в мрачното минало. Не крия, че съм загрижен, но има и оптимистични сигнали. Властите в тези страни трябва да разберат, че е необходимо да се мисли и да се действа в европейски дух. Страни като Гърция може да играят ключова роля за изграждането на мостове, които ще доближат Западните Балкани към европейското семейство“, казва Аврамопулос. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Еврокомисарят за миграцията Димитрис Аврамопулос е загрижен от нова балканизация на Балканите"}
{"url": "https://trud.bg/%d0%b4%d0%be%d0%bc%d1%8a%d1%82-%d0%bd%d0%b0-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d1%81-11-%d0%b4%d0%b5%d1%86%d0%b0-%d0%b8%d0%b7%d0%b3%d0%be%d1%80%d1%8f/", "text": "Пожар в Русе остави без дом семейство с 11 деца. Огънят е унищожил покривите на три къщи, предаде  . За щастие всички са успели да излязат навреме, но покъщнината им е напълно унищожена. Пожарът е тръгнал от покрива на къщата, в която многодетното семейство живее под наем, и се е прехвърлил върху съседните домове. Огънят беше потушен от три екипа на пожарната. Причините тепърва ще се изясняват. Съседи твърдят, че семейството се е отоплявало с каквото намери. Потърпевшите отказаха коментар. От общината обещаха временен подслон за семейството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Домът на семейство с 11 деца изгоря"}
{"url": "https://trud.bg/%d1%83%d1%87%d0%b8%d0%bb%d0%b8%d1%89%d0%b0%d1%82%d0%b0-%d0%b2-11-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d1%89%d0%b0%d1%82%d0%b0-%d1%81%d0%b0-%d0%b7%d0%b0%d1%82%d0%b2%d0%be/", "text": "Училищата в 11 американски щата затвориха врати заради епидемията от грип в страната, съобщи  . Засега не се посочва дата за подновяване на учебните часове, защото това ще зависи от оценката на епидемиологичната ситуация по места. До момента в САЩ от грип вече са починали 37 деца. Лекарите настоятелно препоръчват масово ваксиниране срещу грип за всички от 6-месечна възраст нагоре, както и за възрастните и децата, които са в най-рисковата група. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Училищата в 11 американски щата са затворени заради грипната епидемия"}
{"url": "https://trud.bg/%d1%87%d0%b5%d0%bb%d1%81%d0%b8-%d1%81%d0%b5-%d1%81%d0%bf%d1%80%d1%8f-%d0%bd%d0%b0-%d0%bb%d1%83%d0%b8%d1%81-%d0%b5%d0%bd%d1%80%d0%b8%d0%ba%d0%b5/", "text": "Луис Енрике е фаворит за нов мениджър на „Челси“. Испанецът е свободен, след като напусна „Барселона“ през лятото на 2017 година. На „Стамфорд Бридж“ пък вече се оглеждат за заместник на Антонио Конте. Италианецът е считан за сигурен напускащ през лятото. Според „Дейли Мейл“, именно испанецът ще замени бившия селекционер на Италия, а двете страни вече са провели първи преговори.  Другите варианти за нов мениджър са Диего Симеоне от „Атлетико“ (Мадрид) и Масимилиано Алегри от „Юнентус“.  Иначе „сините“ не срещнаха никакви трудности срещу „Нюкасъл“ при успеха с 3:0 в мач от четвъртия кръг на ФА Къп. Белгиецът Миши Башуай вкара два от головете за шампионите, а един добави Марко Алонсо.  В същото време „Челси“ стана първият отбор в Англия, използвал повече от един футболист, роден след 2000 година. Това стана, след като Конте заложи на Итън Ампаду и Калъм Хъдсън-Одой.", "date": "2018.01.28", "title": " „Челси“ се спря на Луис Енрике"}
{"url": "https://trud.bg/%d1%84%d0%be%d0%bb%d0%ba%d1%81%d0%b2%d0%b0%d0%b3%d0%b5%d0%bd-%d1%81%d0%b5-%d0%b8%d0%b7%d0%b2%d0%b8%d0%bd%d0%b8-%d0%b7%d0%b0-%d1%82%d0%b5%d1%81%d1%82%d0%be%d0%b2%d0%b5-%d0%bd%d0%b0-%d0%be%d1%82%d1%80/", "text": "Германският автомобилостроител Фолксваген (Volkswagen) се извини, след като медии съобщиха, че компанията е участвала в експеримент, при който маймуни са били принудени да вдишват отработени автомобилни газове, за да се провери токсичността на дизеловите емисии, предаде ДПА. В. „Ню Йорк таймс“ съобщи тази седмица, че в изследователски център в Албакърки десет маймуни са били заключени в херметично затворен контейнер с анимационни филмчета, които да отвличат вниманието им, докато вдишват отработени газове от Фолксваген Бийтъл (Volkswagen Beetle). „Убедени сме, че научните методи, избрани тогава, са били погрешни. Щеше да бъде по-добре тези тестове изобщо да не бъдат провеждани“, посочва компанията. Фолксваген осъди всички форми на злоупотреби с животни и „помоли за прошка за това лошо поведение и неправилна преценка на някои лица“. Случаят е свързан и с по-мащабния скандал „дизелгейт“, тъй като тестваният автомобил е бил оборудван да изхвърля по-малко отработени газове при тестови сценарии в опит да бъдат манипулирани измерванията. Разкриването на тази практика през 2015 г. предизвика вълна от международни разследвания и пазарни проблеми, с които Фолксваген продължава да се бори. Проектът е бил подкрепен също от Даймлер (Daimler) и Бе Ем Ве (BMW), но Фолксваген е бил начело на организацията с помощта на европейски изследователски институт. Германската провинция Долна Саксония, която е голям акционер в компанията, вчера също изрази шок и поиска пълно разследване на тестовете, провеждани през 2014 година. Провинциалните власти поискаха и уверение, че такива практики няма да се случват никога повече. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Фолксваген се извини за тестове на отработени автомобилни газове с маймуни"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d1%80%d0%b8%d0%bd%d1%86-%d1%85%d0%b0%d1%80%d0%b8-%d0%b8-%d0%bc%d0%b5%d0%b3%d0%b0%d0%bd-%d1%81%d0%b0-%d0%bf%d1%80%d0%b5%d0%ba%d1%80%d0%b0%d1%81%d0%bd%d0%b0-%d0%b4/", "text": "Президентът на САЩ Доналд Тръмп пожела щастие на британския принц Хари и на неговата годеница Меган Маркъл, но едва ли ще присъства на сватбата им през месец май, съобщи агенция Прес Асошиейшън. Американският държавен глава е дал интервю на известния британски водещ Пиърс Морган, което ще бъде излъчено в ефира на телевизионния канал Ай Ти Ви. „Аз действително желая те да бъдат много щастливи. Те са една прекрасна двойка!“, заяви Доналд Тръмп, след като бе запитан дали би желал да присъства на сватбената церемония, която ще се състои на 19 май в Уиндзорския дворец в Лондон. Когато Пиърс Морган припомни на Тръмп, че по време на президентската надпревара в САЩ Маркъл поддържаше Хилари Клинтън и го наричаше женомразец, държавникът повтори: „Добре, но аз все още се надявам те да бъдат много щастливи!“. По-рано британският вестник „Дейли мейл“ съобщи, че принц Хари не възнамерявал да покани на сватбата си действащия президент на САЩ. Поради тази причина той взел решение да не бъде сред гостите му и неговият приятел, предшественика на Тръмп Барак Обама. Милиардерът потвърди, че не е получавал покана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Тръмп: Принц Хари и Меган са прекрасна двойка, желая им щастие"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d1%8a%d1%82-%d0%b8%d0%b7%d0%bb%d0%b8%d0%b7%d0%b0-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d0%bd%d0%b0-28-%d1%84%d0%b5%d0%b2%d1%80%d1%83%d0%b0/", "text": "Работодателите излизат на протест заради поскъпването на тока на едро. На 28 февруари, сряда, от 11 часа, в София ще се проведе протест под надслов “”НЕ” на далаверите в енергетиката!”. За това се договориха национално представителните организации на работодателите, обединени в АОБР – Асоциация на индустриалния капитал в България (АИКБ), Българска стопанска камара (БСК), Българска търговско-промишлена палата (БТПП) и Конфедерация на работодателите и индустриалците в България (КРИБ).  Протестът е подкрепен от браншовите организации, членуващи в АИКБ, БСК, БТПП и КРИБ, Национален синдикат “Защита” и синдикалните организации в участващите в протеста фирми. Бизнесът се обявява против спекулативните цени на тока, който се продава от търговците на свободния пазар. Протестът е насочен срещи поскъпването на тока за бизнеса на свободния пазар с между 30% и 60% без за това да има реални икономически причини. Двата основни производителя на ток за свободния пазар – държавните АЕЦ “Козлодуй” и ТЕЦ “Марица Изток 2”, от които търговците купуват, са повишили цените с едва 5% за последните девет месеца, сочат разчетите на дружествата.  Национално представителните работодателски организации призовават всички фирми, неправителствени организации и граждани, които не одобряват наглото манипулиране на пазара и спекулативното повишение на цената на електроенергията, да се включат в протеста. Преди дни от Асоциацията на организациите на българските работодатели (АОБР) внесоха и сигнал в Комисията за защита на конкуренцията (КЗК) за нарушения на конкуренцията на пазарите за търговия на едро с електроенергия.", "date": "2018.01.28", "title": " Бизнесът излиза  на протест на 28 февруари\t\t\t"}
{"url": "https://trud.bg/%d0%bf%d0%bb%d0%b0%d1%89%d0%b0%d1%82-%d1%81%d0%bb%d0%b5%d0%b4-%d0%bc%d0%b0%d1%80%d1%82-%d0%bf%d1%8a%d1%80%d0%b2%d0%b8%d1%82%d0%b5-%d1%81%d1%83%d0%bc%d0%b8-%d0%bd%d0%b0-%d0%ba%d1%80%d0%b5%d0%b4%d0%b8/", "text": "Най-рано от месец март ще започне изплащането на първите суми на кредиторите на фалиралата КТБ. Като началото на плащанията зависи от това колко бързо ще се произнесе съдът по жалбите за разпределение на средствата. Това става ясно от отчет на председателя на Фонда за гарантиране на влоговете в банките Радослав Миленков за дейността на фонда, публикуван в бюлетин на Асоциацията на банките в България. Още през март 2017 г. беше публикувана изготвената от синдика на КТБ първа частична сметка за разпределение  на събраните средства от осребреното имущество между кредиторите на банката. Наличната тогава сума за разпределение беше 570 млн. лв. От нея 534 млн. лв. са определени за разпределение между 7022 кредитора, а останалите са заделени за спорни вземания, за които текат съдебни дела. Фондът одобри сметката през април 2017 г. Срещу одобрената от Фонда сметка са постъпили девет жалби (от общо 7022 кредитори), в резултат на което е образувано дело, заседанието по което е насрочено за 23 февруари 2018 г., посочва  Радослав Миленков. След произнасяне на съда с окончателно решение, синдикът на КТБ ще може да пристъпи към изплащане на средствата. Най-много пари ще поличи Фондът за гарантиране на влоговете, който изплати гарантираните депозити в КТБ и стана най-големият кредитор на банката. Той трябва да вземе над 418 млн. лв.", "date": "2018.01.28", "title": " Плащат след март първите суми на кредитори на КТБ"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bd%d0%b0-%d1%82%d1%83%d1%80%d1%86%d0%b8%d1%8f-%d0%b7%d0%b0%d1%8f%d0%b2%d0%b8-%d1%87%d0%b5-%d0%b8%d0%bc%d0%b0/", "text": "Вицепремиерът на Турция Бекир Боздаг разкритикува Съединените американски щати за това, че правят противоречащи си заявления за операцията на турската армия в сирийския район Африн и обеща, че въоръжените сили на страната ще разчистят Манбидж и територията на изток от река Ефрат от сирийските кюрдски „Отряди за народна самоотбрана“ и „Демократическият съюз“, ако САЩ и оглавяваната от тях коалиция срещу „Ислямска държава“, не спрат да снабдяват с оръжия кюрдските формирования, пише турското издание Hurryiet. „Ние си имаме работа с повече от едни САЩ. Пентагонът казва нещо, а то е в противоречие на казаното от Държавния департамент и обратното. Объркани сме. Според кое от заявленията трябва да действаме?“, заяви Боздаг на 28 януари, по време на телевизионни интервю за местния „Канал 7“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Вицепремиерът на Турция заяви, че има „повече от едни“ САЩ"}
{"url": "https://trud.bg/%d0%b5%d0%b4%d0%b8%d0%bd-%d0%be%d1%82-%d1%82%d1%80%d0%b8%d1%82%d0%b5-%d1%81%d0%bf%d0%b0%d1%80%d1%82%d0%b0%d0%bd-%d0%b0-%d0%bf%d0%b0%d0%ba-%d0%bf%d0%be%d0%bb%d0%b5%d1%82%d1%8f/", "text": "Техниците от ВВС направиха чудо, за да вдигнат един от трите приземени от доста време военно-транспортни самолета “Спартан”, които са на въоръжение. Контролният полет със самолет с борден № 072 бе през уикенда, научи “Труд”. Авиаторите работиха денонощно, за да сглобят неизправната машина. Те приложили метода на “канибализма”, т.е. свалят се части от аварирал  самолет и се слагат на друг, за да може да лети. Тази практика се използва , когато няма пари и не се очертава друг изход. В случая са били сваляни части от авариралия при инцидент на 19 януари последен изправен самолет “Спартан” с борден № 073. Това бе единствената машина у нас с медицинска апаратура, която дежуреше в авиобаза “Враждебна” за евакуация на критично болни и трансплантация на органи. Тогава при изключително силен вятър при рулиране италианският самолет излезе от  пистатата, наклони се на една страна и се удари в земят с крило. “Вторият пилот се е обучавал за първи”, коментира инцидента министър Красимирл Каракачанов. В момента МО води преговори с компанията производител за ремонт и поддръжка на машините, тъй като старият договор изтече и нито една от тях не лети.", "date": "2018.01.28", "title": " Един от трите   „Спартан”-а пак полетя\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0-%d0%b0%d0%bb%d0%b5%d0%ba%d1%81%d0%b5%d0%b9-%d0%bd%d0%b0%d0%b2%d0%b0%d0%bb%d0%bd%d0%b8-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d0%b0%d0%bd/", "text": "Руската полиция задържа опозиционера Алексей Навални по време на организиран от него антиправителствен протест. Това е разкрил самият Навални чрез съобщение в социалната мрежа Туитър. „Бях арестуван. Това не означава нищо“, подчерта критикът на Кремъл, който по-рано призова за бойкот на президентските избори, насрочени за месец март. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Задържаха Алексей Навални по време на антиправителствен протест"}
{"url": "https://trud.bg/%d1%81%d0%b1%d0%bb%d1%8a%d1%81%d1%8a%d1%86%d0%b8-%d0%bc%d0%b5%d0%b6%d0%b4%d1%83-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%b5%d0%bd%d0%b8-%d1%87%d0%b0%d1%81%d1%82%d0%b8/", "text": "Най-малко 15 души са убити при сблъсъци между правителствените части и южните бунтовници в Йемен, съобщава AFP. Сред убитите са и трима цивилни. По-рано в неделя започнаха боеве между военни, верни на президента на Йемен Абд Рабу Мансур Хади и въоръжени групировки на южните сепаратисти, при които бунтовниците успяха да установят контрол върху Главния щаб на правителствените войски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Сблъсъци между правителствени части и бунтовници в Йемен взеха най-малко 15 жертви"}
{"url": "https://trud.bg/%d0%b4%d0%b2%d0%b0%d0%bc%d0%b0-%d1%81%d0%b0-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8%d1%82%d0%b5-%d0%b7%d0%b0-%d0%bc%d0%b8%d1%82%d1%80%d0%be%d0%bf%d0%be%d0%bb%d0%b8%d1%82-%d0%bd%d0%b0/", "text": "Нов Видински митрополит ще бъде избран между Драговитийския епископ Даниил и Мелнишкия епископ Герасим, предаде  . На днешните епархийски избори за Даниил са гласували 27 избиратели, един глас по-малко е получил Герасим. Новият видински владика ще бъде избран от Светия синод на 4 февруари. Епископ Даниил е викарий на митрополита на САЩ, Канада и Австралия, а епископ Герасим е главен секретар на Светия синод и председател на патриаршеската катедрала „Св. Александър Невски“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Двама са кандидатите за митрополит на Видин"}
{"url": "https://trud.bg/%d0%b1%d0%b5%d0%b7%d0%b4%d0%be%d0%bc%d0%bd%d0%b8%d0%ba-%d0%b8%d0%b7%d0%b4%d1%8a%d1%85%d0%bd%d0%b0-%d0%b2-%d0%b1%d1%83%d1%80%d0%b3%d0%b0%d1%81/", "text": "Млад бездомник е издъхнал на тавана на жилищен блок в Бургас. Инцидентът станал сутринта в неделя, в жк „Братя Миладинови“. Живущите били събудени от викове за помощ. Млада жена сновяла между етажите и крещяла, че брат й е издъхнал. Тя обяснила, че вечерта двамата влезли във входа и решили да нощуват на тавана, защото било топло. Сутринта обаче сестрата констатирала, че брат й е мъртъв. Тялото му е откарано за аутопсия. Жителите на блока от своя страна са в паника. Те се чудят как бездомниците са успели да влязат, след като входът е с контролиран достъп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Бездомник издъхна в Бургас"}
{"url": "https://trud.bg/%d0%be%d0%ba%d0%be%d0%bb%d0%be-600-%d0%b4%d0%b5%d1%86%d0%b0-%d0%be%d1%82-%d0%b2%d0%b5%d0%bb%d0%b8%d0%ba%d0%be%d1%82%d1%8a%d1%80%d0%bd%d0%be%d0%b2%d1%81%d0%ba%d0%b0-%d0%be%d0%b1%d0%bb%d0%b0%d1%81%d1%82/", "text": "Около 600 деца и ученици във Великотърновска област са записани в регистъра със специални образователни потребности. В учебните заведения на територията на общините Велико Търново, Горна Оряховица, Лясковец, Полски Тръмбеш, Елена и Свищов те са 202. Две мобилни групи от специализираното звено работят с момичетата и момчетата. В състава на екипите влизат ресурсни учители, психолози, логопеди, а при необходимост и педагог зрително затруднени деца, сензорен терапевт, рехабилитатор на слуха и говора. Допълнителната подкрепа се определя от оценките на ресурсните учители и по заявка на училищните директори. В Регионалния център специалистите работят с деца предимно от Велико Търново и съседните общини Горна Оряховица и Лясковец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " Около 600 деца от Великотърновска област са в регистъра със специални образователни потребности\t\t\t"}
{"url": "https://trud.bg/%d0%b4%d0%be-%d0%bf%d1%80%d0%be%d0%bb%d0%b5%d1%82%d1%82%d0%b0-%d0%bf%d1%80%d0%b8%d0%ba%d0%bb%d1%8e%d1%87%d0%b2%d0%b0-%d1%80%d0%b5%d0%bc%d0%be%d0%bd%d1%82%d1%8a%d1%82-%d0%bd%d0%b0-%d1%81%d0%be%d1%84/", "text": "До пролетта ремонтът на действащата софийска джамия ще приключи, съобщиха от Главното мюфтийство. Ремонти ще има и на останалите джамии, паметници на културата.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " До пролетта приключва ремонтът на софийската джамия"}
{"url": "https://trud.bg/83-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b5-%d0%bf%d0%be%d1%87%d0%b8%d0%bd%d0%b0%d0%bb-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d0%bf%d0%bb%d0%b5%d0%b2/", "text": "83-годишен мъж е починал при пожар в пригодено за живеене мазе в жилищна кооперация в Плевен, съобщиха от МВР. Сигналът за произшествието е получен снощи, в 19:20 часа. Унищожено е домашно имущество. Причината за пожара е в процес на установяване АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.28", "title": " 83-годишен мъж е починал при пожар в Плевен"}
