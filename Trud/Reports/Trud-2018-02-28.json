{"url": "https://trud.bg/%d0%bf%d0%be%d1%81%d1%82%d0%be%d1%8f%d0%bd%d0%bd%d0%b8%d1%8f%d1%82-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82%d0%b5%d0%bb-%d0%bd%d0%b0-%d1%81%d0%b8%d1%80%d0%b8%d1%8f-%d0%b2-%d0%be/", "text": "Постоянният представител на Сирия при ООН Башар Джаафари опроверга информацията на вестник „Ню Йорк Таймс“ за това, че между страната му и Северна Корея има сътрудничество за развитие на химическо оръжие, предава ТАСС. „Това са практически детинщини – този доклад, където се говори, че съществува сътрудничество по химическия въпрос между моята страна и Северна Корея“, заяви Джаафари по време на заседание на Съвета за сигурност на ООН. Според него тези обвинения вече са се чували „като дежа-вю“. „Струва ми се, че „Ню Йорк Таймс“ не знаят какво се случва по света“, допълни той.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Постоянният представител на Сирия в ООН отрече страната му да сътрудничи с КНДР за производство на химическо оръжие"}
{"url": "https://trud.bg/%d0%b2-%d0%ba%d0%be%d1%82%d0%b5%d0%bb-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b4%d0%b0-%d0%b2%d0%b0%d0%bb%d0%b8-%d1%81%d0%bd%d1%8f%d0%b3-%d0%b2%d1%81%d0%b5-%d0%be%d1%89%d0%b5/", "text": "В община Котел все още не е обявено бедствено положение, но продължава да вали – съобщиха от местната администрация. Снежната покривка достигна дебелина около метър още до обяд. В района на местността Чукарите има закъсали автомобили, веднага на място са изпратени екипи. Заради обилните снегонавявания по пътищата ръководството на общината призова жителите да не предприемат пътувания, ако не са наложителни. Забранено е движението на товарните автомобили над 12 тона както през Котленския, така и през Ришкия проход. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " В Котел продължава да вали сняг, все още не е обявено бедствено положение"}
{"url": "https://trud.bg/%d0%bf%d0%be%d0%b2%d0%b5%d1%87%d0%b5-%d0%be%d1%82-600-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b2-%d0%b1%d0%be%d0%b5%d0%b2%d0%b5%d1%82%d0%b5-%d0%be/", "text": "По данни на базираната в Лондон „Сирийска обсерватория за правата на човека“ повече от 600 цивилни, сред които 147 деца, са убити от 18 февруари насам от сирийския режим, който започна нова офанзива срещу контролирания от сирийската опозиция анклав Източна Гута край Дамаск, предава АФП. „Бомбардировките, осъществявани от въздух и с артилерийски обстрел се извършват дори и по време на обявяваните от Русия „хуманитарни паузи“. В сряда бяха убити осем цивилни и нови жертви бяха открити под развалините. Общият броя на загиналите за последните 11 дни достигна до 601 души“, съобщава „Обсерваторията“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Повече от 600 души са загинали в боевете от последните дни в Източна Гута"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%b2%d1%8a%d1%82%d1%80%d0%b5%d1%88%d0%bd%d0%b8%d1%82%d0%b5-%d1%80%d0%b0%d0%b1%d0%be%d1%82%d0%b8-%d0%b8/", "text": "Има лек спад при грабежите, а тежки грабежи с убийства нямаме от 5-6 години, каза заместник-министърът на вътрешните работи Стефан Балабанов пред  . Той добави, че има и по-добра разкриваемост при телефонните измами за тази година, като уточни, че това не е български патент. Балабанов открои, че натискът над телефонните измамници е много силен през 2017 г., но трябва да се промени законът, за да може да се използват по лесно СРС-та. Понеже сега, за да се използват, трява даденото престъпление да е подсъдимо за над 5 години затвор, но това не е така, обясни заместник-министърът на вътрешните работи. Затруднява ни и фактът при залавянето на телефонните измамници фактът, че те се изнесоха в Румъния, Гърция и Сърбия. Балабанов обясни и че се работи по създаване на единна система за видео наблюдение на критичните точки от страна на престъпления населени места у нас. Той добави, че вече се водят разговори с фирми, които са направили подобни системи в чужбина, където грабежите са намалели с 40 %.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Зам.-министърът на вътрешните работи: Има по-добра разкриваемост при ало измамите "}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-123/", "text": "До намесата на министър-председателя се стигна заради напрежението в сектора. Подписаха рамковите договори за медицински и дентални дейности.         Бившите кметове Илинка Никифорова и Иван Иванов разследвани за кризата със сметта от 2014 г. Платени са 10 пъти по-големи суми.         Работна група в МС пише нови правила. Следят и разпространението.             Границата в Северна Ирландия отново бръкна в окото на Лондон – анализ на Благовест Бенишев.       Случаят ”Кирчо Киров“ се очертава като случая ”Драйфус“, казва генерал Тодор Бояджиев в интервю за “Труд”.         Освен нашите планове за европейски газов хъб, Никозия също изгражда свой за ЕС, който среща яростната съпротива на Турция – анализ на Димитър Гърдев, коментатор на “Труд”.         Награждават Мирослав Бонев за помощта му в ужаса „Хитрино“. Хобито на огнебореца е да реставрира стари коли.           Силует на Брус Уилис. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Вижте акцентите в броя на вестник “Труд” в четвъртък, 1 март 2018"}
{"url": "https://trud.bg/%d0%bf%d1%83%d1%82%d0%b8%d0%bd-%d1%81%d0%b5-%d0%b0%d0%bd%d0%b3%d0%b0%d0%b6%d0%b8%d1%80%d0%b0-%d0%bf%d1%80%d0%b5%d0%b4-%d1%81%d0%b5%d0%b1%d0%b0%d1%81%d1%82%d0%b8%d0%b0%d0%bd-%d0%ba%d1%83%d1%80%d1%86/", "text": "На среща в Москва с австрийския канцлер Себастиан Курц руският президент Владимир Путин се ангажира страната му да направи необходимото за подобряването на отношенията с Европейския съюз. Същевременно Путин подчерта, че не Русия първа е въвела санкциитe, предаде  . На съвместна пресконференция след срещата си с Курц Путин определи санкциите като „безсмислено и вредно занятие“, подчертавайки, че въвеждането им не е дало очакваните резултати. Той се обяви за отстраняване на причините, довели до настоящото положение, посочвайки най-вече кризата в Украйна. Австрийският канцлер Себастиан Курц декларира подкрепата си за “Северен поток” 2, а Владимир Путин подчерта, че проектът не е насочен срещу интересите на Украйна, няма политически характер, а е изцяло икономически. Руският президент аргументира необходимостта от построяването на газопровода между Русия и Германия с думите: “Във всеки случай построяването на обекти като “Северен поток”, “Северен поток 2”, “Турски поток” безспорно диверсифицират газовите доставки, а значи и подобряват качеството и сигурността им.” И Владимир Путин, и Себастиан Курц акцентираха върху засилването на друстранните търговско-икономически връзки. Стана ясно, че миналата година стокообменът между Русия и Австрия се е увеличил с 40%. Руските инвестиции в австрийската икономика са достигнали 23 милиарда долара, а австрийските в руската – 5 милиарда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Путин се ангажира пред Себастиан Курц с подобряване на отношенията с ЕС"}
{"url": "https://trud.bg/%d0%bc%d0%be%d1%81%d0%ba%d0%be%d0%b2%d1%81%d0%ba%d0%b8%d1%8f%d1%82-%d0%b8-%d0%b2%d1%81%d0%b5%d1%80%d1%83%d1%81%d0%ba%d0%b8-%d0%bf%d0%b0%d1%82%d1%80%d0%b8%d0%b0%d1%80%d1%85-%d0%ba%d0%b8%d1%80%d0%b8/", "text": "В навечерието на посещението си в България Негово Светейшество Московският и Всеруски Патриарх Кирил получи мартеница от главния редактор на „Труд“ Петьо Блъсков. Патриарх Кирил даде и специално интервю за вестника, както и за Българската национална телевизия и Българското национално радио.", "date": "2018.02.28", "title": " Московският и Всеруски Патриарх Кирил получи мартеница за здраве от “Труд”"}
{"url": "https://trud.bg/%d0%bd%d0%b0%d0%b4-20-%d0%b6%d0%b5%d1%80%d1%82%d0%b2%d0%b8-%d0%bd%d0%b0-%d1%81%d1%82%d1%83%d0%b4%d0%b0-%d0%b2-%d0%b5%d0%b2%d1%80%d0%be%d0%bf%d0%b0/", "text": "Само за няколко дни снегът и студът отнеха живота на над 20 души в Европа, предаде БТВ. Студената вълна достигна и до южните части на Италия и Испания. Отменени са стотици полети, а много пътища са напълно блокирани. Особено тежка е ситуацията в съседна Румъния. Но не всички са недоволни от студеното време. В Полша например минусовите температури създадоха идеални условия за провеждането на уникално състезание с лодки. Те се движат по повърхността на замръзнало езеро със скорост, достигаща 120 километра в час. А в Германия репортер се качи на най-високия връх в страната, за да провери за колко време ще замръзне чаша с горещ шоколад – замръзна за 10 минути и се превърна в сладолед.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Над 20 жертви на студа в Европа"}
{"url": "https://trud.bg/%d0%b0%d1%80%d0%b5%d1%81%d1%82%d0%b8-%d0%b2-%d0%bf%d0%b5%d1%80%d0%bd%d0%b8%d0%ba-%d0%b7%d0%b0-%d0%b0%d1%84%d0%b5%d1%80%d0%b8-%d1%81-%d0%b1%d0%be%d0%ba%d0%bb%d1%83%d0%ba%d0%b0-%d0%be%d0%b1%d0%b7%d0%be/", "text": "Спецпрокурори, полицаи и жандармеристи нахлуха сутринта в общината в Перник, за да изземат документи, свързани с кризата с боклука на града от есента на 2014 г. Разследването е за сключени неизгодни сделки с пари на общината, обясниха по-късно от спецпрокуратурата. Задържани са тогавашната временна кметица Илинка Никофорова и избраният след нея инж. Иван Иванов. Преди 3 години те заемаха кметския стол, освободен от покойната кметица Росица Янакиева, която тогава стана депутат от АБВ. По това време градът беше заринат от боклук и подозренията на разследващите са, че кризата е била предизвикана умишлено, за да се сключи извънреден договор 1 258 260 лв. с фирма за сметоизвозване. В протоколите за извършеното от нея не бил посочен в кой район е действала. Според шефа на спецпрокуратурата Иван Гешев цената може да се окаже дори 10 пъти над нормалната за подобна услуга. В същото време общината платила и дължимите 495 168 лв. за същата дейност на друго дружество, с което е имала действащ основен договор. От спецпрокуратурата напомниха, че продължават своите акции “кмет” и в други общини.", "date": "2018.02.28", "title": " Арести в Перник за афери с боклука (обзор)\t\t\t"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b9-%d1%81%d1%82%d0%be%d1%8f%d0%bd%d0%be%d0%b2-%d0%b2-%d1%81/", "text": "Инициативен комитет с председател Димитър Главчев се е заел с кампанията по изграждането на паметник на Захарий Стоянов в центъра на град София. Мемориалът ще бъде разположен в градинката на Кристал, непосредствено до ул. “Шести септември” и бул. “Цар Освободител”. Сред подкрепилите инициативата са още скулптора Александър Стефанов, Андрей Марков – икономист, мениджър, управител на сърдечно-съдов център в “Аджибадем Сити Клиник” ЕАД, зам.-кметът на Столична община Тодор Чобанов, кметове, интелектуалци и общественици. Сметката, в която се набират даренията е в УниКредит Булбанк АД: BGN IBAN: BG48UNCR70001523119978 BIC: UNCRBGSF титуляр: Български червен кръст с ЕИК/БУЛСТАТ 000703415", "date": "2018.02.28", "title": " Вдигат паметник на Захарий Стоянов в София"}
{"url": "https://trud.bg/%d0%bd%d0%b5%d1%84%d0%be%d1%80%d0%bc%d0%b0%d0%bb%d0%bd%d0%b0-%d1%81%d1%80%d0%b5%d1%89%d0%b0-%d0%bd%d0%b0-%d0%bc%d0%b8%d0%bd%d0%b8%d1%81%d1%82%d1%80%d0%b8%d1%82%d0%b5-%d0%bd%d0%b0-%d0%ba%d1%83%d0%bb/", "text": "В НДК се проведе Международна среща на министрите на културата на ЕС. Участваха десетки представители на европейски културни институции. Събитието се откри от министъра на културата : „Българското председателство на Съвета на ЕС има за цел да допринесе за утвърждаване мястото на културата и културното наследство в политическия дневен ред на ЕС. В подписаната от нашите лидери през месец март 2017 г. декларация от Рим е  посочено, че те искат съюз, в който гражданите да имат нови възможности за културно и социално развитие, както и съюз, който съхранява нашето културно наследство и насърчава културното разнообразие… ЕС призова държавите членки да работят съвместно за повишаване осведомеността на европейските граждани за социалното и икономическото значение на културата. Последните предизвикателства, пред които е изправен ЕС, извеждат на преден план необходимостта от спешни действия за сплотяване на нашите общества. Безспорно културата има потенциал да е основна движеща сила в този процес, води до развитието на чувството за принадлежност към една общност.” Първата тема, по която се изказваха делегатие, беше формулирана така: „Как да взаимодействаме с колегите от различни сектори за утвърждаване на чувството за принадлежност към Европа чрез културата? Какви конкретни действия на равнище държави-членки и ЕС биха биха имали добавена стойност?” В своите встъпителни думи , Комисар по образование, култура, младеж и спор: „Културата е мощен инструмент, който укрепва нашата европейска идентичност, социално сближаване, работни места и икономически растеж. Културата е основен стълб на нашето общество и трябва да намерим нейните връзки с икономиката и с други политики. Културата трябва да е сближаваща между всички членове на обществото – първо, за целта трябва да работим с образователния сектор. Второ, трябва да подкрепим културата и творческата индустрия като важни активи на обществото, да създадем среда, където творци да са с адекватно заплащане.” Последваха встъпителни думи на  , Председател на Комитета по Култура и образование на Европейския парламент: „Ролята на културата не е само форма за изразяване, а фактор за мотивиране на хората, с който можем да ги насърчим за колективни действия и това да бъде в основата на обществото. Европа трябва да бъде нещо повече от икономика и това става все по-ясно през последните години. ЕС постига икономически успехи, но в същото време сме свидетели на процеси на дезинтеграция. Днешната среща е особено полезна, защото ние говорим за опасностите и процесите на развитие на културата.” В словото си писателката   каза: „Скъпи гости, изключително ми е приятно да ви приветствам всички вас, министрите, отговарящи за културата на Европа. Само след два дни ние ще честваме Национален си празник – 3 март, на който ще отбележим 140 години от нашето освобождение. Нашият народ е стар, един от най-старите на европейския континент. Нашата държава е най-старата, която съществува с името си на Стария континет. За съжаление дълги периоди сме съществували под чуждо владичество, затова свободата ни е толкова млада. От нашето освобождение са минали едва два човешки живота, а са се случили толкова исторически превратности. Нашето освобождение е предшествано от период на духовно възраждане. Един век по-късно акад. Лихачов нарече нашите манастири „държава на духа”. Духовността и културата са преживели и трудни периоди, но не може да се каже, че има периоди на упадък. Дори през комунистическата епоха, когато културата е под цензора – господстват идеологически шаблони и се извършват политически репресии – българската култура бележи общопризнати успехи… България несъмнено е най-непознатата страна в Европейския съюз – за нея медиите създават най-еднотипното, опростеното, неконтрастирано впечатление… Българската култура не е добре позната в Европа, въпреки че България е единствената страна, която има празник на своята писменост и култура… Кирил и Методий са общопризнати покровители на Европа. Влизането ни в  Европа беше като влизане в Обетована земя, където тече мед и мляко. Очаквахме към нас да потекат благата на Европа, но те не потекоха наготово. Тогава последва вълната на евроскептицизма… Но Европа също не е получила нищо наготово… Търсенето на решение за социалните проблеми е една от основните теми на изкуството. Само по себе си изкустото не може да реши социалните проблеми, но без него, те са абсолютно неразрешими… Век след век Европа е градила култура, но след всяка разрушителна война не е никак лесно да се гради европейско разбиратество, защото е натрупана омраза и разделение. Първите стъпки са най-трудни, противоречия продължава да има и днес, но те са повод за диалог, взаимни отстъпки и насърчаване за обща работа… Днес вътрешните граници падат, Европа е континет със стара история, която съдържа и приятелство и войни, но винаги най-безопасни са били културните граници – те се свеждат до различни езици, традиции, различни успехи и пропадания, но не е имало войни. Културата е отрицание на войната. Културите само са се обогатявали взаимно. Творци на едни страни са получавали своето образование в други страни, живеели са там, различните културни школи са прекрачвали границите и са ставали интернационални. Културните граници всъщност са съседства. Културните различия са палитра. Институциите на обединена Европа още не са осъзнали напълно огромната сила, който има културата за сближаване, за сприятеляване, за преодоляване на различия, за падане на граници, за съграждане на ценности. Задача на творците е да покажат тази сила на културата… Надявам се, че този форум ще бъде принос към утвърждаване на чуството за принадлежност към ЕС чрез културата, за опазването на европейските ценности чрез културата и цялостното въздигане на Европа…  Пътят към единството не е лесен, но той е предусетен още от Шилер в „Ода на радостта”, която днес е химн на Европа. Този химн звучи възторжено и е изпълнен с надежда.”", "date": "2018.02.28", "title": " Неформална среща на министрите на културата на ЕС"}
{"url": "https://trud.bg/%d0%bc%d0%be%d0%bc%d0%b8%d1%87%d0%b5%d1%82%d0%b0%d1%82%d0%b0-%d0%be%d1%82-%d0%b3%d1%80%d1%83%d0%bf%d0%b0%d1%82%d0%b0-4magic-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b3/", "text": "Победителките в последното издание на музикалното състезание X Factor – 4Magic атакуват родната музикална сцена с дебютното си парче Together („Вечерай, Радо“). Радио премиерата на сингъла беше преди седмица, като за целта момичетата от групата публикуваха в интернет клипче с текста към песента. Официалното видео към парчето пък ще бъде представено утре. Дебютният сингъл на 4Magic е дело на един от най-успешните румънски музикални продуценти Monoir, с когото техният лейбъл „Вирджиния Рекърдс“ си сътрудничи от няколко години. „Това е песен, която съчетава модерно звучене, което може да се чуе в клубовете, и български фолклор. Гордеем се, че можем да доближим фолклора до връстниците си, да покажем каква красота се крие в него и как може да се преодолеят границите между различните жанрове, ако музиката се прави с любов. Работата с Monoir в неговото студио в Румъния беше не просто удоволствие, а истинско училище, той е изключителен професионалист в това, което прави, и ни научи на много неща за кратко време. Записахме парчето буквално за ден, всичко се случи бързо и сме супер щастливи от резултата!“, разказаха пред „Труд“ Валентина, Елеонора, Елия и Никол от 4Magic. По думите им техният успех в предаването се дължи на това, че са заедно като група от три години и се явиха така на кастинга. „Приятелки сме, свикнали сме да работим заедно и всяка от нас има ясна идея как трябва да се случват нещата“, обясняват момичетата. За предстоящия видеоклип разказват, че е заснет в родния им Пловдив в два дни. „Бяхме на някои от най-емблематичните места – Стария град, Античния театър, Небет тепе, гребната база… беше доста студено, но понеже видеото ще се излъчва и през лятото, се наложи да сме малко по-леко облечени. Беше си изпитание, но на всички артисти понякога им се налага да се справят в такива ситуации. Със сигурност ще помним това приключение винаги!“, допълват 4Magic. Любимите групи на момичетата в световен мащаб са британските Little Mix и корейските BTS и Black Pink. На въпрос дали смятат, че групите в България могат да имат също толкова успехи, колкото и солови изпълнители, момичетата са категорични, че това е възможно, стига да се работи сериозно и всеотдайно с добър екип. Относно ползите от участието и спечелването на музикалния формат, момичетата споделят: „X Factor ни направи разпознаваеми, научихме много неща, които ще ни бъдат полезни в работата в бъдеще. Победата ни осигури договор с „Вирджиния Рекърдс“, а да имаш продуцент зад гърба си променя много нещата, осигурява възможности, за които много артисти мечтаят. Например това, че имахме шанса още по дебютния си сингъл да работим с артист и музикален продуцент като Monoir“. За славата на риалити звезди 4Magic коментира, че въпреки дългогодишната им работа с музика и факта, че хората вече ги разпознават, те не се възприемат като звезди и точно това им помага да се опазят от негативите. „Ако човек си повярва прекалено много и си въобрази, че е звезда, само защото умее да пее, рискува да се разочарова. Според нас са нужни много години на работа, трупане на опит и развиване на таланта, за да се постигнат големи успехи на сцената“, казват Валентина, Елеонора, Елия и Никол.", "date": "2018.02.28", "title": " Момичетата от групата 4Magic пред „Труд“: Гордеем се да покажем красотата на фолклора\t\t\t"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd/", "text": "Френските власти повдигнаха обвинения на мъж, който призна изнасилване и сексуални посегателства над „около 40-ина“ жени в серия от атаки от 90-те години на XX век, съобщи АФП. Французинът на 57 години, който е женен и има деца, бе задържан в понеделник, след като полицията свърза номерата на колата му с изнасилване на жена от другата страна на границата в Белгия миналата седмица. ДНК анализ след това доказал още няколко негови жертви на изнасилвания. Мъжът, който е от северния френски град Пон сюр Самбр до границата с Белгия, признал на разпитите, че извършвал сексуални атаки на жени от десетилетия. „Той смята, че жертвите му са около 40-ина“, заяви пред журналисти Жан-Филип Вичентини – прокурорът на Валансиен, департамент Нор. Французинът бил арестуван във връзка с разследване от 1996 г. заради атаки срещу 19 жени и непълнолетни момичета, каза прокурорът. Той посочи, че мъжът използвал един и същ похват – атакувал жените откъм гърба им в ранните сутрешни часове. При нападенията носел ръкавици и маскирал лицето си – изцяло или частично, например с шапка, обясни Вичентини. Той казал на разпитите, че действал под импулс, който не можел да контролира. Според местен вестник нападателят, който бил задържан в колата му в неговия роден град, работел като портиер. Смята се, че арестуваният мъж е един от най-масовите серийни изнасилвачи във Франция от десетилетия. През 2015 г. бе задържан 40-годишен французин, който бе обвинен по 33 точки за изнасилвания, опити за изнасилвания и сексуални посегателства за периода 1995-2000 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Френските власти повдигнаха обвинения на мъж, признал за над 40 изнасилвания"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%ba%d1%8a%d0%bc-%d0%bc%d0%b5%d0%b4%d0%b8%d1%86%d0%b8%d1%82%d0%b5/", "text": "Националният рамков договор (НРД) за 2018 година, който определя финансовата рамка в здравеопазването, беше подписан между представители на Министерството на здравеопазването, НЗОК и Българския лекарски съюз. “Да направим така, че да сме един отбор в борбата с кражбите в здравеопазването. Не може 407 милиона лева повече тази година да влизат в здравеопазването и още февруари да излезе, че с 270 сме назад”. С тези думи премиерът Бойко Борисов се обърна към лекарите часове преди подписването на документа по време на среща със съсловните организации в Министерския съвет. “Не може в чуждите здравни каси да имаме да плащаме 275 милиона”, каза той и допълни, че инвестициите в апаратура в България са за милиарди, а страната ни е сред първите три държави по модерна апаратура в Европа. Министър-председателят подчерта, че въпреки увеличаващите се пари в сектора, въпреки добрите специалисти и медицинска техника, средствата за лечение на българи в чужбина продължават да се увеличават. До намесата на премиера в преговорите по НРД за 2018 г. се стигна след напрежение около дълговете на здравната каса, които можеха да наложат прекрояване на финансовата рамка и следователно изпускане на срока за подписване на договора. В края на миналата седмица стана ясно, че общите задължения на НЗОК към чужди здравни фондове възлизат на 271 млн. лв. към 31 януари 2017 г. От тях просрочени към същата дата са 133 млн. лв., като се очаква 73 млн. от тази сума да бъдат изплатени в рамите на настоящата година. Това наложи и спешна проверка на цифрите, които бяха потвърдени. През настоящата година финансовата рамка на НРД 2018 г. залага малко над 2,334 млрд. лв. за здравеопазване. Освен документа, в сряда в Министерството на здравеопазването беше подписан и рамковият договор за денталните дейности. Подписите под двата договора положиха съответно представителите на съсловните лекарски организации – д-р Венцислав Грозев председателите на Българския лекарски съюз, д-р Николай Шарков, шеф на Бъгларския зъболекарски съюз и членовете на управителните съвети на организациите. Документът подписаха още подуправителката на НЗОК д-р Йорданка Пенкова и здравният министър Кирил Ананиев. “Разбрахме се с Българския лекарски съюз да работим като партньори и да си помагаме през целия период на годината, в рамките на изпълнението на бюджета на НЗОК, заяви министърът на здравеопазването Кирил Ананиев преди подписването на рамковия договор.   По реда на Националния рамков договор за настоящата година се заплащат и медицински дейности и лекарствени продукти, финансирани от Министерството на здравеопазването и Агенцията за социално подпомагане. Според закона след приемане на бюджета на НЗОК за 2019 г. БЛС и здравната каса определят финансовата рамка, която включва обемите и цените на дейностите, подлежащи на заплащане през 2019 г., чрез актуализация на НРД по реда на приемането му. Надзорният съвет на НЗОК може да одобрява компенсирани промени между средствата за здравноосигурителните плащания за медицински дейности след становище на БЛС в едноседмичен срок от уведомяването.   Тази година ще бъде изградена национална здравна информационна система – т.нар. е-здравеопазване. Това стана ясно по време на 13-ата Конференция по електронно здравеопазване. С това ще постигнем прозрачност в здравеопазването, ще се преустановят корупционните и порочни практики, заяви зам.-министърът на здравеопазването Жени Начева. Ресорното ведомство има водеща роля в развитието на политиките в е-здравеопазването, като подкрепа в това отношение ни оказва и Европейската комисия, заяви тя. Скоро предстои и стартиране на обществените поръчки за изграждане на самата информационна система. Три са стълбовете на е-здравеопазването в ЕС, посочи ръководителката на сектор “Политики в областта на е-здравеопазването” към Европейската комисия д-р Тарие Пиесто: защитата на личните данни, като Еврокомисията изготвя кодекс за поведение спрямо използването на информационните технологии; проекти по програмата Хоризонт 2020 за иновативни технологии и тяхното въвеждане; участието в структурни фондове, които обезпечават техническите нужди на лечебните заведения. “За съжаление не виждам България да участва в програмата, а средствата отиват както за създаване на приложения, така и за иновативни технологии, като ЕК поема част от рисковете”, каза д-р Пиесто. По думите на д-р Нина Ръсина, началник отдел “Медицински дейности” в ЦСМП – София много важно е изграждането на електронна система, която да свързва тел. 112 и Министерство на здравеопазването. В момента изключителен проблем е липсата на такава функционираща свързаност, коментира специалистът.   По отношение на денталните дейности Българският зъболекарски съюз договори с НЗОК изцяло нова услуга от 1 септември. Както “Труд” писа здравноосигурените на възраст между 65-69 години ще имат право на безплатни зъбни протези. Всеки пациент може да получи до две цели плакови протези веднъж на четири години, с доплащане между 50 и 80 лв. на чене. Средствата за това са в размер на около 20 млн. лв. Прегледът при стоматолог остава 1,80 лв. Лицата над 18 години имат право на до три безплатни процедури през годината. Без промяна ще остане детският пакет. За децата обаче с психични проблеми, както и за лишените от свобода, денталните услуги са безплатни без ограничение.   Общата финансова рамка на бюджета за здраве през настоящата година е малко над 2,334 млрд. лв. Ето и разпределението на тези средства по пера: 1,824 млрд. лв. са за болнична помощ; 214,3 млн. лв. – първична извънболнична помощ, както и 229, 3 млн. лв. за специализирана извънболнична помощ; 80 млн. лв. са заложени за медико-диагностична дейност. Годишният размер на средствата за здравноосигурителни плащания за лекарства и медицински изделия, които НЗОК покрива, е 1,098 млрд. лв. От тях 98 млн. лв. са за болничната помощ. Останалите са за медикаменти, в това число за злокачествени заболявания и за диетични храни за домашно лечение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Премиерът Бойко Борисов към медиците: Трябва да сме в един отбор (обзор)\t\t\t"}
{"url": "https://trud.bg/437-%d1%85%d0%b8%d0%bb-%d1%87%d1%83%d0%b6%d0%b4%d0%b5%d1%81%d1%82%d1%80%d0%b0%d0%bd%d0%bd%d0%b8-%d1%82%d1%83%d1%80%d0%b8%d1%81%d1%82%d0%b8-%d0%bf%d0%be%d1%81%d0%b5%d1%82%d0%b8%d0%bb%d0%b8-%d0%b1/", "text": "Близо 19% повече чуждестранни туристи са посетили страната през първия месец на годината. Това показват публикуваните днес данни на Националния статистически институт. През януари 2018 г. общият брой туристически посещения на чужденци в България е повече от 437 хил., като в през първия месец на 2017 г. те са били 368 хил. Резултатите за декември миналата година също бяха много благоприятни, като общият брой туристически посещения на чужденци в България е 457 хил., техният брой е с 15,2% повече спрямо декември 2016 г. Това съобщиха от пресслужбата на МТ. За периода декември 2017 г. – януари 2018 г. общо туристически посещения на чужденци в България е близо 895 хил., с увеличение от 17 на сто спрямо периода декември 2016 г. –януари 2017 г. Резултатите към момента са много добри и очакваме този зимен сезон чуждестранните туристически посещения да нараснат с около 10%, коментира министърът на туризма Николина Ангелкова. И допълни, че благодарение на натрупалия сняг в последните дни, се предвижда сезонът да продължи до края на април, което ще окаже допълнителен положителен ефект. За двата месеца от зимния сезон се отбелязват ръстове по редица пазари. Туристите от Гърция са се увеличили с 13,3%, минавайки 198 хил. Посетителите от Румъния са близо 120 хил. и са нараснали с 33 на сто. Гостите от Турция са повече от 117 хил., като се отчита ръст от 21%. От пазар Македония, Сърбия и Германия също се наблюдават увеличения, съответно с 8%, 17% и 12,8 на сто. В периода декември- януари туристите от Великобритания са с 19,8% повече спрямо същия период година по-рано. Посетителите от Италия и Украйна са нараснали с 18,8 на сто и 15,4%, а близо 43% е увеличението на израелки гости у нас. Министърът припомни, че зимен сезон 2016/2017 година той беше най-успешен за туризма ни от влизането на България в Европейския съюз. Общият брой посещения на чуждестранни туристи беше 1, 476 млн., като се постигна ръст от 19,6%. Това означава, че посещенията са с над 242 хил. повече в сравнение с предходния зимен сезон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " 437 хил. чуждестранни туристи посетили България през януари, 19% е ръстът спрямо същия месец на 2017 г."}
{"url": "https://trud.bg/%d0%b8%d1%81%d1%82%d0%be%d1%80%d0%b8%d0%ba%d1%8a%d1%82-%d0%b0%d0%ba%d0%b0%d0%b4%d0%b5%d0%bc%d0%b8%d0%ba-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd-%d0%ba%d0%be%d1%81%d0%b5%d0%b2-2/", "text": "– Войната през 1877-1878-а наистина е била неизбежна. Но ще уточня, че Руско-турската война е крайно нежелателна за царя и руското правителство. Това е най-спорната война и Русия не е готова да воюва. Нито икономически, нито финансово, нито военно. По някакъв начин руската армия дори е невъоръжена. – Ще ви дам следния пример за илюстрация. С голямо желание да се бие срещу турците в България идва 20-годишният княз Николай Яшвил, който е племенник на генерал Гурко. Но за да пожалят младежа, го пращат в Източния отряд, където няма военни действия – в Попово, Разград, четириъгълника Шумен-Варна-Силистра-Русе. Писмата на младия княз са издадени в книга на БАН и в едно от тях той пише до баба си: „Бабо, дойдох да видя истинска война, но тук ме третират като малко дете, и все ме пращат в щаба при комендантите, където няма война. Искам да ида при вуйчо ми.” Князът описва как берат плодове от градините и вече си е намерил приятел – турчин, който му подарил истинска пушка. Това става точно през лятото на 1877 г. Руската армия тогава е въоръжена със стари пушки. А царят обявява войната от немай къде на 24 април 1877 г. Тя обаче не започва веднага, а след три месеца. – Да, така е. И в случая дори се дава възможност на противника да направи укрепителни съоръжения и по Дунавския бряг, и по Стара планина. Офанзивата започва чак на 27 юни при Свищов. Междувременно Генщаба три пъти променя плана на войната, което говори за голямо колебание. Първия път главнокомандващият Николай Николаевич казва: „Война докрай. Крайна цел: Цариград!” Обаче министър-председателят Горчаков отговаря: „Не, няма да можем да водим такава война, ние ще водим война проформа – до Балкана, след това турците ще се уплашат и ще искат примирие.” Николай Николаевич като вижда това, прави скандал и отива при Александър II: „Каква е тази война, какво е това нещо?” И царят нарежда да се направи друг план – война докрай, война до Цариград. – Много странно, официална Русия действа в концепцията – война до Балкана. Затова, когато започват преговорите с Австрия, руските представители сключват тайно споразумение, че бъдещата война, както и да завърши, няма да доведе до образуване на голяма славянска държава на Балканите. Освен това бъдещият мир ще бъде съгласуван с опонентите (Западните държави) на Русия по Източния въпрос и толкова. Австрия се задължава да не отваря фронт в тила на руската армия, а за награда ще получи Босна и Херцеговина. В същото време, трябва да се осигури и Великобритания. – Още на 20 май 1877 г. канцлерът и външен министър княз Горчаков пише писмо до руския посланик в Лондон граф Шувалов да се срещне с външния министър лорд Дерби и да му каже, че Русия ще води проформа война – и то до Балкана, както и че това ще бъде война от името на силите, подписали Цариградския договор. Тоест, Русия няма други намерения – тя ще води малка война и ще направи една военна демонстрация. И тази нота е връчена на Дерби. Главнокомандващият Николай Николаевич разбира за това и вдига страшен скандал. „Как така? Каква е тази малка война? Ние ще воюваме ли или не?” – Цар Александър II е мек човек и веднага нарежда да се обадят на Шувалов да не връчва нотата. Но е късно – тя вече е дадена. Ето как Русия още преди да започне военните действия предварително се ангажира, че бъдещият мирен договор ще бъде съгласуван заедно с опонентите, с всички участници в Цариградската конференция (1876-1877). – Руският посланик в Турция генерал Игнатиев, който участва в преговорите, не е от правителството. Той се подчинява, но действа в името на военната партия на генералите и на славянофилите. Тя е много силна и графът е една от водещите фигури в нея. Той действа по свое усмотрение. Русия печели войната с Турция с голям зор. – Генерал Гурко с 12 000 души се насочват към Южна България – тръгват през Търново за Стара Загора, като с тях е и българското опълчение – нещо нечувано. При Стара Загора те търпят страхотно поражение и няколко десетки хиляди българи бягат заедно с руските войски зад Балкана. Това е неудачен ход за руското командване. Следващата принудителна грешка е при обсадата на Плевен. Добре, че турската армия на Сюлейман паша не успява да си открие път натам. Всъщност той не е никакъв военен, а един поет от Сорбоната, който извършва истинска лудост – с фронтална атака иска да мине през хребета на Стара планина за по-бързо и така да се озове в помощ на обсадената армия на Осман паша в Плевен. Сюлейман би трябвало да мине през Хаинбоаз, и русите, заели прохода, го чакат там. Затова на връх Шипка са само българското опълчение и два руски полка – Брянски и Орловски. Битката там е била буквално на ръба. Но за щастие върхът е удържан. – Обсадата на Плевен продължава три месеца. Там се дават повече от 30 000 жертви – руснаци, румънци, финландци, поляци и др. Атаките са три. От възлово значение за изхода там е една голяма грешка на турците. Най-въоръжената турска армия – елитна, от няколко десетки хиляди души, която е в четириъгълника Силистра-Русе-Варна и Шумен, си стои на мястото и не мърда. Въобще не идва на помощ при обсадата на Плевен. Когато след това викат главнокомандващия Абдул Керим паша на съд, го питат: „Ти какво правиш там?! Защо не удари русите в гръб?” И той казва: „Не можех да повярвам, че това е истинска война…” Всъщност обясненията му са: „Мисля, че както през всичките предишни войни досега, руснаците ще дойдат от североизток през Добруджа. И не мога да повярвам, че са тръгнали да ни нападат с 200 000 души”. – Да, турците наистина губят войната от глупост. След падането на Плевен положението се усложнява. Руснаците знаят, че турците, които са много модерно въоръжени, всеки момент могат да дойдат. Неизвестността е пълна и тогава Гурко решава въпроса – това е и поантата на войната. В този критичен момент – средата и края на декември, ген. Гурко решава да мине Стара планина и да влезе в Южна България през Арабаконак. Този ход е невероятен за военната история! Това е блестяща операция, свързана с много усилия и жертви. Той изненадва турците, когато един ден се появява във Враждебна и те са направо смаяни. София е голям град, но в него няма военни части. И нито могат да прехвърлят елитни войски, нито да направят нещо друго. Русите влизат в София на 4 януари и почти веднага продължава към Пловдив и Одрин. Руската армия по същото време, начело с генерал Радецки, пробива турските позиции при Шипка-Шейново. Пътят към Стара Загора и Одрин е отворен. Точно в това време започват преговорите за примирие.  – Да, той е човекът, който решава войната. Това е регистрирано във всички документи, дори германското командване го поздравява. Това са бляскави резултати, които нямат прецедент във военната стратегия! Да минеш Балкана през януари в този студ е нещо страхотно. Тук много помагат и българите, които са водили руснаците по разни пътеки.  – При това положение на 19 февруари 1878 г. руските войски вече са пред Цариград. И граф Игнатиев, който е опитен дипломат, заплашил турците, че трябва да се съгласят на условията, които той предлага. След толкова жертви и кръв поставяме условия – да бъде съединена, да се обедини в единна държава Санстефанска България. И той прави този проект по поръчка на цар Александър II. Както си му е редът, отива в Петербург да го съгласува с него. Междувременно той вече е чул за преговорите, които се водили във Виена и в Лондон, за тънките сметки, но се прави, че не знае, защото никой не му го е казал официално. – Когато графът му показва основанията на мирния договор, Александър II се усмихва, подписва го, но изразява съмнения дали този проект ще могат да го наложат. Канцлерът Горчаков пък го подписва дори без да го погледне и казва – действайте. Граф Игнатиев се връща и в Сан Стефано подписва мирния договор. Няколко часа преди да сложи подписа си обаче, получава тайна депеша от Горчаков, в която се казва: „Генерале, договорът, който предстои да подпишете, ще бъде само един прелиминален/предварителен протокол. Истинският мирен договор ще предстои в бъдеще.” Графът е много ядосан и възмутен от тези долни игри. Той истински се притеснява какво ще стане ако българите научат, че това не е истинският договор и ще има друг. – Да, тогава след всяка война, независимо кой воюва, Великите сили трябва да я санкционират, тоест да препотвърдят мирния договор. Нашият договор трябвало да се препотвърди в Берлин. Притесненията са основателни и питат канцлера Горчаков: „Какво ще стане сега, когато българите научат тази работа, ще стане много лошо. Ние почнахме войната с желанието да се покажем, да си запазим репутацията, влиянието пред българите като техен верен съюзник и покровител. Това крие голяма опасност да рухне идеята за Дядо Иван.” И знаете ли какво е отговорил този мъдрец? Казал е: „Още по-добре. Защото тези българи ще видят как ние се борим на Берлинския конгрес в полза на тяхната Санстефанска България, ще видят кой е срещу нас и нашият авторитет тогава ще нарасне още повече.” И наистина от гледна точка на руските интереси те успяват да си запазят влиянието до ден днешен. – Защото всички Балкански народи получиха своите държави, включително и ние – българите, благодарение на руската военна помощ. И колкото и да са били имперски амбициите на Русия, желанието й да ни помогне е било искрено. Да, вярно е, че те воюват и за себе си, за репутацията на Русия. Славянофилството там е страшно силно. Но истината е, че Русия помага на България да възкръсне, да възстанови своята държавност. И това не може да бъде забравено никога, колкото и сега да се правят подобни опити. – В хода на бойните действия Германия се проявява като лоялен партньор. В Берлин със задоволство реагират на руските бойни успехи, особено във връзка с победата при Плевен. Канцлерът Ото фон Бисмарк заедно с германското правителство безусловно одобрява подписания на 3 март 1878 година мирен договор в Сан Стефано. – Да. И има нещо много интересно. На Цариградската конференция, на която Русия е изолирана и решенията пропадат, великият везир Мидхат паша се страхува да не започне война. Той отива в руското посолство и казва: „Вие слепи ли сте, не виждате ли, че Бисмарк ви тласка към война.” Убеден в това, той моли в писмо-послание Бисмарк за пощада. Обръща се не към Петербург, а към Берлин, което е любопитен ход на голям държавник. Но Бисмарк не му обръща никакво внимание, продължава с натрапчива агитация към руския цар Александър II да започне войната незабавно. „Ще охранявам вашия тил от Запад (Австро-Унгария), ако някой посмее да се намеси с военна сила. Пари ако ви трябват, аз съм насреща. Оръжие ако ви трябва, доброволци – насреща съм. Аз ще бъда вашият секундант във войната, ще поема защитата на руските интереси по време на войната с Османската империя“, казва Бисмарк. И точно в деня на подписването на Санстефанския мирен договор в официална реч пред Райхстага той точно очертава границите на българския етнос според картата на Хайнрих Киперт, която съвпада с границите на Санстефанска България. – Прецакват ни заради Русия. Австро-Унгария и Англия решително възразяват срещу Санстефанския договор. Те открито заплашват Русия с военна намеса. Руската дипломация е принудена за компромиси и моли Бисмарк за съдействие като неутрален арбитър в започналите преговори. Русия няма достатъчно сили и потенциал да гарантира решенията на Цариградската конференция. Но доколкото техните интереси позволяват да си запазят репутацията, това го постигат. И случващото се сега на Балканите е завещание от точно тези събития, за които говорихме.   Акад. Константин Косев е роден е през 1937 г. в Дупница. Завършва история в Софийския университет. Специализира в Мюнхен и Бон. Заместник-директор на Института по история на БАН и на Единен център по история на БАН (1973-1978). През 1990 година е министър на народната просвета и вицепремиер. Депутат във ВНС. Заместник-председател на БАН (1996-2007).", "date": "2018.02.28", "title": " Историкът академик Константин Косев пред „Труд“: През 1878 година Русия ни помогна да възкръснем\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%bc%d0%b8%d0%b3%d1%80%d0%b0%d1%86%d0%b8%d0%be%d0%bd%d0%bd%d0%b0-%d0%b4%d0%b8%d0%bf%d0%bb%d0%be%d0%bc%d0%b0%d1%86%d0%b8%d1%8f/", "text": "С поемането на европейското председателство България е обект на засилено ухажване, породено от различните виждания за бъдещата миграционна политика. Активността е разбираема – до юни 2018 г. трябва да е договорена нейната обща рамка, което до голяма степен ще определи и бъдещето на ЕС. От една страна германският канцлер Меркел ни внушава да се запази квотната система за преразпределение на бежанци между отделните страни-членки. От другата страна е позицията на Вишеградската четворка, Австрия и донякъде Хърватия и Словения. Унгарският президент Орбан дори донесе в София папка с предложения за справяне с европейската миграционна заплаха. На този фон българската позиция до голяма степен е неясна. Идеята ни, че миграционният натиск трябва да бъде държан далече от границите, по принцип е правилна. Неин недостатък е, че към момента е трудно осъществима, а и не дава отговор на въпроса какво да се прави с тези лица, които в близко бъдеще ще влязат нелегално в ЕС. Българската пасивност е предопределена от миграционната конюнктура, но демографските, икономическите, политическите и екологичните фактори в регионите на произход ще продължат да въздействат за формирането на все по-големи миграционни потоци. Първият проблем пред изработването на национално-отговорна позиция е, че в България няма орган, който да прави комплексен миграционен анализ. За да развие своята миграционна дипломация, страната трябва да изхожда от разкритите закономерности при формирането и придвижването на миграционните потоци и последиците от това за транзитните и приемащите държави. Как да се отчита миграционният натиск? След овладяването на кризата през 2015 и 2016 г., все по-често чуваме, че у нас миграционният натиск бил нулев. Твърдението се основава на малкия брой предотвратени и разкрити нелегални влизания. Подобно явление е успех, но то говори за овладяването, а не за изчезването на натиска, който се упражнява отвън върху държавната ни граница и няма как да бъде измерен отвътре. Ако се вземе предвид информацията, оповестена от специализираната част към командването на турската пехота „Гранични орли“, че за 2017 г. на граничната бразда с България и Гърция са спрени, заловени и върнати към вътрешността на Турция над 20 хил. мигранти, това означава, че непосредственият натиск върху нашата страна продължава да бъде висок. Поради тази причина трябва да се преразгледа твърдението за нулев миграционен натиск, а мерките по овладяването му да продължат, като се търси подкрепа на общоевропейско ниво. От обявените през 2016 г. от България 1302 места за бежанци, от Италия не е дошъл нито един, а от Гърция едва 50. В момента ни се внушава, че системата за европейска релокация е важна за страната, особено при евентуална бъдеща мигрантска криза, защото от наша територия сме щели да презаселим в други държави по-голям брой бежанци. Зад подобно добро пожелание за съжаление се крие печална действителност. От предвидените през септември 2015 г. за релокация 160 хил. бежанци, към септември 2017 г. са презаселени едва 27,6 хил. души, или малко над 17 %. Това означава, че квотната система крие редица опасности за държавите – входни врати. Така например подлежат на презаселване само тези, които имат над 75 % шанс да получат закрила в останалите страни-членки на ЕС. Остава неясно каква да бъде съдбата на влезлите десетки или стотици хиляди, които са с шанс за убежище под 75 %. Тяхното връщане назад не е по силите на отделните държави входни врати. Очевидно е, че квотната система не работи и този извод указва за наличието на миграционен риск за държавите външни граници на ЕС, послужили като входна врата. Смята се, че имиграцията може да повлияе положително върху демографските процеси, но това важи предимно за легалната имиграция, като ефектът е краткосрочен до средносрочен. Ако не се намерят вътрешни резерви, страната може да изпадне в миграционна спирала. Миграционният натиск върху България обаче е транзитен. От потърсилите закрила 83 хил. души през периода 1993 – 2017 г., почти 24,5 хил. са получили такава. От тях едва около 1700 души са останали в страната. Погледнато в регионален аспект, ако миграцията бе крайна, мигрантската криза щеше да се отрази най-тежко на Република Македония, в която 525 хил. души поискаха убежище. Ако го бяха получили, те представляват над 25 % от нейното население и това щеше да я дестабилизира. Трайни демографски промени настъпват единствено в приемащите държави. Например последицата за Германия е, че нейното население в края на 2016 г. стана 82,8 млн. души. Това е рекорд в историята на страната, тъй като досегашният такъв от 82,5 млн. е бил през 2002 г. Единствената причина за наблюдавания ръст на населението е приемането на 750 хил. бежанци през периода. Ако досегашна миграционна политика на Германия обаче продължи, то към 2050 г. на нейна територия населението с произход от Близкия Изток и Северна Африка ще бъде 19,7 %, в Австрия 19,9 %, във Франция 18 % и т.н. Подобна тенденция поставя въпроса дали след 30 г. Създаването на зони на сигурност в близост до огнищата на напрежение в страните на произход и изнесени извън Европа бежански центрове, където ще могат да се подават и молби за убежище в ЕС, са важни дългосрочни задачи. Сега е необходимо да продължат усилията по укрепване на общата европейска охрана на външните граници на ЕС. Наш принос може да бъде и предложението за единно общоевропейско убежище, предоставяно от общоевропейски орган. На тази база ежегодно може да се определя обща квота за прием на лица, търсещи закрила, изчислена на базата на подадени от отделните страни-членки национални квоти в зависимост от техните възможности, опит и обществени нагласи. След получаването на общоевропейско убежище, право на бежанеца е сам да избира в коя страна-членка да се настани до изчерпването на съответните национални квоти. Тази дейност може да се финансира от единен европейски бежански фонд със солидарни вноски от всички държави, като по този начин разходите за убежище и интеграция ще се поемат солидарно. Изключително важно е и връщанията на лицата, които не са получили закрила, също да бъдат общоевропейска политика. Само така тежестта и риска няма да падат на държавите – външни граници на ЕС, каквато е и България.", "date": "2018.02.28", "title": " Българската миграционна дипломация – а сега, накъде?\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82%d0%b8-%d0%bf%d1%80%d0%b5%d0%b4%d0%b8-%d0%b2%d1%81%d0%b8%d1%87/", "text": "За да бъде смислена и полезна, според мен, дискусията за българските университети следва да започне с оценка на реалностите, в които те работят и се развиват. Преди всичко българските университети са европейски университети. Те са част от равноправно хоризонтално европейско университетско пространство. От една страна това ни дава известно предимство – нараства броят на студентите от страни извън Европейския съюз (ЕС), които желаят да учат в страна, където издаваните дипломи за висше образование са валидни в цяла Европа. Също така българските университети, като европейски, равноправно участват в състезанието за финансиране по програми и проекти с всички останали европейски университети. От друга страна, тази реалност ни изправя пред ситуацията на конкуренция на практика за едни и същи студенти, без значение дали са родени в България, в страни от ЕС или извън него. Въпросът на завършилия средно образование българин защо да уча в България изисква адекватен и аргументиран отговор, различен от утешителното, защото мама и татко са тук. Друга реалност е голямото пресищане на българските университети с професионални направления и специалности (програми), а оттам и с преподаватели. Това пресищане в периода 2006-2010 г., за радост на университетските ръководства, доведе до по-голям брой студенти и съответно до повече средства в университетските бюджети. Но като всяко пресищане и това доведе до разболяване – в момента студенти няма, разкритите професионални направления и програми с преподавателите в тях тежат като воденичен камък на врата на ректорите, а те нямат инструмент да реагират (хирургически). Изобщо не отварям дума за качеството в новоразкритите направления, знае се, че това най-често са търсени заради печеливши професии (Право) или на мода (Психология) специалности, които се градят с преподаватели от други университети. И на трето място в българските университети повече се преподава, по-малко или дори никак, се изследва. Логично следствие от обвързаността на академичните възнаграждения с хорариуми, а не с проекти и публикации. Тежко наследство, по мое мнение, като човек, постъпил в университетското преподаване от БАН, от разделянето на академичната общност на научни сътрудници (в БАН) и асистенти (в университетите). Основанията за такова разделение са в твърденията, че има много добри преподаватели, даже отлични, които съвсем не е задължително да са и добри изследователи. Тъкмо обратното, често отлични учени са безпомощни като преподаватели и не носят добавена стойност за своите студенти. Проблемът е в генерализацията на двете концепции за университетите – дали да са само преподавателски или само изследователски. Като че ли вярната посока е към хибридната форма, на преподаване, базирано на собствени изследвания. Посочвам само част от реалностите, с които следва да съобразим бъдещите мерки за реформа на висшето образование така, че то да бъде полезно на самите студенти, на българската наука, на бизнеса и на цялото общество.  Това означава да се формулират не много, а по-скоро конкретни и изпълними задачи пред университетите в краткосрочна перспектива. Необходимо е обаче и в самото общество да има достатъчно споделено разбиране за това каква е ролята на университетите за общия напредък и благополучие – дали в развитието на науките, в солидното обучение или в набавянето на компетенции? Най-напред университетите имат една едра обществена задача, така, както още Томас Ман я описва в есето си за хуманитаризма, критикувайки тезата на Ницше, който подкрепя обособяването на университети “за нуждите на живота” (разбирай бизнеса и науката) и “същински образователни заведения”. Според самия Томас Ман главната задача на университетите е да изграждат “човешка настройка и начин на мислене, насочен към справедливост, свобода, знание и толерантност, начин на мислене, който обича съмнението не заради самото него, а заради истината”! В този смисъл университетите предлагат една основа на образованието, насочена към хуманност, общоевропейски ценности и гражданска активност, независимо от областта или от областите на науката, с която се занимават. Университетите, по-нататък, не бива фатално да изостават от бурното технологично обновление, от дигитализацията на цели сфери на човешкото съществуване. За хората от моето поколение има действителност и виртуална действителност, при което за втората съдим по разкази или интуитивно разбираме, че съществува, някъде. За младите хора обаче всички нови технологични постижения са неделима част от ежедневието. Те са единствената действителност. Преведено на академичен език това означава навлизане в ерата на дигиталното образование, започнала впрочем по други места на света. Отворените платформи, електронното обучение, виртуалните класни стаи, чатовете, онлайн тестовете и пр. и пр. все повече ще изместват традиционното обучение в аудитория. Друга задача, активно дискутирана напоследък, е прочутата връзка на университетското образование с бизнеса. Тук ключовият момент е в различаването на двете думи обучение и образование. Университетите образоват и правят това в специфичната атмосфера на академичната свобода да се изразяваш, да избираш и да търсиш. Има много фирми и организации, които обучават. И обучават добре. Например по програмиране. Само че истински добрият, полезният и способен на развитие програмист е този, който е вкусил от академичната свобода, потърсил е предизвикателствата на археологията (за да създаде програма за визуализация на частични находки) или на музиката (за да създаде алгоритъм за генериране на неравноделни тактове) и е изградил себе си като творческа личност. Натискът университетите да се концентрират върху придобиването на компетенции в определена област (професия) не е полезен нито за самите университети, което би ги превърнало в професионални гимназии, нито за бизнеса, който ще получи добре обучени изпълнители. Друг е въпросът колко полезна би била намесата на бизнеса и на съсловните организации в изграждането на програмите, и в провеждането на практическата им част – практиките и стажовете. Много университети, включително и нашият, вече са се ориентирали именно към такова сътрудничество и това работи добре. Най-вече в полза на студентите. Най-трудната задача, вероятно, ще е висшите училища да определят своя специфичен академичен профил и да се развиват според него. Говоря за университетите по дефиницията в Закона за висше образование, иначе и в момента има силно профилирани висши училища – медицинските университети, военната академия, училищата по изкуства и пр. Ще подкрепя колегите, които твърдят, че проблемът на нашите университети не е точно в техния брой, а в излишното дублиране на специалностите, които предлагат. По този начин се изгуби характерният престиж на отделното висше училище – знаеше се къде да учиш, за да станеш отличен историк, къде – отличен илюстратор, къде – филолог и къде – математик. Рейтинговата система, която адмирирам, отчасти компенсира получената уравниловка, но все още мери предимно количествени параметри и трудно достига до качеството, а тъкмо то би диференцирало по-добрите от по-малко добрите университети, предлагащи една и съща специалност. Казвам, че задачата е трудна, защото е ясно какво следва, ако се приложи – разделяне с програми и дори с цели професионални направления. Разбира се, много по-лесно е да се идентифицира състоянието и да се опише, значително по-сложно е да се намерят верните решения това състояние да се промени към по-добро. Все пак ще предложа няколко стъпки, които, според моя опит в ръководството на университет, биха били успешни. Смятам за най-съществен въпросът за конкурентноспособността на българските университети. При това говоря за конкуренция на всички равнища – вътре в университетите и между университетите. Вътре в университетите означава конкуренция между отделните катедри и факултети по проектните програми на университета, за най-добрите студенти и за най-добрите преподаватели. Конкуренция между университетите би се получила именно, ако те имат онзи личен профил, за който говорих по-горе. Тогава действително ще може, в една отделно взета област, като право, филология, психология или музика да се състои състезание по качество между университетите, които ги предлагат, а не, както е сега, по броя заети книги от библиотеката или по броя легла в общежитието. Накрая идва конкуренцията на българските университети с тези в Европа. Не е мираж или проява на наивност да мислим, че български университет не би могъл да предложи по-добро образование от един средноевропейски университет. Точно обратното, медицинските ни университети показват, че не само може, а вече е факт. По-трудно ще е на университетите с хуманитарен профил, но и те, заели правилната ниша и концентрирани в нея, могат да го направят. Формулирането на действието по този пункт е в стимулиране на конкуренцията вътре в университетите и в полагането на конкурентноспособността като приоритет в стратегическия план на всеки университет. Огледално на продуктивната конкуренция е сътрудничеството. Става дума за образователни сътрудничества и пак на всички равнища – вътре в университетите между департаментите за интердисциплинарно обучение и изследвания и между университетите за споделени изследвания и преподаване. Примерите, които, макар и плахи, имаме с коопериране на изследователски бази на БАН и преподавателски капацитет на университети, са насърчителни. Така че следващата полезна стъпка, според мен, би била активизирането на сътрудничества, изграждане на мрежи, както е модерно да се казва сега, или на консорциуми между университети, звена на БАН, местни органи, държавни структури, фирми и организации за създаване на учебни програми, за реализиране на научни проекти, за организиране на научни форуми и т.н. Очевидно е също така, че са необходими реформи в самата сърцевина на университетския живот – на програмите, на преподаването, на преподавателския състав и неговата структура, на управлението, на финансирането – това вътре в университетите. Аргументите за тази необходимост идват от намаляващия брой студенти, силната сегашна и бъдеща конкуренция, за която говорих и ограничените ресурси за развитие, имам предвид главно финансови ресурси. Темата за обновяването на учебните програми е огромна и не бих могъл да я развия тук, това се отнася и до развитието на преподавателския състав. Надявам се да имам друг повод да изложа какво мисля по тях. Тук ще си позволя няколко думи за академичната автономия, доколкото нейното тълкуване предизвиква противоречиви реакции – от средство за феодализация на университетите, до гаранция за академичната свобода. Що се отнася до свободата, то си я има и сега, въпросът е какво правят с нея университетите. Аз виждам действието на два противоположни принципа – единият настоява академичната свобода да се ползва буквално като право на академичното ръководство да взема решения повече в полза на своя собствен комфорт, понякога за сметка на студентите, другият изисква тази свобода да се обвърже с ефективността на управлението и качеството на образователния процес, тогава логично академичното ръководство се лишава от определени предимства, но пък печелят студентите. В този смисъл двустепенното управление от Настоятелство и Академичен съвет (начело с Ректор) е добър модел, едновременно удържащ стремежите към сепаратизъм и активно развиващ институцията. Необходими са и реформи на зависимостта на университетите едни от други чрез порочната практика за програмна акредитация, осъществявана от преподаватели (отдавна се обсъжда, на не се въвежда само институционална акредитация)и реформи на законодателството, което сега не позволява на университетите да бъдат иновативни като закрепостява преподавателите в тях. Убеден съм, че има разбиране за настъпилото време на промени и че промените ще бъдат за добро.", "date": "2018.02.28", "title": " Българските университети преди всичко са европейски"}
{"url": "https://trud.bg/%d0%b1%d0%b0%d0%bd%d0%ba%d0%b0-%d0%b4%d0%b0%d0%b2%d0%b0-%d0%be%d1%82%d1%80%d0%b8%d1%86%d0%b0%d1%82%d0%b5%d0%bb%d0%bd%d0%b0-%d0%bb%d0%b8%d1%85%d0%b2%d0%b0-%d0%b7%d0%b0-%d0%bf%d0%b0%d1%80%d0%b8-%d0%bd/", "text": "Отрицателна лихва за парите на фирми и еднолични търговци въвежда една от най-големите банки в страната. Става въпрос за суми в размер над 3 млн. лв. Промяната в тарифата на Уникредит Булбанк влиза в сила от 12 април 2018 г. Банката въвежда такса за съхранение на парични средства в размер на 0,6% на годишна база за превишението над прага от 3 млн. лв. Таксата ще се плаща за всеки ден, в който парите на фирмата по разплащателни, депозитни, особени, ликвидационни и др. сметки надвишават този праг. От банката обясняват, че таксата за съхранение на пари на бизнеса се въвежда заради отрицателната лихва на БНБ по свръхрезервите на банките, която от 4 октомври 2017 г. е в размер на минус 0,6%. Търсенето на кредити от бизнеса намалява и банките са пълни с пари, които обаче им носят загуби като стоят в БНБ. Лихва от 0% по депозит след изтичане на първоначалния му срок пък въведе друга банка в България. Наскоро тя промени политиката си към клиенти с депозити. Според новите условия, за клиенти със спестявания и без разплащателна сметка, след настъпване на падежа на някои от предлаганите депозити, те ще бъдат с лихва от 0%. Повечето клиенти на банките са свикнали депозитът автоматично да бъде подновяван след изтичане на срока му и с години не ходят до банката за да го подновяват. С новите условия обаче върху спестяванията им ще има нулева лихва. През януари банките проявиха висока активност при потребителските заеми. Четири банки подобриха условията си, а две удължиха срока на промоционалните си кампании. С високата си активност през януари банките дават заявка, че имат желание да подобряват условията по потребителските кредити през настоящата година. Интересното е, че част от подобрените условия се отнасят за кредити за над 5 000 лв. или над 25 000 лв., което показва, че банките се насочват към по-платежоспособните клиенти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Банка дава отрицателна лихва за пари на фирми\t\t\t"}
{"url": "https://trud.bg/%d0%b2%d0%b5%d1%80%d0%b8%d0%b6%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d1%81-10-%d0%ba%d0%be%d0%bb%d0%b8-%d1%81%d1%82%d0%b0%d0%bd%d0%b0-%d0%bd%d0%b0-%d0%b0%d0%bc/", "text": "Десет автомобила се нанизаха един в друг в снежната виелица на автомагистрала “Хемус” малко преди тя отново да бъде затворена. Верижната катастрофа станала около 13,30 ч в платното за Варна, близо до разклона за с. Слънчево, съобщиха от полицията. За щастие, няма сериозно пострадали. Само един от участниците в автомелето бил откаран в болница за преглед, но без тежки травми. Все още се изясняват причините и обстоятелствата, довели до инцидента, допълниха от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Верижна катастрофа с 10 коли стана на магистрала “Хемус”"}
{"url": "https://trud.bg/%d0%bf%d0%b0%d1%82%d1%80%d0%b8%d0%b0%d1%80%d1%85-%d0%bd%d0%b5%d0%be%d1%84%d0%b8%d1%82-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%80%d1%83%d1%81%d0%ba%d0%b8/", "text": "Водачът на българската православна църква патриарх Неофит заяви по време на интервю пред  , че   в България на руския патриарх Кирил ще послужи за засилването на духовното единство на двата народа. Между 2 и 4 март руският патриарх ще посети България, за да участва в празнуването на 140 години от освобождението на България от Османско робство. „Много неща ни сближават и в столетията преди началото на Руско-турската освободителна война. Факт е, че голяма част от руските доброволци отиват на войната заради братята си по вяра, българите, които страдат под друговерското Османско робство. Т.е. още тогава, исторически, има единство във вярата между нашите народи. Затова на първо място по близост между нас аз поставям православието и всичко свързано с него за последните повече от хиляда години“, заяви патриарх Неофит. „Днес ние сме отговорни пред бог за съхраняването на нашите народи единни в православната вяра“, допълни той. „Необходими са ни много сили, за да продължим да проповядваме Христа. В това време, когато светът повече мисли за самия себе си, ние трябва да стоим пред Господ с твърда и непоколебима вяра“, смята българският патриарх. Според него „държавните ръководители на двете наши страни разбират значението на единството на вярата“. Очаква се двамата патриарси да проведат съвместно богослужение, да почетат паметта на войните, паднали за свободата на България в Руско-турската война от 1877-1878 и да се срещнат с представители на държавната власт на България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Патриарх Неофит пред ТАСС: Посещението на руския патриарх у нас ще засили връзките между двата народа"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0-%d1%81-%d0%b0%d1%80%d1%82%d1%84%d0%be%d1%82%d0%be%d0%b3%d1%80%d0%b0%d1%84%d0%b8%d0%b8-%d0%bd%d0%b0-%d0%bc%d0%b8%d1%81%d0%ba%d0%b8-%d0%b2-%d0%bf%d0%be%d0%bc/", "text": "Благотворителна фотоизложба „Четири сезона” събра много гости в изисканото артпространство на Морско казино във Варна въпреки лошото време и зимата. Почитателите на женската красота оцениха и откупиха фотографии на най-титулованите топ модели на морската столица. Събраните средства отиват в подкрепа на даровити деца в училище за деца с нарушено зрение „Проф.д-р Иван Шишванов” в кв. „Аспарухово”. За камерата на автора Иван Тонов са позирали носителката на титлата Мис България Габриела Кирова, на Мис Варна-Моника Драгнева, Марина Димитрова, първата подгласничка в Miss Freedom of the World Михаела Йорданова и др. Гримьор и стилист на фотосесиите е Евелина Дойчинова. Миските направиха и красиво дефиле пред галерията и показаха лична подкрепа за малгуганите от училището за деца с нарушено зрение. Тематично свързано с изложбата звучаха „Четирите годишни времена„ на Вивалди. За гостите дванадесетокласничката от „Проф.д-р Иван Шишманов” Иванка Недялкова изпълни след това народната песен „Рипни, Калинке” в съпровод на Жечко Тенев-гайда и Любомир Лазаров-кавал. Момичето е носител на втора награда от Националния фолклорен конкурс „Диньо Маринов-2014”. Тази година талантливата Ваня е стипендиант на фондация „Петко Стайнов”. Освен с откупуване на артфотосите за гостите имаше възможност да помогнат със средства и в дарителска кутия. Експертен център за френска козметика обяви, че дарява 5 % от месечния си оборот за училището. По време на вечерта беше отпразнувана и третата годишнина на рубриката на БНТ2 „На светска вълна” с автор варненския хроникьор Емилиян Ялъмов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Изложба с артфотографии на миски в помощ на даровити малчугани\t\t\t"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0%d1%80%d0%bd%d0%b0%d1%82%d0%b0-%d0%bf%d1%80%d0%b0%d0%b2%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%be%d1%82%d1%85%d0%b2/", "text": "Парламентарната правна комисия отхвърли  . „За“ отхвърляне на ветото гласуваха 13 народни представители, „против“ гласуваха 7 депутати. Така Законът за банковата несъстоятелност беше повторно подкрепен от правната комисия. В дебатите по ветото депутатът Хамид Хамид от ДПС изтъкна: „Не споделяме мотивите на държавния глава“. „Предложените от нас текстове са съобразени със законодателството“, заяви той. „Мисля, че става въпрос за неразбиране на предложените текстове. Ще гласуваме „за“ повторното приемане на закона в зала“, каза още депутатът. Тодор Байчев от БСП посочи, че предлаганите промени в Закона за КТБ няма да попълнят пропуските, каквато е целта на вносителите. „Законопроектът е противоконституционен, нарушава принципа на правната сигурност, ще създаде правен хаос“, заяви той. „Когато става въпрос за обществен интерес, законодателят ще бъде безкомпромисен към тези, които търсят как да заобиколят правилата – този сигнал даваме“, заяви в отговор Йордан Цонев. Крум Зарков беше категоричен, че депутатите от БСП ще подкрепят ветото на президента. „Това е поредното извънредно законодателство, дано допринесе до по-добри резултати, отколкото предишните такива, които не дават яснота“, коментира той. „Цифрите, съобщени от колегите от ДПС, са достатъчно солидни, за да създадем закон, който е на висотата на предизвикателствата“, заяви депутатът. Секретарят на ПГ на БСП Филип Попов коментира: „Спорна е полезността на закона, доколко с него ще може да се възстанови несъстоятелността на банката“. „Разбирам целта на вносителите, действително следва да се запази масата на несъстоятелността на КТБ със всички възможни средства, но това не е правилният инструментариум“, каза още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Парламентарната правна комисия отхвърли президентското вето върху Закона за КТБ"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%ba%d1%8a%d0%bc-%d0%ba%d0%bc%d0%b5%d1%82%d0%be%d0%b2%d0%b5%d1%82%d0%b5-%d0%bd%d0%b5-%d1%82%d1%80%d1%8f%d0%b1%d0%b2%d0%b0-%d0%b4/", "text": "Децентрализацията на общините няма алтернатива – това е европейският модел, който движи прогреса в много държави. Това заяви президентът Румен Радев по време на тържествената сесия на 31-ото Общо събрание на Националното сдружение на общините в България. Форумът събра в София кметове от цялата страна. Това съобщиха от пресслужбата на държавния глава. Президентът призова за предварително изготвени механизми и критерии за децентрализация още преди реализацията й, които да включват диалог с гражданите и конкретна ангажираност на управлението. „Не трябва да има никакви „гейтове“, никакви корупционни схеми, защото те ще ни върнат обратно в изходното положение“, заяви държавният глава. По думите на президента, ефективната децентрализация предполага много точни механизми за обществени поръчки и добра работа на три нива – с изпълнителната власт, прозрачност при управлението в самата местна власт и ясни критерии при разпределяне на средствата към общините. „Трябва да създавате прозрачни и справедливи механизми, когато разпределяте бюджет надолу към общините под вас“, призова Румен Радев кметовете. Ефективното местно самоуправление е ключът към изваждането на българина от апатията и в превръщането му в активен гражданин, заяви президентът и обясни, че това ще се случи, когато хората имат самочувствието, че участват при вземане на решенията и имат принос с активността и данъците си за прозрачно управление на населените места. „Това е и начинът да задържаме младите хора в общините, това е начинът да пресечем катастрофалното обезлюдяване – всеки един да знае, че има своя принос и може да участва в тези предизвикателства“, допълни държавният глава. Президентът обърна внимание на дискусията за новото райониране на страната. За да имаме устойчива в дългосрочен план схема на райониране, трябва вие да дадете стабилност на решенията, обърна се Румен Радев към кметовете и посочи, че без консенсус няма как да се привличат различни форми на финансиране. „Необходимо е разработването на ефективна национална политика за регионално развитие. И вие също трябва да бъдете в нейната основа като експертиза, защото това е единственият начин да се справим с тежките регионални дисбаланси“, заяви държавният глава. Румен Радев посочи, че това е път за преодоляване на демографската криза, бедността, неграмотността, като се изисква активна работа с всички институции, активен диалог и комуникация с гражданите. Румен Радев заяви, че НСОРБ е незаобиколим фактор в отношенията между изпълнителната и местна власт. „Вие сте най-близо до хората, най-близо до техните проблеми. От вас обществото очаква решения и помощ“, заяви държавният глава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Президентът към кметовете: Не трябва да има никакви “гейтове”"}
{"url": "https://trud.bg/%d0%bc%d0%b8%d1%88%d0%b5%d0%bb-%d0%b1%d0%b0%d1%80%d0%bd%d0%b8%d0%b5-%d0%bc%d0%b5%d0%b6%d0%b4%d1%83-%d0%b5%d1%81-%d0%b8-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8/", "text": "Между Европейската комисия (ЕК) и Великобритания остават множество дълбоки различия, като две от основните са по въпроса за границата между Ирландия и Северна Ирландия, както и за правата на гражданите на ЕС. Това заяви на пресконференция главният преговарящ на ЕС Мишел Барние при представянето на позицията на Комисията по брекзит, предаде БТВ. По неговите думи стремежът на ЕС е между двете части на ирландския остров да няма граница. Той отбеляза, че е възможно въвеждането на „проверки на места“ през пропускателни точки. По въпроса за правата на гражданите ЕС настоява европейците, пристигнали във Великобритания до края на 2020 г., да имат същите права като онези, дошли до март догодина. ЕС предпочита също Съдът на ЕС да следи спазването на общностното право от страна на Великобритания в преходния срок, в който Лондон няма да има глас в приемането на европейските правила. Барние каза, че ЕС проявява въображение в търсенето на изход, както и че е време не за изявления, а за съставянето на правни документи. По неговите думи в ЕС има единодушие в преговорите с Лондон, въпреки различните интереси. Той съобщи, че следващата седмица се очаква нов кръг преговори с британските представители. В отговор на въпрос Барние добави, че ЕК е готова с план за „извънредни обстоятелства“ в случай, че преговорите се провалят.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Мишел Барние: Между ЕС и Великобритания остават множество дълбоки различия по Брекзит"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0-%d1%81%d0%b5-%d0%bf%d1%8a%d1%80%d0%b2%d0%b0%d1%82%d0%b0-%d0%b2%d1%8a%d0%b7%d0%b4%d1%83%d1%88%d0%bd%d0%b0-%d0%bb%d0%b8%d0%bd%d0%b8%d1%8f-%d0%be%d1%82-%d1%81/", "text": "Първата редовна въздушна линия между София и Любляна ще бъде открита до няколко месеца. Това обяви заместник-министърът на транспорта, информационните технологии и съобщенията Велик Занчев, по време на първото авиационно събитие от програмата на Българското председателство на Съвета на Европейския съюз. Занчев заяви, че авиационният сектор в Европа трябва да се съсредоточи върху модернизирането на инфраструктурата, внедряването на нови технологии и подобряването на връзките между държавите. Съобщението е на пресслужбата на МТИТС. По думите на зам.-министъра в Югоизточна Европа проблемът с авиационната свързаност вече не стои с такава острота, заслуга за което имат няколко авиокомпании, които обслужват редовните линии между страните в региона. “Необходими са още усилия за подобряването на свързаността на София със столиците на държавите от Западните Балкани”, допълни Занчев. Той изрази увереност, че преките въздушни линии от България до други южноевропейски и балкански държави ще се увеличават. България подкрепя стратегическите документи и свързаните с тях законодателни предложения на Европейската комисия, каза още заместник-министърът. Той припомни ангажираността на Българското председателство на Съвета на Европейския съюз да работи за постигането на напредък и общ подход по новия регламент за защита на конкуренцията във въздушния транспорт. Занчев приветства инициативата на Международната асоциация за въздушен транспорт (IATA) и ДП “Ръководство на въздушното движение” да работят заедно по стратегия за развитие на българското въздушното пространство. Авиационният форум “Въздушният транспорт – двигател за просперитет” се провежда със съдействието на Международната асоциация за въздушен транспорт. Участници в днешното събитие са представители на авиокомпании, доставчици на аеронавигационно обслужване, летища, въздухоплавателни администрации и специалисти.", "date": "2018.02.28", "title": " Открива се първата въздушна линия от София до Любляна"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%82%d1%8a%d1%80%d0%bd%d0%be%d0%b2%d0%be-%d0%b4%d0%b0%d0%bd%d0%b8%d0%b5%d0%bb-%d0%bf%d0%b0%d0%bd%d0%be%d0%b2-%d0%be%d1%82%d0%ba%d1%80%d0%b8-31/", "text": "Кметът на Велико Търново и председател на Националното сдружение на общините в България /НСОРБ/ Даниел Панов откри 31-во Общо събрание на най-голямата неправителствена организация в страната. Форумът се провежда в София и събра над 400 делегати от 211 общини. Заседанието стартира с тържествена сесия, посветена на 140-годишнината от Освобождението на България. В изказването си Даниел Панов посочи, че събитията на Трети март 1878 година бележат новото начало и надеждата, възкресението на българския народ като свободен. „Освобождението е апогеят на вековната българска борба за възстановяване на държавността, за собствен път на развитие, за духовна, културна и политическа свобода. Нека посрещнем с достойнство и самочувствие националния ни празник. Българският народ е древен и смел и има своето доказано и признато място в Европа“, каза Даниел Панов. В присъствието на президента на страната Румен Радев Панов призова за единство в името на България и европейския й път, на по-доброто бъдеще за жителите на градовете и селата, както и за решаването на проблемите и справянето с предизвикателствата. Даниел Панов и изпълнителният директор на НСОРБ Силвия Георгиева отчетоха, че през изминалата година е подобрена макрорамката за финансиране на общините – осигурени са повече средства за образование, социални услуги, здравеопазване и др. „По наше настояване над 400 училища и детски градини ще бъдат обновени с европейски средства. Договорихме и увеличаване на цените на клиничните пътеки, по които основно работят общинските болници“, коментира още кметът на Велико Търново и председател на Сдружението. Той посочи, че предстои изработването на примерна методика за изчисляване на таксата за битови отпадъци на базата на количеството, като подробният анализ на НСОРБ ще бъде представен в Министерството на финансите. В сесията участват също Томислав Дончев – заместник министър-председател, регионалният министър Николай Нанков, Румен Порожанов – министър на земеделието, храните и горите, евродепутатът Андрей Новаков, кметът на София Йорданка Фандъкова и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Кметът на Търново Даниел Панов откри 31-во Общо събрание на Националното сдружение на общините"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%bd%d0%b8%d0%ba%d0%be%d0%b3%d0%b0-%d0%bd%d1%8f/", "text": "Министър-председателят на Великобритания Тереза Мей предупреди, че Великобритания „никога“ няма да позволи на ЕС да „подкопае“ единството и целостта ѝ. Така тя отхвърли черновата за договора за „развода“, разкрит от главния преговарящ на Съюза Мишел Барние, предава АФП. „Черновата на правния текст, ако се приложи, ще подкопаем общия пазар на Великобритания и ще заплаши целостта на Великобритания, създавайки митници и регулаторна граница през Ирландско море и никой британски министър-председател не би се съгласил на това“, заяви Мей пред парламента.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Тереза Мей: Великобритания никога няма да позволи на ЕС да подкопае единството и целостта ѝ"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d1%81%d0%bb%d0%b8%d0%b2%d0%b5%d0%bd%d0%b5%d1%86-%d0%ba%d0%be%d0%b9%d1%82%d0%be-%d0%be%d1%82%d0%b2/", "text": "Сливенец получи 2-годишна условна присъда с 3-годишен изпитателен срок за отвличане на жена и за държане на хашиш и екстази. Наказанието му бе наложено от Окръжния съд в Сливен по съкратеното съдебно следствие – съобщиха от обвинението. Интересен е фактът, че след като извършителят на отвличането бил задържан в ареста за стореното престъпление, той и жертвата сключили граждански брак. Пострадалата била интимна приятелка на подсъдимия. 32-годишният Г.Т. често я ревнувал, като пристъпите на ревност обикновено идвали след употреба на алкохол. Жената не веднъж подавала жалби в полицията срещу него, но в последствие ги оттегляла. За пореден път между двамата избухнал скандал, когато били на почивка в Слънчев бряг. Тогава приятелката излъгала, че отива до магазин. Вместо това си хванала автобуса и се прибрала в Сливен. Скрила се в дома на нейна близка. Няколко дни по-късно, вечерта на 9 октомври миналата година, мъжът я открил. Заплашил я с нож. Насила я отвлякъл и отвел в собственото си жилище, където я заключил и я набил. Близката на отвлечената съобщила за случая в ОД на МВР и така Г.Т. бил задържан. При процесуално-следствените действия наркотичните вещества били открити в неговия апартамент. Съдът му наложил най-тежката мярка за неотклонение “задържане под стража”. Бил в ареста, когато на 30 ноември сключил брак с жертвата на отвличането. Пред съда Г.Т. признал фактите и обстоятелствата по обвинителния акт и свидетели по делото не са били разпитвани. Наложеното му наказание е общо и за двете престъпления. Споразумението между подсъдимия и обвинението, което е одобрил Окръжният съд в Сливен, е окончателно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Условна присъда за сливенец, който отвлякъл жена, а докато бил в ареста се оженил за нея"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81/", "text": "На работен обяд в София на 1 март, четвъртък, премиерът Бойко Борисов, председателят на Европейската комисия Жан-Клод Юнкер и лидерите на Западните Балкани ще обсъдят перспективата пред региона и възможностите за инфраструктурна и дигитална свързаност, съобщиха от правителствената информационна служба. В срещата ще участват лидери от всички страни от Западните Балкани – президентите на Босна и Херцеговина Драган Чович, на Косово Хашим Тачи и на Сърбия Александър Вучич, както и премиерите на Черна гора Душко Маркович, на Албания Еди Рама, на Република Македония Зоран Заев. Срещата поставя финал на балканската обиколка на председателя на ЕК Жан-Клод Юнкер, която започна в края на миналата седмица. В делегацията на Европейската комисия са включени заместник-председателят и върховен представител на Съюза по въпросите на външните работи и политика на сигурност Федерика Могерини и еврокомисарят по въпросите на европейската политика за съседство и преговорите за разширяването Йоханес Хан. От българска страна в разговорите ще участват също вицепремиерът и министър на външните работи Екатерина Захариева и министърът за Българското председателство на Съвета на ЕС 2018 Лиляна Павлова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Премиерът Бойко Борисов ще се срещне с председателя на ЕК Жан-Клод Юнкер и лидерите на страните от Западните Балкани"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b1%d0%b8%d0%b2%d1%88%d0%b8-%d0%ba%d0%bc%d0%b5%d1%82%d0%be%d0%b2%d0%b5-%d0%bd%d0%b0-%d0%bf%d0%b5%d1%80%d0%bd%d0%b8%d0%ba-%d1%81-%d0%be%d0%b1%d0%b2%d0%b8%d0%bd%d0%b5/", "text": "Специализираната  привлече към наказателна отговорност И. Иванов и И. Никифорова за извършено престъпление по служба, в качеството им на длъжностни лица, заемащи отговорно служебно положение – престъпление по чл. 282 ал.2 от НК. Това съобщиха от пресслужбата на държавното обвинение. Действията на спецпрокуратурата, Комисията за противодействие на корупцията и МВР са във връзка с разследване по досъдебно производство, образувано през декември 2014 г., касаещо  сключени неизгодни сделки. Това каза на пресконференция пред сградата на ОДМВР – Перник ръководителят на Специализираната прокуратура Иван Гешев, съобщиха от пресслужбата на МВР. Той уточни, че проверките обхващат периода 1 януари 2012 г. – 31 декември 2016 г. и са свързани с дейността на длъжностни лица от община Перник. Инспектира се дейността на временно изпълняващ длъжността кмет и бивш кмет на Перник. Сметоизвозването в града се контролира от бизнесмен или бизнесмени с широкспектърна дейност. Управители са различни подставени лица и чрез тези фирми през годините постоянно е източвана община Перник. „Разработката е много добра. Ще се връщаме и назад и всички които са злоупотребили ще получат заслужени наказания“, заяви Антон Славчев, директор на дирекция “Противодействие на корупцията” в КПКОНПИ. На И. Никифорова е повдигнато обвинение за това, че за времето от 08.09.2014 г. до 09.09.2014 г. в гр. Перник, в качеството си на временно изпълняваща длъжността кмет на община Перник е превишила правата си по ЗМСМА и Закона за защита при бедствия, като без да е възникнало бедствие на територия на община Перник по смисъла на чл. 2 от ЗЗБ, свикала кризисния щаб за изпълнение на Общинския план за защита при бедствия на община Перник за 2014 г. и издала заповед, с която възложила на търговско дружество, със специализирани сметосъбиращи машини, контейнеровози, работници и друга специализирана техника да извърши почистване на битови отпадъци в Община Перник – райони по допълнителни указания и със срок на сметоизвозване до преодоляване на кризисната ситуация. Това Никифорова извършила с цел да набави за същото търговско дружество имотна облага, въпреки наличието на действащ договор № 18 от 26.09.2005 г. със същия предмет с друго дружество. И. Иванов е обвинен в това, че на 22.12.2014 г., в гр. Перник, като кмет на община Перник, не изпълнил служебните си задължения и без да е възникнало бедствие по смисъла на чл. 2 от ЗЗБ на територия на община Перник , извършил плащания с три платежни нареждания от дата 22.12.2014 г. в полза на търговското дружество, на което Никифорова възложила дейности  за суми съответно: 430 010 лв.; 370 020лв. и 458 230лв., и от това са настъпили значителни вредни последици за бюджета на община Перник – сума в размер на 1 258 260,00 /един милион двеста петдесет и осем хиляди двеста и шестдесет/ лева. На И. Никифорова е определена мярка за неотклонение Парична гаранция в размер на 30 000 лв. На И. Иванов а е определена мярка за неотклонение Парична гаранция в размер на 150 000 лв. Разследването продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Двама бивши кметове на Перник с обвинение за престъпления по служба"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%bf%d0%be%d1%81%d1%80%d0%b5%d1%89%d0%bd%d0%b0%d1%85%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d0%be%d1%82-%d0%b1/", "text": "Евродепутати от ГЕРБ приветстваха в Брюксел българи от Босилеград, община Бабушница и заслужили пожарникари от Перник. Делегацията посети Европейския парламент по покана на депутата Андрей Ковачев. Поводът е откриване по-късно днес на фотоизложба за Международния детски великденски фестивал в Босилеград, организиран от сдружение “ГЛАС”. На срещата присъстваха също и Ева Майдел, Асим Адемов и Владимир Уручев, които обсъдиха актуални теми с гостите от България и Сърбия, като скандала с продажбата на ЧЕЗ, бежанската криза, бъдещето пред АЕЦ “Белене”, пътят към Еврозоната и други. “Покрай европредседателството на България аз съм на криле”, сподели Асим Адемов. Евродепутатът каза още, че имаме нужда от такъв положителен имидж, въпреки склонноста ни да се натискаме най-отдолу в негативните класации. В делегацията са и областният управител на Перник Ирена Соколова, народният представител от ГЕРБ Васил Цветков и организаторът на международния детски великденски фестивал в Босилеград Александър Димитров.  Ирена Соколова благодари на Андрей Ковачев за съвместните им инициативи по темата антикомунизъм и подари големи мартеници на евродепутатите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Евродепутати посрещнаха българи от Босилеград (СНИМКИ)"}
{"url": "https://trud.bg/%d1%8e%d0%bd%d0%ba%d0%b5%d1%80-%d0%bf%d1%80%d0%b8%d0%b7%d0%be%d0%b2%d0%b0-%d0%b1%d0%be%d1%81%d0%bd%d0%b5%d0%bd%d1%86%d0%b8%d1%82%d0%b5-%d0%b4%d0%b0-%d1%81%d0%b5-%d0%be%d0%b1%d0%b5%d0%b4/", "text": "Председателят на Европейската комисия Жан-Клод Юнкер заяви на разделените лидери на Босна и Херцеговина, че трябва да надмогнат различията си и да работят заедно, ако искат страната им да се присъедини към ЕС, предава Ройтерс. „Не мога да ви обещая дата, кога страната ви ще стане кандидат-член“, заяви Юнкер по време на реч в Сараево. Той уточни, че „същността е по-важна от датата“. „Необходими са общи усилия в една страна, за да може тя да стане член. Когато има различия, те водят до парализа, до забавяне“, допълни той. Същевременно Юнкер призова Босна да се справи с организираната престъпност и с корупцията и да разреши всичките си териториални спорове. „Това не става веднага. Демокрацията не съществува без компромис“, допълни той.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Юнкер призова босненците да се „обединят“, ако искат да се присъединят към ЕС"}
{"url": "https://trud.bg/%d1%83%d0%b5%d1%84%d0%b0-%d0%b4%d0%be%d0%bf%d1%83%d1%81%d0%bd%d0%b0-%d1%86%d1%81%d0%ba%d0%b0-%d0%b2-%d0%b5%d0%b2%d1%80%d0%be%d0%bf%d0%b0/", "text": "ЦСКА може да играе в Европа още от лятото. Това обяви сайтът на клуба, след като в офисите на “червените” e пристигнало писмо от УЕФА. При това положение отборът на Стамен Белчев ще може да участва в Шампионската лига или Лига Европа, ако спечели това право по спортен път. През настоящата кампания “червените” не бяха допуснати до Лига Европа, а на тяхно място участва “Дунав” (Русе). За последно ЦСКА игра в Европа през сезон 2014/15, когато отпадна от молдовския “Зимбру” във втория по сила клубен турнир след 1:1 в София и 0:0 на реванша.", "date": "2018.02.28", "title": " УЕФА допусна ЦСКА в Европа"}
{"url": "https://trud.bg/%d0%ba%d0%b5%d0%b2%d1%80-%d0%bd%d1%8f%d0%bc%d0%b0-%d0%b4%d0%b0-%d0%b4%d0%be%d0%bf%d1%83%d1%81%d0%bd%d0%b5%d0%bc-%d1%80%d1%8f%d0%b7%d0%ba%d0%be-%d0%bf%d0%be%d0%b2%d0%b8%d1%88%d0%b0%d0%b2%d0%b0%d0%bd/", "text": "Комисията за енергийно и водно регулиране (КЕВР) няма да допусне рязко повишаване на цените на тока. Това заявиха от комисията на извънреден брифинг, предаде БТВ. Трите електроразпределителни дружества у нас – ЧЕЗ, И Ви Ен (EVN) и „Електроразпределение Север”, обявиха, че искат нови цени на тока. „Едновременно с това, че поради продажбата на ЧЕЗ цената рязко ще се повиши… това са спекулации, ако някой иска да реализира политически проекти чрез цената на ЧЕЗ, няма как да се случи това. Нито кредитите, нито лихвите са ценообразуващи”, коментира председателят на КЕВР Иван Иванов. Иванов уточни, че ще може да каже какво ще е увеличението на цената на тока след 31 март. Всяка година дружествата искат голямо увеличение, но ние не се съгласяваме, допълни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " КЕВР: Няма да допуснем рязко повишаване на цената на тока"}
{"url": "https://trud.bg/%d1%82%d1%80%d0%b0%d0%ba%d0%b8%d1%8f-%d0%be%d1%81%d1%82%d0%b0%d0%b2%d0%b0-%d0%b7%d0%b0%d1%82%d0%b2%d0%be%d1%80%d0%b5%d0%bd%d0%b0-%d0%ba%d1%80%d0%b0%d0%b9-%d0%b1%d1%83%d1%80%d0%b3/", "text": "Автомагистрала “Тракия” остава затворена за всички превозни средства в участъка Карнобат-Бургас в двете посоки, както и участъкът Зимница-Карнобат, съобщиха от Областно пътно управление-Бургас за обстановката към 16,30 часа. Пътят от „Петолъчката до Бургас“ е затворен за автомобили над 12 тона. За всички автомобили е затворен и Миролюбиво – Каблешково затворен за всички МПС. Ограничено е движението за МПС над 12 тона през Ришки проход поради обилен снеговалеж, затворен за всички автомобили е Дюлински проход, Айтоски проход (Айтос- Руен- Провадия) е забранен за превозни средства над 12 тона. Временно е ограничено движението на всички автомобили Варовник – Вълчаново ханче, както и Вълчаново ханче-Малина, поради обилен снеговалеж, силен вятър и снегонавявания. Същата е забраната и за Дюлино – Русокастро. Затворен е и пътят Обзор-Слънчев бряг, както и Каблешково – Ахелой поради снегонавявания и лоша видимост. Ограничено е движението за всички автомобили по пътя Несебър – Равда, Поморие-Слънчев бряг, както и Каблешково – Бургас Населени места без ток има в община Малко Търново – Граматиково, Калово, Визица, Заберново, Евренозово, в община Бургас – Изворище, Рудник, в община Айтос- с.Дрянковец и в община Поморие – с.Козичино, Дъбник. След постъпили сигнали на телефон 112 за закъсали автомобили в затворени за движение пътни участъци в област Бургас хората са били евакуирани. На територията на областта няма информация за бедстващи граждани. Обслужени са родилките и болните на хемодиализа. Утре, 1 март 2018 г., ще бъде неучебен в общините: Айтос, Бургас, Камено, Несебър и Средец. Двата дни – 1-ви и 2-ри март 2018 г. ще бъдат неучебни дни за всички училища от общините Карнобат, Малко Търново, Поморие, Созопол и Сунгурларе, съобщиха от администрацията на Областния управител в Бургас. По данни на „Пожарна и аварийна безопасност и защита на населението“ спасители и пожарникари са се отзовали на 22 сигнала за закъсали автобуси на градския транспорт и 1 за евакуиране на болно дете от затънал в преспите автомобил. Транспортирана е жена за хемодиализа от с. Козичино до болницата в Несебър. Оказано е съдействие по транспортирането на медик в с. Оризаре. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " „Тракия“ остава затворена край Бургас\t\t\t"}
{"url": "https://trud.bg/%d1%81%d0%ba%d0%b8%d1%82%d0%b5-%d0%b1%d0%b0%d0%b2%d0%b5%d0%bb%d0%b8-%d0%b0%d0%bd%d0%b5%d0%b2-%d0%b2-%d0%bf%d1%8c%d0%bd%d0%be%d0%b3%d1%87%d0%b0%d0%bd%d0%b3/", "text": "Красимир Анев смята, че по-бавните ски са причина за незадоволителното му представяне на зимните олимпийски игри в Пьонгчанг. Биатлонистът обаче не приема, че резултатите му са провал, тъй като от него не би трябвало да се очакват олимпийски медали. „Провал е за хора, които са носители на Световната купа и имат толкова много медали от световни първенства да останат без отличие – заяви Анев. – Лично аз се чувствах подготвен, но направих грешки в стрелбата.“ Неговият треньор Георги Фъртунов пък разкри, че последния си голям успех биатлонистът постигнал със ски назаем от словенеца Яков Фак. Наставникът  добави още, че големите ски нации разполагат с несравнимо по-големи ресурси по отношение на техническата подготовка. Анев призна – може да се откаже от договора с австрийската компания „Фишер“, която доставя ските му сега, тъй като не получава от нейното най-добро качество. „На всеки кръг от Световната купа, вместо да си гледам тренировките и състезанията, вися пред кабинката на представителя на фирмата – заяви състезателят. – Другите влизат вътре и излизат със ски, а на мен дори отказват да ми продадат от екстра качеството. Нямам обяснение защо, тъй като съм спортист от топ 30 на Световната купа. Имах един хубав чифт, с който постигнах най-добрите си резултати в последните години, но и ските си имат живот. Когато този чифт се изхаби, горе-долу тогава спряха и резултатите ми.“ Анев обаче не се опита да хвърли вината за резултатите си в Пьонгчанг върху Министерството на младежта и спорта или федерацията по биатлон. „Държавата дава, колкото има – обяви 30-годишният спортист. – Без това, което получаваме от Министерството на младежта и спорта ние сме обречени, няма да можем да си позволим и лагер на Белмекен. Реалностите са такива и ние ги приемаме, но много хора не оценяват, че се опитваме да направим от нищо нещо.“", "date": "2018.02.28", "title": " Ските бавели Анев в Пьонгчанг"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%bc%d0%bb%d0%b0%d0%b4%d0%b5%d0%b6%d1%82%d0%b0-%d0%b8-%d1%81%d0%bf%d0%be%d1%80%d1%82%d0%b0-%d0%ba%d1%80%d0%b0%d1%81%d0%b5/", "text": "Министърът на младежта и спорта Красен Кралев отдаде слабите резултати на родните състезатели в Пьонгчанг на липсата на достатъчно съоръжения за зимни спортове и на психическа устойчивост на състезателите. „Разберете, не може да нямаме съоръжения – заяви Кралев пред Би Ти Ви. – Половината от спортовете изобщо не се практикуват. Имаме една държавна пързалка и две частни. Ски пистите ни са колкото на едно австрийско село. Какво може да очакваме? Ски шанци нямаме, Владимир Зографски през цялото време се подготвя в чужбина. Писти за сноуборд нямаме, за биатлон също няма стадион.“ Кралев не смята, че българското представяне е провал при отсъствието на традиции в зимните спортове. Той обаче препоръча на родните състезатели да прибягнат до помощ от психолог. „Няма как да сме доволни щом не сме спечелили медал – призна министърът. – Но и досегашните ни отличия на зимни игри са по-скоро плод на индивидуалния талант и гений на отделните спортисти, отколкото на някакви традиции.“", "date": "2018.02.28", "title": " Министърът на младежта и спорта Красен Кралев: Не може да няма съоръжения за зимен спорт"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b3%d0%b5%d1%80%d0%b1-%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2%d0%b0-%d1%81%d1%82%d0%be%d1%8f%d0%bd%d0%be%d0%b2-4/", "text": "Народният представител от ГЕРБ – В. Търново и член на парламентарната комисия по образование и наука се срещна в парламента с великотърновски ученици. На посещение в Народното събрание бяха членове на ученическия парламент в СУ „Ем. Станев“. Младежите от осми, девети, десети, единадесети и 12-ти клас бяха придружавани от учителите Антоанета Палангурска и Валентин Бояджиев. Повече от час продължи разговорът в една от залите на НС между учениците и депутата Станислава Стоянова. Членовете на ученическия парламент към елитното великотърновско училище проявиха искрен интерес относно законотворческия процес, дейността на депутатите по комисии и начина, по който протича седмицата на един народен представител. Великотърновските ученици бяха изключително доволни от възможността да разговарят с един от младите депутати, а някои от тях не скриха амбицията, не след дълго да бъдат полезни на страната си именно от Народното събрание. Младежите поискаха да разберат и как членовете на най-голямата парламентарна група ГЕРБ работят с колегите си от опозицията. „Доказали сме, че винаги сме диалогични, стремим се да държим баланса и работим конструктивно, защото това е от интерес на всички“, каза Станислава Стоянова. Тя не скри обаче, че фалшивите новини са огромен бич, умишлено използван срещу управляващите, за да прикрива липсата на истински аргументи от страна на опозицията. С младите си събеседници Станислава Стоянова обсъди и образованието, като двустранен процес. „Следвайки своите приоритети, правителството се стреми да инвестира в учителите, за да бъдат мотивирани да работят всеотдайно. От изключителна важност е обаче те да получават мотивация и вдъхновение и от вас, като проявявате интерес и активност“, обърна се тя към учениците и допълни: „От това колко сте активни сега зависи вашето бъдеще, защото ако днес пропускате част от учебния процес, в бъдеще ще имате трудни за наваксване дефицити“. В края на срещата Станислава Стоянова изрази искрено задоволство да разговаря с толкова дейни, интелигентни и мотивирани млади хора, които имат каузи и им посвещават множество инициативи. Народният представител получи от своите събеседници прекрасен подарък – мартеница и красив витраж, ръчно изработен от паралелките по изкуства в СУ „Емилиян Станев“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Депутатът от ГЕРБ Станислава Стоянова към великотърновски ученици:  Ученето е двустранен процес, вдъхновявайте своите преподаватели"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d1%81%d1%8a%d0%b3%d1%80%d0%b0-2/", "text": "Кметът на община Благоевград Атанас Камбитов поздрави съгражданите в навечерието на 1 март. “Уважаеми самодейци, Честит празник! Днешният ден е ден на всички хора, обединени около идеята за запазването на българските традиции и култура. Поздравявам Ви за всеотдайността, креативността и стремежа към развитие и съхранение на българското творчество. Бъдете здрави, все така трудолюбиви и продължавайте да предавате изконните български ценности на поколенията! Днес е денят, когато изпълняваме и стар български обичай – закичването с мартеници.  Честит празник на всички! Д-р Атанас Камбитов Кмет на община Благоевград”     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Кметът на Благоевград поздрави съгражданите си за 1 март"}
{"url": "https://trud.bg/%d1%83%d1%87%d0%b8%d0%bb%d0%b8%d1%89%d0%b5%d1%82%d0%be-%d0%b2-%d0%bf%d0%b0%d1%80%d0%ba%d0%bb%d0%b0%d0%bd%d0%b4-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b8-%d1%83%d1%87%d0%b5%d0%b1/", "text": "Училището в Паркланд, Флорида, възстанови учебните часове, предаде  . Две седмици, след като бивш  , учениците се завърнаха в класните стаи. Първите училищни автобуси пристигнаха с полицейски ескорт. 3 хиляди учители и ученици отново са в гимназията. Много от децата поставиха бели панделки и цветя в памет на 17-те жертви на стрелбата. Обмисля се сградата, в която стана кървавата атака, да бъде съборена. На нейно място да бъде издигнат монумент в памет на загиналите. Ученици, които оцеляха при стрелбата, и техните родители настояват за по-строг контрол върху притежаването на оръжие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Училището в Паркланд възстанови учебните часове"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d1%81%d0%b5-%d0%b2%d1%80%d1%8a%d1%89%d0%b0%d1%82-%d1%82%d0%b2%d1%8a%d1%80%d0%b4%d0%b5-%d0%b1%d1%8a/", "text": "Кубрат Пулев се изказа остро срещу реабилитираните боксьори, които се връщат на ринга след употреба на допинг. А поводът бе предстоящият сблъсък между световния шампион на WBA Дионтей Уайлдър (САЩ) и Луис Ортис (Куба) на 3 март в Бруклин. „Двамата са добри боксьори, но Уайдър ще спечели – заяви Кобрата от Чикаго. – Ортис въобще не трябваше да получава възможност да бие, защото беше хванат със забранени стимуланти. Не е честно спрямо другите боксьори, когато измамниците се връщат толкова бързо на ринга. Всеки, хванат с допинг, трябва автоматично да бъде дисквалифициран за две години. Но това е бокс, спорт без правила. Мразя измамниците, защото аз работя прекалено здраво, за да постигна всичко.“ Пулев е в Чикаго за мача на своя брат Тервел в петък срещу Тристън Джеймс (САЩ). Битката ще е в 6 рунда. Съперникът му е на 31 години, има 4 мача, от които победа, 2 загуби и равен.  Самият Кубрат планира за изиграе следващия си мач през месец май или юни в Чикаго. А съперникът му ще бъде ясен следващата седмица. „Мога да срещна всеки, на всяко място, но бих желал да предизвикам полски съперник, особено Артур Шпилка или Мариуш Вах“, допълни Кобрата, който има 26 мача от тях 25 победи.", "date": "2018.02.28", "title": " Кобрата: Измамници се връщат твърде бързо на ринга"}
{"url": "https://trud.bg/%d0%bd%d0%b5%d0%bf%d1%80%d0%b0%d0%b2%d0%b8%d0%bb%d0%bd%d0%be-%d0%bf%d0%b0%d1%80%d0%ba%d0%b8%d1%80%d0%b0%d0%bd%d0%b0-%d0%ba%d0%be%d0%bb%d0%b0-%d1%81%d0%bf%d1%80%d1%8f-%d1%82%d1%80%d0%b0%d0%bc/", "text": "Временно е спряно трамвайното движение на ул. “Пиротска“ и ул. “Отец Паисий“ в София. Това съобщиха от пресцентъра на Столична община. Причината е неправилно паркиран автомобил.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Неправилно паркирана кола спря трамваите на ул. “Пиротска“ и ул. “Отец Паисий“ в София"}
{"url": "https://trud.bg/%d1%85%d0%b5%d0%bc%d1%83%d1%81-%d0%b5-%d0%be%d1%82%d0%b2%d0%be%d1%80%d0%b5%d0%bd%d0%b0-%d0%b7%d0%b0-%d0%bf%d1%80%d0%b5%d0%bc%d0%b8%d0%bd%d0%b0%d0%b2%d0%b0%d0%bd%d0%b5-%d0%bd%d0%b0-%d0%b0%d0%b2/", "text": "Автомагистрала Хемус е вече свободна за преминаване на автомобили в двете посоки. Това съобщиха от пресцентъра на ОДМВР – Варна. Движението бе ограничено в участъка Варна – Шумен поради обилен снеговалеж и снегонавявания. “Заради възникналото по-рано пътнотранспортно произшествие движението в посока Варна се отклонява на пътен възел “Слънчево” по стария път София – Варна”, допълниха от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " “Хемус” е отворена за преминаване на автомобили в двете посоки"}
{"url": "https://trud.bg/%d0%bd%d0%b0%d0%bd%d0%ba%d0%be%d0%b2-%d0%bc%d0%b5%d0%b6%d0%b4%d0%b8%d0%bd%d0%bd%d0%b0%d1%82%d0%b0-%d0%be%d1%86%d0%b5%d0%bd%d0%ba%d0%b0-%d0%bd%d0%b0-%d0%be%d0%bf%d1%80%d1%80-%d0%b5-%d0%b2%d0%b0%d0%b6/", "text": "Междинната оценка на Оперативна програма „Региони в растеж“ (ОПРР) е важна, защото средствата на по-бавните бенефициенти няма да бъдат загубени за страната, а ще бъдат пренасочени. Това каза пред журналисти министърът на регионалното развитие Николай Нанков. „Към настоящия програмен период имаме от една страна опита, който изградиха общините, но от друга страна нямаме изискването от ЕК за изпълнение на междинни цели и индикатори, т.е. средствата не са гарантирани“, допълни министърът. По думите му по-бавните бенефициенти – общинските администрации, които не изпълняват тези цели – ще бъдат финансово санкционирани. „Много е важна Междинната оценка в този обхват, тъй като тези средства няма да бъдат безвъзвратно загубени за страната, а ще бъдат насочени към по-добрите бенефициенти, които срочно си изпълняват ангажиментите и проектите“, поясни министър Нанков.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Нанков: Междинната оценка на ОПРР е важна, защото средствата на по-бавните бенефициенти няма да се загубят, а ще бъдат пренасочени"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%b4%d0%b8%d1%80%d0%b5%d0%ba%d1%82%d0%bd%d0%b8-%d0%bf%d0%be%d0%bb%d0%b5%d1%82%d0%b8-%d0%be%d1%82-%d1%81%d0%be%d1%84%d0%b8%d1%8f-%d0%b4%d0%be-%d0%bb%d1%8e%d0%b1/", "text": "Първата директна линия между София и Любляна в Словения ще бъде открита до няколко месеца. Това обяви зам.-министърът на транспорта, информационните технологии и съобщенията Велик Занчев, по време на първото авиационно събитие от програмата на Българското председателство на Съвета на Европейския съюз. Той подчерта, че са нужни още усилия за подобряване на свързаността на родната столица с тези от Западните Балкани. В сектора в Европа трябва да бъде модернизирана инфраструктурата, да се внедрят нови технологии и да се подобрят връзките между държавите, подчерта Занчев. Вчера министърът на туризма Николина Ангелкова пък обяви нови мерки за защита от фалити на недобросъвестни туроператори преди празниците. Ведомството ще следи за промяна в сумата на застрахователните полици на компаниите и в случай на голямо нарастване на размера на покритието на полицата „Професионална отговорност“ ще бъде нащрек за евентуални злоупотреби.", "date": "2018.02.28", "title": " Пускат директни полети от София до Любляна"}
{"url": "https://trud.bg/%d0%b5%d0%b2%d1%80%d0%be%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%b8%d1%81%d0%ba%d0%b0%d1%82-%d0%bf%d0%be%d0%b2%d0%b5%d1%87%d0%b5-%d0%bf%d0%b0%d1%80%d0%b8-%d0%b7%d0%b0-%d0%ba%d1%83%d0%bb/", "text": "Министрите на културата на страните от ЕС се събраха на неформален съвет в НДК, за да очертаят общите си приорите през 2018 г. По-широк достъп до култура, запазване на културното многообразие, необходимостта от по-сериозно обществено финансиране и мобилността на творците бяха част от обсъдените теми. На срещата присъстваха още еврокомисарят по образованието, културата, младежта и спорта Тибор Наврачич, Петра Камерверт, председател на комисията на Европейския парламент по образованието и културата, и писателката и режисьорка Теодора Димова. За утвърждаване на културните политики е необходимо достатъчно европейско финансиране, динамични европейски програми като “Творческа Европа”, подход към културното наследство, който да споява, а не да разединява, уточни министър Боил Банов. Културата играе и важна роля като фактор за устойчиво развитие. Тя създава духовна общност, но създава и работни места, заяви Банов. Културата не може да функционира във вакуум, подчерта еврокомисарят Тибор Наврачич. Трябва да имаме предвид връзките между културата и други политики, като например социалните политики или регионалното развитие, каза още г-н Наврачич.", "date": "2018.02.28", "title": " Евроминистри искат повече пари за култура\t\t\t"}
{"url": "https://trud.bg/%d1%83%d0%b5%d1%84%d0%b0-%d0%b4%d0%be%d0%bf%d1%83%d1%81%d0%bd%d0%b0-%d1%86%d1%81%d0%ba%d0%b0-%d1%81%d0%be%d1%84%d0%b8%d1%8f-%d0%b2-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%82/", "text": "В Българския футболен съюз пристигна официално писмо, подписано от генералния секретар на УЕФА Теодор Теодоридис, с което Европейската централа потвърждава, че ЦСКА-София получава правото на участие в следващото издание на европейските клубни турнири. Ето и пълния текст на писмото: „Уважаеми г-н Михайлов, Пиша във връзка с нашата кореспонденция от 29 май 2017 г., свързана с молбата за изключение на тригодишното правило по Член 12 (2) и Член 12 (3) от правилниците за лицензиране на УЕФА и Финансов Феърплей по случая ЦСКА-София. В писмото, цитирано по-горе, УЕФА зае становище, че правните и други промени в структурата на ПФК ЦСКА-София се считат за нарушение на Член 12 от гореспоменатите правилници. В заключение, клубът не получи право да кандидатства за лиценз на УЕФА за участие в европейските турнири в рамките на следващите два сезона. След като разгледа фактите и обстоятелствата, възникнали при делата в КАС с номера 2017/A/5177 и 2017/A/5201, администрацията на УЕФА стигна до заключението, че тригодишното правило, важащо за клуба, изтича през сезон 2017-2018 г. УЕФА потвърждава, че ПФК ЦСКА-София има право да участва в следващото издание на европейските клубни турнири, ако се класира по спортни резултати, отговаря на всички други изисквания, заложени в съответните правилници на УЕФА и покрие лицензионните изисквания на Българския футболен съюз. Моля, своевременно да уведомите клуба”. Теодор Теодоридис Генерален секретар на УЕФА Отдел „Връзки с обществеността и медии“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " УЕФА допусна ЦСКА-София в европейските турнири"}
{"url": "https://trud.bg/%d1%86%d1%81%d0%ba%d0%b0-%d1%89%d0%b5-%d0%b8%d0%b3%d1%80%d0%b0%d0%b5-%d0%b2-%d0%b5%d0%b2%d1%80%d0%be%d0%bf%d0%b0/", "text": "ЦСКА ще играе в европейските турнири, ако се класира за тях по спортен път още това лято. Изпълнителният директор на УЕФА – гръка Теодорис Теодоридис уведоми за решението президента на БФС и член на изпълкома на евроцентралата Борислав Михайлов с писмо на 28 февруари (виж факсимилието). В него е описано, че УЕФА и Спортния арбитражен съд са постигнали споразумение, че 3-годишното правило за ЦСКА като нов по юридически документи клуб е изтекло с настоящия сезон.  „УЕФА с удоволствие съобщава, че ЦСКА има право да участва в следващото издание на евротурнирите, за което се класира – пише във факса от Нион. – Клубът трябва да отговаря на лицензионните изисквания на Българския футболен съюз.“  ЦСКА единствен от българските отбори беше отстранен от Европа заради неплатени задължения към държавата. Така старото акционерно дружество беше обявено в несъстоятелност, за да се създаде негов наследник в лицето на настоящия елитен ЦСКА. Феновете отдавна посочиха, че това е техният „червен“ отбор.  От УЕФА са се допитали до Борислав Михайлов, който е дал положителен отговор за допускането на „червените“ в евротурнирите. Миналото лято на жребия за първия предварителен кръг се стигна до невиждан фарс. Пет минути преди старта на тегленето ЦСКА фигурираше в урната и след „приятелски огън“ от България беше заменен от „Дунав“. Въпреки това, ръководството на „червените“ не спря битката си за своето европейско лице – заведе дело до Спортния арбитражен съд в Лозана. От Швейцария не спираха да обявяват, че заседанието по случая се отлага и отлага. Но явно магистратите очевидно са били в постоянна кореспонденция с УЕФА и са дали своя картбланш чрез извънсъдебно споразумение. Така и ЦСКА няма да има финансови претенции за недопускането си до участие  Кошмарни предишни управления на „Армията“ извадиха ЦСКА от Европа за години напред. През 2013-а класиралият се на терена отбор достигна до самоубийствена присъда от своя клубен собственик – фирма „Титан“ обяви с писмо заличаване на клуба. И УЕФА логично не допусна „червените“ до евротурнирите, но след лупингите на Александър Томов-Лупи, отборът поне остана в „А“ група. Бившият вицепремиер обаче капитулира през 2015 година, когато клубът му бе отнет, а след това ЦСКА бе пратен в трета дивизия. Въпреки това грандът спечели купата на България, но без право да участва в Европа.  Днес агонията на „Армията“ изглежда е свършила окончателно! ЦСКА е на второ място в класирането на 3 точки след „Лудогорец“, като битката за титлата тепърва предстои. Освен това „червените“ чакат две вечни дербита с „Левски“ в полуфинали за Купата на България. И звучи абсурдно да не заслужат „по спортен път“ място турнира Шампионска лига или поне в Лига Европа. А това ще означава, че клубът ще вдигне шансовете си по запазване на звездите си, начело с Фернандо Каранга и да привлече нови, обещавайки им евроуспехи, по които ЦСКА е безспорният номер 1 в България. ЦСКА е лицето на българския футбол пред Европа вече 70 години. „Червените“ отстраниха в историята си 3 действащи европейски шампиона в лицето на „Аякс“, „Нотингам“ и „Ливърпул“.  ЦСКА е единственият български клуб, който е изхвърлял съперници от шестте най-силни първенства на Стария континент. От Англия паднаха „Ливърпул“ и „Нотингам“, от Испания бе отстранен „Реал Сосиедад“. В златния списък са два италиански тима с успехи в Европа – „Ювентус“ и „Парма“. Два пъти отпада френския „Монако“ и веднъж руският „Динамо“ (Москва). А германската жертва е „Байер“ (Леверкузен).  За последно ЦСКА игра в Европа по време на голямата си криза през 2014 година, когато отпадна от молдовския „Зимбру“ след две ремита.", "date": "2018.02.28", "title": " ЦСКА ще играе в Европа"}
{"url": "https://trud.bg/%d0%bd%d0%b7%d0%be%d0%ba-%d0%b1%d0%bb%d1%81-%d0%b1%d0%b7%d1%81-%d0%b8-%d0%bc%d0%b7-%d0%bf%d0%be%d0%b4%d0%bf%d0%b8%d1%81%d0%b0%d1%85%d0%b0-%d1%80%d0%b0%d0%bc%d0%ba%d0%be%d0%b2%d0%b8%d1%8f-%d0%b4/", "text": "На официална церемония в Министерството на здравеопазването НЗОК, Българският лекарски съюз, Българският зъболекарски съюз и Министерството на здравеопазването подписаха Националния рамков договор за 2018 г. Това се случи след активни двумесечни преговори и постигнати договорености, с които се цели да се внесе стабилност в системата на здравеопазването и да се гарантират продължаващите здравни грижи на българските граждани. Националният рамков договор за 2018 г., който трябва да влезе в сила от 1 април, предвижда 148 млн. лева повече за болничната и 14 млн. лв. повече за извънболничната помощ в сравнение с миналата година. Планирано е и сериозно увеличение на цени в над 130 клинични пътеки в болнична помощ, като завишения има в почти всички пътеки по специалности, сред които пулмология, акушерство и гинекология, раждания, педиатрия, неврология и др. Повишение има и в пътеките за рехабилитация и долекуване. В тазгодишния НРД за медицински дейности приоритетна тежест е дадена на майчинското и детското здравеопазване, както и на ражданията. Значително завишени параметри са постигнати и в извънболничната помощ. А в първичната е даден приоритет със завишени цени и обеми на профилактичните прегледи за деца от 0 до 18 г. При специалистите първичния преглед е завишен с 1 лв. Тази година е обърнато и сериозно внимание на социално значимите заболявания в рискова група при жените от 30 до 40 години, които ежегодно ще се възползват от профилактичен преглед при гинеколог с възможност за изследване на цитонамазка. Увеличени са и обемите за мамографско изследване с оглед ранно откриване на злокачествени заболявания на гърдата. В клиничните лаборатории също са предвидени по-големи обеми, необходими за първичната профилактична и диспансерна дейност на общопрактикуващите лекари. Ще се увеличи и броят на направленията, които личните лекари дават за преглед при специалист.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Подписаха Рамковия договор за 2018 г. (СНИМКИ)"}
{"url": "https://trud.bg/%d0%bb%d0%be%d0%bd%d0%b4%d0%be%d0%bd-%d0%b8-%d0%b1%d1%80%d1%8e%d0%ba%d1%81%d0%b5%d0%bb-%d0%bd%d0%b0-%d0%bd%d0%be%d0%b6-%d0%b7%d0%b0-%d0%b1%d1%80%d0%b5%d0%ba%d0%b7%d0%b8%d1%82/", "text": "Главният преговарящ на ЕС за Брекзит Мишел Барние представи вчера проектодоговор за условията по излизането на Великобритания от съюза, който предизвика остра реакция от Лондон. Кралството се възпротиви най-много на предложението за границата с Ирландия, което на практика оставя Северна Ирландия (която е част от Великобритания) в общия пазар и митническия съюз на ЕС и дори предвижда проверки на стоки, идващи от останалата част на Обединеното кралство. Пред парламента в Лондон премиерката Тереза Мей заяви, че “нито един министър-председател на Великобритания не би приел” подобно предложение. “Ако бъде въведен в сила проектът, който представи ЕК, това ще застраши общия пазар на Великобритания и териториалната й цялост”, обясни Мей. И допълни, че ще представи пред ЕК “кристално ясно” несъгласието си.  Проблемът с границата е един от най-тежките въпроси в преговорите за Брекзит. Идеята е да се избегне “твърда граница” с Ирландия (член на ЕС), която би застрашила мирното споразумение от 1998 г. В предложението на Брюксел въпросът е решен чрез въвеждането на “обща регулаторна зона” на острова Ирландия, на който се намират Република Ирландия и Северна Ирландия, в която няма да има вътрешни граници и ще важат правилата на ЕС за свободно движение на стоки. Евроскептичната британска “Партия на независимостта” определи идеята като опит на ЕС да “анексира” Северна Ирландия. Следващата седмица в Брюксел предстои нов кръг от преговори за Брекзит с представители на Лондон.", "date": "2018.02.28", "title": " Лондон и Брюксел на нож за Брекзит\t\t\t"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0%d1%82-%d1%82%d1%8a%d1%80%d0%b3%d0%be%d0%b2%d0%b5-%d0%b7%d0%b0-%d0%bf%d1%8a%d1%82%d0%b8%d1%89%d0%b0-%d0%b7%d0%b0-35-%d0%bc%d0%bb%d1%80%d0%b4-%d0%bb/", "text": "Търгове за пътища на стойност 3,5 млрд. лв. стартират през 2018 г., каза председателят на Агенция „Пътна инфраструктура“ Дончо Атанасов по време на форум за инфраструктурата. Той съобщи, че по-големите поръчки за строителство включват рехабилитация на магистрала „Хемус“. В допълнение през март ще стартират процедури по търгове за инженеринг на пътя Видин – Ботевград, за да може през 2019 г. да започне реалното строителство. До 2 месеца започва строителството на магистралата Калотина – София, уточни Атанасов. Предстои и старт на процедура за изготвяне на разширен идеен проект на магистрала Черно море. „Разполагаме с почти 5 млрд. лв., осигурени от Оперативна програма „Транспорт и транспортна инфраструктура“. В допълнение работим съвместно по друг мега проект с Гърция. В рамките на няколко месеца сключихме меморандуми с Македония, Гърция и Сърбия за изграждане на железопътни инфраструктури по съответните коридори”, коментира Велик Занчев, зам.-министър на транспорта. Според екоминистъра Нено Димов, който не успя да присъства на форума, но изпрати своя реч, основен инструмент за финансиране на ВиК сектора е Оперативна програма “Околна среда” 2014-2020 (ОПОС) като 2,3 млрд. лв. от общата сума са насочени за сектор води. Вече са обявени 11 процедури за 881 млн. лв., като сключените договори до момента са на стойност 600 млн. лв. Средствата са насочени за изграждане и доразвививане на системите за мониторинг на водите. Предвидените инвестиции в инфраструктура за за близо 100 млн. лв. За опазване на водите са предвидени над 30 млн. лв., за управление на отпадъците – 40 млн. лв., а по програмата за минерални води се очаква да бъдат усвоени 2,8 млн лв.", "date": "2018.02.28", "title": " Стартират търгове за пътища за 3,5 млрд. лв."}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%be%d0%b2%d0%b8%d1%8f%d1%82-%d1%80%d0%b0%d0%bc%d0%ba%d0%be%d0%b2-%d0%b4%d0%be%d0%b3/", "text": "Новият рамков договор може и да не е най-добрият, но ще гарантира сигурност в системата. Това каза министърът на здравеопазването Кирил Ананиев след официалното   на Националния рамков договор за 2018 г. „Мога категорично да заявя, че тези рамкови договори надграждат сега действащите, като дават много позитиви както на медиците, така и на българските граждани. Всички ние положихме много усилия и направихме много отстъпки, докато стигнем до този рамков договор, който ще гарантира сигурност в системата. Този договор осигурява над 400 млн. лв. допълнителни за здравния сектор, близо половината от клиничните пътеки са увеличени и то в значителен размер. Това, което поех като ангажимент към общинските болници, вече е факт – клиничните пътеки, по които те работят, са увеличени, така че могат да бъдат спокойни. Основен приоритет на правителството и на държавата като цяло е и майчинството, където парите също нарастват. Нарастват и парите и на личните лекари, и в рехабилитацията и т.н. Мога да кажа и за Зъболекарския съюз – осигуряваме протези и за хората над 69 г.“, каза още той. Министър Ананиев посочи, че това може и да не е най-добрият договор, но е най-добрият от действащите досега. „Очаквам той да създаде определено спокойствие в системата, но в никакъв случай не трябва да се задоволяваме само с това, защото искаме ефективна здравна система. А за да стане тя такава, трябва да положим още усилия“, обясни Ананиев и посочи, че ключовите думи за този договор са „контрол“ и „дисциплина“. „На днешната среща при министър-председателя всички се убедихме, че заедно като екип ще провеждаме тази контролна дейност и очакваме те да бъдат факт още в първите месеци на действието на този рамков договор. Не трябва да допускаме пари,които са предназначени за лечението на българските граждани, да отидат другаде“, каза още министърът. „Искам да благодаря на министър-председателя Бойко Борисов и на министъра на финансите Владислав Горанов, с които водихме през последните дни много дълги разговори. Въпросът беше дали този екип може да гарантира сигурност и мисля, че аз и моят екип успяхме да убедим ръководството на държавата, че имаме готов план да не изпадне НЗОК във финансови затруднения в края на годината“, каза още здравният министър в и посочи, че този рамков договор се приема на база на договорените неща с двата съюза – Българският лекарски съюз и Българският зъболекарски съюз. „Задълженията към чуждестранните каси не влияят на договорените обеми и цени в двата национални рамкови договора. Направихме план, влязохме в контакт със здравните каси в другите държави и до 15 май ще направим разсрочване на падежите до края на годината и нашите задължения ще бъдат изпълнение в рамките на тези 73 млн. лева, които са заложени в бюджета“, обясни министър Ананиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Здравният министър: Новият рамков договор ще гарантира сигурност в системата"}
{"url": "https://trud.bg/%d0%bf%d0%b0%d0%b7%d0%b0%d1%80%d1%83%d0%b2%d0%b0%d0%bc%d0%b5-%d0%be%d0%bd%d0%bb%d0%b0%d0%b9%d0%bd-%d0%b2-%d1%86%d0%b5%d0%bb%d0%b8%d1%8f-%d0%b5%d1%81/", "text": "От декември 2018 г. потребителите в Европа ще могат да пазаруват онлайн от всяка страна на Европейския съюз, независимо от това къде се намират в момента. Търговците пък ще могат да предлагат техните продукти и услуги на всеки от 500-те милиона граждани на съюза. Това ще бъде възможно благодарение на подписаните днес правила, които слагат край на блокирането на географски принцип – практиката на потребителите да бъде отказван достъп до продукти и услуги заради това откъде произхождат или къде се намират в момента. Регламентът беше подписан министъра за Българското председателство на Съвета на ЕС Лиляна Павлова и Антонио Таяни, председател на Европейския парламент. “Днес е важен ден за всички нас, като европейци и като потребители. От края на тази година ще имаме избор измежду по-голям брой продукти и услуги, когато пазаруваме онлайн, на по-добри цени”, каза министър Павлова. Тя допълни, че днешното финално приемане на правилата е важна стъпка към завършване на Цифровия единен пазар.  “Една дискриминация отпада благодарение на тази важна инициатива, за която работиха четири председателства преди нас”, подчерта Павлова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Пазаруваме онлайн в целия ЕС"}
{"url": "https://trud.bg/%d0%b0%d0%bf%d0%b8-%d0%be%d1%81%d1%82%d0%b0%d0%b2%d0%b0-%d1%81%d0%bf%d1%80%d1%8f%d0%bd%d0%be-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d1%82%d1%80%d0%b0%d0%ba%d0%b8/", "text": "Заради снеговалеж, бурен вятър и снегонавявания остава спряно движението по АМ „Тракия“ в участъка Ямбол – Бургас. Това съобщиха от пресцентъра на Агенция “Пътна инфраструктура”. Обходният маршрут за МПС до 12 т по направление Ямбол – Бургас е път I-6 Петолъчката – Карнобат – Айтос – Бургас и обратно. Обходният маршрут за МПС над 12 т по направление Ямбол – Бургас е по път I-7 Ямбол – Елхово и по път II-79 Елхово – Болярово – Средец – Бургас.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " АПИ: Остава спряно движението по “Тракия” в участъка Ямбол – Бургас заради снеговалежа"}
{"url": "https://trud.bg/%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d1%8f%d1%82%d0%b0-%d0%b7%d0%b0-%d1%81%d0%b4%d0%b5%d0%bb%d0%ba%d0%b0%d1%82%d0%b0-%d0%bd%d0%b0-%d1%87%d0%b5%d0%b7-%d0%b5-%d0%b8%d0%b7%d0%bf%d1%80/", "text": "“По повод появили се медийни интерпретации държим да уточним, че информацията относно сделката с ЧЕЗ е изпратена веднага след проведения телефонен разговор между премиерите Борисов и Бабиш от електронната поща на Ондрей Ланда, заместник-министър на финансите в чешкото правителство и член на Надзорния съвет на ЧЕЗ, до съветник в кабинета на българския министър-председател.” Това съобщиха от правителствената информационна служба във връзка с публикации, че чешкият премиер Андрей Бабиш не е изпращал информация на българския си колега. “Както по-рано съобщихме, информацията, свързана с източниците на финансиране на сделката по продажбата на бизнеса на ЧЕЗ Груп в България, е предоставена от министър-председателя Бойко Борисов на народните представители вчера. Върху нея няма гриф за сигурност, но поради факта, че не е съставена от орган на изпълнителната власт в България и съдържа данни за евентуални бъдещи банкови операции, е заведена в секретното деловодство на Народното събрание. Без да коментираме съдържанието на предоставения материал и каквито и тълкувания да му бъдат правени, подчертаваме, че това е първата официална информация по сделката и тя беше предадена на народните представители незабавно след получаването й”, напомниха от МС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Информацията от Чехия за сделката на ЧЕЗ е изпратена на Борисов от Ондрей Ланда, зам.-министър на финансите и член на Надзорния съвет на компанията"}
{"url": "https://trud.bg/%d0%ba%d0%b0%d0%b1%d0%b8%d0%bd%d0%b5%d1%82%d1%8a%d1%82-%d1%85%d0%b0%d1%80%d1%87%d0%b8-%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%be-22-%d0%bc%d0%bb%d1%80%d0%b4-%d0%bb/", "text": "Допълнителни разходи в размер на над 2,2 млрд. лв. годишно в периода 2016-2017 г. е отпуснало правителството, показва анализ на Института за пазарна икономика. Над половината от тях са заложени през последните два месеца на годината, което ги прави непредвидими. Т.е. нито е ясно кога ще бъдат преведени средства за тях, нито дали изобщо ще бъдат направени през тази или през някоя от следващите години, коментират от ИПИ. Над 7% от годишните разходи по консолидираната фискална програма се отпускат с Постановление на Министерския съвет. През ноември делът им се увеличава до между 6,5-9,5%, а през декември скача дори до 23-26%. С други думи около една четвърт от разходите през декември 2016 и 2017 г. са отпуснати  без гласуване в парламента и без обществено обсъждане за необходимостта им, изчисляват икономистите. Близо три четвърти от допълнително отпуснатите средства са за министерства, а около 13-17% – за общини. По този начин правителството има влияние върху над една четвърт от годишния размер на програмните бюджети на министерствата, твърдят от ИПИ.", "date": "2018.02.28", "title": " Кабинетът харчи допълнително 2,2 млрд. лв.\t\t\t"}
{"url": "https://trud.bg/%d0%b4-%d1%80-%d1%81%d1%82%d0%be%d0%b9%d1%87%d0%be-%d0%ba%d0%b0%d1%86%d0%b0%d1%80%d0%be%d0%b2-%d0%bd%d0%b7%d0%be%d0%ba-%d0%b4%d1%8a%d0%bb%d0%b6%d0%b8-%d0%bf%d0%b0%d1%80%d0%b8-%d0%b8-%d0%bd%d0%b0/", "text": "Освен на чужди болници Националната здравноосигурителна каса (НЗОК) дължи пари и на българските болници – 123 млн. лв., които са натрупани от 2015 г. Това обяви пред   Стойчо Кацаров, директор на Център за защита правата в здравеопазването. Трета година си затварят очите за тези дългове и се правят, че проблемът не съществува, коментира той. Относно Националния рамков договор за 2018 г., който в крайна сметка беше   днес от съсловните организации и НЗОК, Кацаров каза, че от него най-много печели правителството, защото съсловните организации споделят отговорността за управлението на системата. По думите ме за пациентите почти нищо не се променя, може би ще има малко повече направления и малко повече пари за лекарства. Стойчо Кацаров предупреди, че ако не се актуализира бюджетът на НЗОК, дълговете към чуждите болници от 130 млн. лв. ще бъдат взети от парите за лекарите и болниците.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Д-р Стойчо Кацаров: НЗОК дължи пари и на български болници – 123 млн. лв., натрупани от 2015 г."}
{"url": "https://trud.bg/%d0%b2%d0%be%d0%b5%d0%bd%d0%bd%d0%be%d1%81%d0%bb%d1%83%d0%b6%d0%b5%d1%89%d0%b8-%d0%be%d1%82-%d1%81%d1%83%d1%85%d0%be%d0%bf%d1%8a%d1%82%d0%bd%d0%b8%d1%82%d0%b5-%d0%b2%d0%be%d0%b9%d1%81%d0%ba%d0%b8-3/", "text": "Военнослужещите от състава на 55-ти инженерен полк – Белене оказваха съдействие на хората от селата Лозица, Любеново и Въбел, община Никопол, в усложнената зимна обстановка. Достъпът до населените места беше прекъснат поради обилния снеговалеж и навявания. Това съобщиха от пресслужбата на МО. Под ръководството на капитан Йордан Йорданов военнослужещите разчистваха пътни участъци от с. Лозица до град Никопол и доставяха стоки от първа необходимост и лекарства на хората от село Любеново. Изтеглен беше снегорин, затънал в дълбоките преспи в близост до селото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Военнослужещи от Сухопътните войски осигуриха хляб и лекарства на жителите на никополското село Любеново"}
{"url": "https://trud.bg/%d1%80%d0%b5%d1%88%d0%b0%d0%b2%d0%b0%d1%82-%d1%81%d0%bb%d0%b5%d0%b4-%d0%bc%d0%b5%d1%81%d0%b5%d1%86-%d1%85%d0%be%d0%b4%d0%b0-%d0%bd%d0%b0-%d0%b4%d0%b5%d0%bb%d0%be%d1%82%d0%be-%d0%ba%d1%82/", "text": "Специализираният наказателен съд ще се произнесе на 27 март по исканията на прокуратурата и на адвокатите по делото за източването на 2,5 млрд. лв. от фалиралата КТБ. След два поредни дни в съдебната зала разпоредителното заседание не приключи. От спецпрокуратурата поискаха делото да се гледа по същество, но да бъдат назначени резервни адвокати на всички 18 подсъдими, както и един резервен съдия и един съдебен заседател. Адвокатите на подсъдимите, сред които и тези на банкера беглец Цветан Василев, имаха различни искания. Някои настояха делото да бъде прекратено заради съществени процесуални нарушения и отказаха назначаване на резервни защитници, тъй като адвокатите не са ставали причина за отлагане на заседанията. Един от защитниците на Василев прочете писмо от клиента си, в което също се иска прекратяване на делото. Според скандалния банкер трябвало да се разследват отговорните за организираното разграбване на банката след затварянето є през юни 2014 г. Пред журналисти прокурор Иван Гешев коментира, че това е единствената защитна теза на подсъдимия и добави, че държавното обвинение няма интерес делото да се бави или да бъде прекратявано, а да започне по-скоро обсъждането на доказателствата. Съдия Вержиния Петрова вече реши процесът срещу Василев да се води задочно. Предстои тя да се произнесе по исканията на страните и хода на делото по същество.", "date": "2018.02.28", "title": " Решават след месец хода на делото „КТБ“\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%be%d1%82%d0%ba%d1%80%d0%b8%d0%b2%d0%b0-%d1%84%d0%be%d1%80%d1%83%d0%bc-%d0%b2-%d0%b4%d0%b5%d0%bb%d1%84%d0%b8/", "text": "Третият икономически форум в Делфи ще открие утре премиерът Бойко Борисов. Събитието ще започне с приветствия от гръцкия президент Прокопис Павлопулос и еврокомисаря по миграцията Димитрис Аврамопулос, който е бивш кмет на Атина. Форумът е известен като Малкия Давос и на него се обсъждат перспективите за развитие на района. Във форума са предвидени дискусии за дигиталната революция, за отношенията между Турция и Гърция, за развитието на туризма. Всеки ден програмата на участниците във форума започва с обиколка на древните пътища около Делфи заедно с еврокомисарят Димитрис Аврамополис, а нивото на трудност на маршрута ще се увеличава, става ясно от сайта на събитието.", "date": "2018.02.28", "title": " Премиерът открива форум в Делфи"}
{"url": "https://trud.bg/%d0%b2%d1%8a%d0%bf%d1%80%d0%b5%d0%ba%d0%b8-%d1%80%d0%b5%d0%b7%d0%be%d0%bb%d1%8e%d1%86%d0%b8%d1%8f%d1%82%d0%b0-%d0%bd%d0%b0-%d0%be%d0%be%d0%bd-%d0%b2-%d0%b0%d1%84%d1%80%d0%b8%d0%bd-%d0%b8-%d0%b8%d0%b4/", "text": "Заместник-генералният секретар на ООН по политическите въпроси Джефри Фелтман заяви, че сблъсъците продължават в редица райони на Сирия, включително и в Африн и Идлиб, въпреки приетата от Съвета за сигурност на световната организация резолюция за прекратяване на бойните действия в страната, предава РИА Новости. „Не може да забравяме, че резолюция №2401 изисква прекратяването на бойните действия на цялата територия на Сирия. Насилието продължава в Африн, Идлиб, на изток. Чухте за затрудненията и страданията на жителите на тези области“, заяви Фелтман на заседание на Съвета за сигурност на ООН.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Въпреки резолюцията на ООН в Африн и Идлиб сблъсъците продължават"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b0-%d0%b6%d0%b5%d0%bd%d0%b0-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d1%86%d0%b5%d0%bd%d1%82/", "text": "Възрастна жена е загинала при пожар в София този следобед, предаде “ “, позовавайки се на източници от МВР. Сигналът за огъня е подаден малко преди 17:00 часа. Пожарът е избухнал в жилищна постройка на бул. “Македония” в близост до Руски паметник. На място са пристигнали два екипа на пожарната и линейка. По първоначална информация загиналата жена е над 80-годишна. Причините за избухването на пожара все още не са ясни.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Възрастна жена загина при пожар в центъра на София"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%bf%d0%bb%d0%b0%d0%bd%d0%b8%d1%80%d0%b0-%d0%b4%d0%b0-%d0%bf%d0%be%d1%81%d1%82%d1%80%d0%be%d0%b8-%d1%8f%d0%b4%d1%80%d0%b5%d0%bd-%d1%81%d0%b0%d0%bc%d0%be%d0%bb%d0%b5/", "text": "Според държавна отбранителна компания на Китай, бъдещият самолетоносач във ВМС на страната ще бъде захранван с ядрено гориво, пише Global Times. „Китайската корабостроителна корпорация обяви, че планира да „ускори процеса на постигане на технологически постижения за ядрени самолетоносачи“. Това е първият случай, при който китайска отбранителна компания, държавна собственост, заявява открито, че има ядрени самолетоносачи в дневния си ред. Военните експерти смятат, че Китай вече е постигнал напредък в развиването на технологиите за подобен боен кораб. Може би скоро и официалните власти в Пекин ще потвърдят информацията.  „Мисля, че може да се каже, че Китай е извършил сериозни пробиви при въвеждането на ядрена енергия на големите кораби“, смята военният експерт Ли Джие. “В бъдеще, националните интереси на Китай ще продължат да се разширяват. Без флотилия големи ядрени кораби китайските военноморски сили няма да могат да плават дълго време в далечни води,” допълни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Китай планира да построи ядрен самолетоносач"}
{"url": "https://trud.bg/%d0%b8%d0%b7%d1%81%d0%b2%d0%b5%d1%82%d0%bb%d1%8f%d0%b2%d0%b0%d1%82-%d1%84%d0%b8%d0%bd%d0%b0%d0%bd%d1%81%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-%d0%bc%d0%b5%d0%b4%d0%b8%d0%b8%d1%82/", "text": "По решение на правителството работна група започва изготвянето на промени в действащото законодателство, чиято цел е изсветляване на собствеността и финансирането на медиите в страната и на тяхното разпространение. Работната група трябва да предложи ясен механизъм за разкриване на крайния собственик на доставчика на съответната медийна услуга и източниците му на финансиране, отговорния държавен орган, който ще прилага механизма, както и размера на санкциите, в случай на неизпълнение на задълженията на адресатите на законопроекта. Тя трябва да предложи и законово допустим начин за сезиране от компетентен държавен орган на Комисията за защита на конкуренцията и да регламентира задължение на КЗК за периодично изготвяне на секторни анализи на медийния пазар в страната, обхващащи всички медии. В случай, че Комисията установи, че конкуренцията на медийния пазар е ограничена или нарушена, да бъде създаден механизъм за нейното възстановяване. В работната група по изготвянето на законодателните промени влизат министрите на икономиката, на финансите и на културата и определени от тях експерти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Изсветляват финансирането на медиите\t\t\t"}
{"url": "https://trud.bg/%d0%bb%d0%b5%d0%b3%d0%b8%d0%be%d0%bd%d0%b5%d1%80%d1%8a%d1%82-%d0%be%d1%82-%d0%be%d1%80%d0%b5%d1%88%d0%bd%d0%b8%d0%ba-%d0%be%d1%81%d1%82%d0%b0%d0%b2%d0%b0-%d0%b7%d0%b0-%d0%bf%d0%be%d1%81%d1%82/", "text": "Ямболският окръжен съд потвърди   на Районния съд в Тополовград и остави за постоянно в ареста бившия легионер Иван Пачелиев, предаде  . Той е обвинен в незаконно притежаване на оръжие и възпрепятстване органите на реда при изпълнение на служебните им задължения. Пред съда Пачелиев заяви, че не е стрелял срещу полицаите, а ги е помолил да напуснат дома му. Той поиска да бъде направена очна ставка с полицаите и кмета на Орешник, за да докаже, че те не са се легитимирали. Беше категоричен, че не е оказвал съпротива при задържането си. Защитникът му Митко Краев представи пред съда европейско разрешително за притежание на оръжие и боеприпаси, което е със срок до 2019 г. Според адвокат Краев мярката трябва да е домашен арест или парична гаранция, за да може 35-годишният Пачелиев да се лекува. “Подзащитният ми е с луксация на лява лакътна става и се налага спешна медицинска намеса”, заяви адвокат Краев. Бившият легионер беше арестуван в дома си на 20 февруари при мащабна полицейска операция, след като цяло денонощие е бил   в дома си.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Легионерът от Орешник остава за постоянно в ареста "}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%b5-%d1%81-%d1%87%d0%b5%d1%80%d0%b5%d0%bf%d0%bd%d0%be-%d0%bc%d0%be%d0%b7%d1%8a%d1%87%d0%bd%d0%b0-%d1%82%d1%80%d0%b0%d0%b2%d0%bc%d0%b0-%d1%81%d0%bb%d0%b5%d0%b4/", "text": "53-годишен мъж е транспортиран за столична клиника с черепно-мозъчна травма, след като автомобилът му бе ударен от леден къс на ГП Е-79 край Сандански, предаде  . Пътният инцидент станал преди обяд днес между Струмяни и Сандански. Румен К., общински съветник от Благоевград, управлявал джип „Ауди”, когато от движещият се пред него товарен автомобил пада леден къс. Той се е откъснал най-вероятно от бризента на ТИР-а и ударил предното стъкло на джипа. Водачът е получил удар в главата от ледения къс, който е счупил и предното стъкло. Пострадалият е приет първоначално в МБАЛ-Сандански, а след това и в благоевградската болница. В 15 ч. е транспортиран за ВМА, освен травма на главата, засегнато е и окото му.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Шофьор е с черепно-мозъчна травма, след като леден къс падна от движещ се пред него ТИР"}
{"url": "https://trud.bg/%d0%b7%d0%b0%d0%bd%d0%b5%d0%b2-%d0%b1%d0%b5%d1%81%d0%b5%d0%bd-%d1%81%d0%bb%d0%b5%d0%b4-%d0%b7%d0%b0%d0%b3%d1%83%d0%b1%d0%b0-%d0%bd%d0%b0-%d0%bc%d0%b8%d0%bd%d1%83%d1%81-15/", "text": "Българският национал Петър Занев остана крайно недоволен от условията за игра по време на срещата „Амкар“ – „Авангард“ от 1/4-финалите за купата на Русия. Капитанът на тима от Перм бе хванат от телевизионните камери да псува, бесен от поражението с 6:7 след дузпи.  „Как може да играем футбол при минус 35, ****?“, казва Занев, цитиран от „Спорт Експрес“ и руската версия на „Евроспорт“. В действителност термометрите на стадиона показваха минути 14 градуса.  Бранителят вкара една от дузпите, но неговите съотборници Михаил Сиваков, Павел Комолов и Брайън Идову пропуснаха и лишиха „червено-черните“ от участие на 1/2-финалите.  Така със сигурност на финала за купата ще играе отбор от втора дивизия, след като в следващата фаза „Авангард“ се изправя срещу „Шиник“.  В същото в руската федерация постъпи предложение за промяна на правилата по провеждане на официалните мачове. Предвижда се срещи да бъдат отлагани при температури от плюс 35 градуса и минус 15.", "date": "2018.02.28", "title": " Занев бесен след загуба на минус 15"}
{"url": "https://trud.bg/%d0%b8%d0%bd%d0%b2%d0%b5%d1%81%d1%82%d0%b8%d1%80%d0%b0%d1%82-%d0%bd%d0%b0%d0%b4-11-%d0%bc%d0%b8%d0%bb%d0%b8%d0%be%d0%bd%d0%b0-%d0%bb%d0%b5%d0%b2%d0%b0-%d0%b2-%d1%81%d1%82%d0%b0%d1%80%d0%b8%d0%bd%d0%bd/", "text": "Над 11 милиона лева е размерът на инвестицията в техническата инфраструктура в старата част на Велико Търново, част от квартал „Чолаковци“ и пешеходната му връзка с жилищния комплекс „Бузлуджа“. Строителните дейности са част от големия проект на общината „Привлекателна и съхранена автентична градска среда в град Велико Търново“, финансиран по Оперативна програма „Региони в растеж“ 2014-2020. Съфинансиране е осигурено и от републиканския бюджет. Реализацията на мащабното инвестиционно намерение бе отчетено от заместник-кмета проф. Георги Камарашев и ръководителя на проекта инж. Динко Кечев. 38 улици и площадни пространства в старата градска част ще бъдат обновени по одобреното инвестиционно намерение. Така тя ще стане още по-красива и атрактивна за жителите и за туристите. На много места строителната техника и работниците на изпълнителите вече работят.  По уличната мрежа, където се налагат аварийни и неотложни ремонти на ВиК-съоръжения, дейностите по проекта все още не се изпълняват. Финансирането на подмяната на ВиК инфраструктурата е осигурено  от републиканския бюджет и не е част от реализацията на европейския проект. Инвестиционното намерение „Привлекателна и съхранена автентична градска среда в град Велико Търново“ включва следните дейности – подмяна и обновяване на уличните настилки, тротоарите, пешеходните алеи, стълбищата, елементите на градското обзавеждане /парапети, пейки, кошчета за смет/, озеленяване и залесяване, монтаж на енергоспестяващо улично осветление. Автентичният вид на настилките в квартал „Варуша“ ще бъде запазен. Пет от обособените позиции по проекта обхващат градска инфраструктура в Старо Търново.  Вторият акцент е поставен върху подобряването на градската среда в квартал „Чолаковци“ и пешеходната връзка с квартал „Бузлуджа“. Така се постига надграждане на вече реализирани проекти, спечелили европейско финансиране в предния програмен период.  Очакванията са строителните дейности да приключват до края на годината и да бъдат отчетени до средата на 2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Инвестират над 11 милиона лева в старинната част и в квартал на Търново\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b5%d0%bc%d0%b8%d0%bb-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-2/", "text": "По разпореждане на министъра на икономиката Емил Караниколов, Държавната агенция за метрологичен и технически надзор засилва екипите осъществяващи контрол на язовирите и съоръженията към тях, и провежда извънредни инспекции на проблемните водоеми. Мерките се налагат заради обилните снеговалежи и опасността от рязко покачване на водните обеми от тяхното топене. Това съобщиха от пресслужбата на ДАМТН. При необходимост има готовност да се командироват допълнителни служители в региони с по-висок потенциален риск и въвеждането на 24-часови дежурства. Активиран е и извънредният щаб, който ще действа постоянно в централата на агенцията до нормализиране на ситуацията. Поддържа се и постоянен контакт с представителите на местната власт, като са уведомени и всички областни управители за завишаване на вниманието към водоемите на тяхна територия. ДАМТН апелира собствениците на язовири да следят с повишено внимание състоянието на управляваните от тях водоеми и при необходимост своевременно да сигнализират агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Министър Емил Караниколов разпореди извънредни проверки на язовирите в цялата страна"}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d1%82-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%b1%d1%80%d0%b0%d0%ba-%d0%bd%d0%b0-%d0%bb%d1%8e%d0%b1%d0%b8%d0%bc%d0%b0%d1%82%d0%b0-%d1%81%d0%b8-%d0%bd/", "text": "Студент от Академията на МВР – София предложи брак на своята любима на историческия хълм Царевец във Велико Търново в последния мразовит ден на февруари. Георги Стоянов изненада с романтичния жест своята избраница Вилиана Нашкова навръх рождения й ден 28-ми февруари. Съмишленици в сюрприза на младия мъж станали екскурзоводите от Регионалния исторически музей, които повече от час пазили букет от червени рози за рожденичката. Към 10 часа пред входа на крепостта Георги подарил цветята на Вилиана и двамата поели на романтична разходка из потъналата в сняг крепост. Малко по-късно при температура -10 градуса до пирамидата, посветена на българската независимост, студентът предложил брак и подарил прекрасен годежен пръстен на изгората си. За Георги няма съмнение, че е избрал точното място за своето предложение, а Вилиана сподели с щастлива усмивка: „ Този ден ще остане в сърцата ни! Винаги ще се връщаме в този прекрасен град, на това невероятно място!”. Вилиана е студентка, която тази година завършва „Начална и предучилищна педагогика” във  ВТУ „Св.Св.Кирил и Методий”. Тя и бъдещия и съпруг са родом от Свиленград и са много щастливи, че именно на Царевец поставят ново начало на връзката си. Двойката смята да осъществи своите планове и мечти тук, в България. В последния ден на февруари въпреки минусовите температури и валящия сняг над 50 български и чуждестранни туристи разгледаха Архитектурно-музеен резерват „Царевец“ във Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Студент предложи брак на любимата си на крепостта Царевец в Търново"}
{"url": "https://trud.bg/%d1%81%d1%82%d0%be%d0%bf%d0%b0%d0%bd%d1%81%d0%ba%d0%b0%d1%82%d0%b0-%d0%b0%d0%ba%d0%b0%d0%b4%d0%b5%d0%bc%d0%b8%d1%8f-%d0%b2-%d1%81%d0%b2%d0%b8%d1%89%d0%be%d0%b2-%d1%83%d1%87%d0%b0%d1%81%d1%82%d0%b2-2/", "text": "В изпълнение на политиката на ръководството на Стопанската академия „Димитър А. Ценов” в Свищов за привличане на студенти от българските общности зад граница и в рамките на Кандидатстудентска кампания 2018, свищовското висше училище взе участие в международно изложение „Образование и кариера”, проведено в гр. Никозия (Кипър). Във форума бяха представени възможностите за обучение в 103 университета от 18 държави (Кипър, Швеция, Финландия, Германия, Франция, САЩ, Словакия, Испания, Унгария, България, Швейцария, Гърция, Холандия, Великобритания, Ирландия, Чехия, Италия и Русия). Образователното портфолио на Стопанска академия в ОКС „бакалавър”, ОКС „магистър” и ОНС „доктор”  представиха гл. ас. д-р Юлиян Господинов – координатор „Образователен маркетинг” в Академичния център за кариерно консултиране и връзки с обществеността, и гл. ас. д-р Галин Стефанов – координатор в Центъра за дистанционно обучение. Те поясниха пред своите сънародници в Кипър и пред кипърски граждани, че за учебната 2018-2019 г. свищовското висше училище реализира прием в ОКС „бакалавър” по 17 елитни пазарно-ориентирани специалности: „Финанси”; „Застраховане и социално дело”; „Макроикономика”; „Счетоводство и контрол”; „Стопански и финансов контрол”; „Бизнес статистика и анализи”; „Маркетинг”; „Управление на проекти”; „Стопанско управление”; „Екомениджмънт”; „Бизнес информатика”; „Международни икономически отношения”; „Публична администрация”; „Индустриален бизнес и предприемачество”; „Аграрна икономика”; „Икономика на търговията”; „Икономика на туризма”. Обучението в ОКС „магистър” е по 48 магистърски програми, от които 41 на български и 7 на английски език в редовна и дистанционна форми. 100-процентното дистанционно обучение е ориентирано в максимална степен към задоволяване интересите на студентите и нуждите на бизнеса. Използваната платформа за дистанционно обучение Moodle притежава множество функционалности, улесняващи комуникацията между преподавател и обучаем (онлайн и офлайн). В третата степен на висшето образование – образователната и научна степен „доктор”, приемът е по 16 акредитирани докторски програми. По време на обучението си в Свищов, студентите могат да се настанят в студентските общежития на Стопанска академия и да се хранят в студентски стол при преференциални цени. Имат възможност да провеждат студентска мобилност по програма „Еразъм+” с цел обучение и с цел практика в 123 партньори от Европа, Азия, Африка, Южна Америка. Студентите могат да участват в стажантски програми в реална работна среда, организирани от Министерство на образованието и науката, от частни български и международни компании. Осигурява им се възможност за участия в научноизследователски проекти, академични, национални и международни студентски образователни, научни и практико-приложни форуми, обучителни семинари и майсторски класове, организирани съвместно от Стопанска академия и нейните институционални и бизнес партньори. Съществуват възможности и за участие на възпитаниците на Стопанската академия в социално-културни, спортни и туристически дейности. Завършилите получават диплома за придобита образователна степен и Европейско дипломно приложение, признати в целия ЕС, САЩ и Канада. Посетителите на щанда на Стопанска академия в международното изложение получиха подробна информация за специалностите, документите за кандидатстване, процедурата по записване, размера на таксите за обучение, организацията на учебния процес, формите на обучение и др. „Щандът на свищовското висше училище се радваше на значителен интерес. Особено приятни бяха разговорите с живеещи в Кипър българи, с бивши възпитаници на Стопанска академия, както и с Негово превъзходителство Христо Георгиев – Извънреден и пълномощен посланик на Република България в Република Кипър”, сподели гл. ас. д-р Юлиян Господинов.  По време на визитата си в Кипър представителите на Стопанска академия се срещнаха с българската общност и техните организации „Съюз на българите в Кипър” и „Обединение на българите в Лимасол „Възраждане”, с които свищовското висше училище има подписани договори за сътрудничество, развитие и укрепване на връзките между страните в областта на културната, научната, спортната и други дейности от взаимен интерес. Посетено беше българско училище в град Никозия и се проведоха срещи с ученици, които са с български произход. Допълнителен емоционален заряд на работната визита донесе и проведената среща с членове на създадения през месец октомври 2017 г. Алумни клуб „Приятели на СА – Кипър”, при която живеещите в Кипър възпитаници на Стопанска академия получиха актуална информация за състоянието на родната Алма матер, споделиха своите успехи и очертаха насоки за бъдещи инициативи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.28", "title": " Стопанската академия в Свищов участва в международно изложение в Кипър"}
