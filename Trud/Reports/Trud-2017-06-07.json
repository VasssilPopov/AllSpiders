{"url": "https://trud.bg/%d0%bf%d0%b8%d1%80%d0%be%d0%bd%d0%ba%d0%be%d0%b2%d0%b0-%d0%b2-%d0%ba%d0%b2%d0%b0%d0%bb%d0%b8%d1%84%d0%b8%d0%ba%d0%b0%d1%86%d0%b8%d0%b8%d1%82%d0%b5-%d0%bd%d0%b0-%d1%83%d0%b8%d0%bc%d0%b1%d1%8a/", "text": "За първи път от 2005 година Цветана Пиронкова ще участва в квалификациите на третия турнир от Големия шлем „Уимбълдън“. Ракета №1 на България при жените изгуби мястото си в топ 100 на ранглистата, след като не успя да защити точките от миналогодишния четвъртфинал на „Ролан Гарос“. При следващото обновяване на класацията в понеделник пловдичанката ще заеме 123-а позиция, което я вади от местата, даващи право на старт в основната схема в „Ол Ингланд Клъб“.", "date": "2017.06.07", "title": " Пиронкова в квалификациите на „Уимбълдън“"}
{"url": "https://trud.bg/%d1%81%d0%ba%d0%b0%d0%bb%d0%b0%d1%82%d0%b0-%d1%81%d0%b2%d0%b0%d0%bb%d0%b8-%d0%bd%d0%b0%d0%bf%d1%80%d0%b5%d0%b6%d0%b5%d0%bd%d0%b8%d0%b5%d1%82%d0%be-%d0%b2-%d0%bd%d0%b0%d1%86%d0%b8%d0%be%d0%bd%d0%b0/", "text": " Известният холивудски актьор Дуейн Джонсън-Скалата стана част от легера на националния тим на България, макар и индиректно. Бившият кечист разтовари напрежението в селекцията на Петър Хубчев преди важната световна квалификация с Беларус в петък. „Лъвовете“ гледаха късно снощи филмовата екранизация на тв сериала от 90-те години „Спасители на плажа“. Днес „трикольорите“ летят за град Борисов, където на 9 юни ще преследват своята четвърта победа по пътя към Русия 2018.Феновете на домакините са песимисти преди срещата на стадиона на местния БАТЕ, показва анкета на белоруското издание „Пресбол“. Близо 60% от участвалите в допитването смятат, че България ще спечели двубоя, а останалите 40% са разпределени поравно между евентуална победа за тима на Игор Криушенко и равенство.Родните легионери Страхил Попов, Васил Божиков и Симеон Славчев бяха умерени в изказванията си преди гостуването в бившата съветска република. „Задължителна победа – това са клишета – обясни Божиков. – В главата ни е да победим, но какво ще стане, ще видим след мача. Дай Боже да демонстрираме същата борба и желание. Сигурен съм, че ако ги покажем, ще постигне добри резултати“.Неговият съотборник в „Касъмпаша“, защитникът Страхил Попов призна, че осъзнава какво предстои в Борисов. „Да, тази победа над Холандия може да даде самочувствие, но лично според мен този мач сега ще бъде по-труден – анализира Попов. – Да затвърдиш постигнатото е много по-трудно. Отборът на Беларус няма какво да губи и затова ще ни бъде доста по-тежко.”На свой ред Славчев даде да се разбере, че основното оръжие на България е колективът. „Като гледам и момчетата, никой не е дошъл от Кардиф, нито е играл в Шампионската лига – иронично обясни ситуацията Славчев. – Никой не е дошъл също и с директен полет от Барселона или Манчестър. Но пък ние вече си повярвахме, че можем да побеждаваме. Важни са дисциплината и тактическата подготовка. Треньорът застава зад нас и това е достатъчна мотивация.”", "date": "2017.06.07", "title": " Скалата свали напрежението в националния"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-302/", "text": "Александър Праматарски, бивш депутат и министър, председател на Демократическата партия, 54 г.Чл.-кор. проф. д.ф.н. Васил Андреев, физик, 80 г.Елен Герджиков, председател на СОС, 45 г.Златко Янков, бивш национал по футбол, 51 г.Ивайло Данаилов, журналист, 59 г.Доц. д-р Костадин Ангелов, изп. директор на Александровска болница – София, 40 г.Луиза Григорова, актриса.Първан Симеонов, политолог, изпълнителен директор на „Галъп интернешънъл“, 35 г.Юлия Ненкова, председател на Комисията за защита на конкуренцията.", "date": "2017.06.07", "title": " Днес да почерпят"}
{"url": "https://trud.bg/%d0%b2%d0%b8%d0%bd%d0%be%d0%b2%d0%b5%d0%bd-%d0%bb%d0%b8-%d0%b5-%d0%b8%d0%bd%d1%82%d0%b5%d1%80%d0%bd%d0%b5%d1%82-%d0%b7%d0%b0-%d1%82%d0%b5%d1%80%d0%be%d1%80%d0%b8%d0%b7%d0%bc%d0%b0/", "text": "Можем да бъдем напълно сигурни, че нападателите на Лондонския мост са притежавали смартфони и са използвали Гугъл, Ютюб, Фейсбук и Уотсап. Това е така не защото притежаването на тези неща и използването на тези услуги показва, че си терорист, а защото то показва, че си човек, живеещ на Запад в 21 век.Когато имате нужда от изкупителна жертва, интернет винаги ще бъде на разположение. Процесът вече  е познат: има нападение; точките се свързват, за да се види как техните услуги са били използвани за обучение и/или планиране; правителствата изискват “действие”; компаниите подобряват методите си за премахване на екстремистко съдържание; и очакваме следващия цикъл.Но нищо съществено не се променя. Въпросът е дали въобще е възможно това. Тогава какво може да се направи? Може да изглежда очевидно, но (ако цитираме известен хакер) макар да “не можете да арестувате една идея”, със сигурност можете да потиснете нейната привлекателност. Изтласкването на ИДИЛ от Мосул към пустинята ще спре нейното финансиране и гласа й. Разумно би било да не се помага на страни, които помагат на дхихадистки групировки. Тереза Мей спомена за сътрудничество със “съюзнически демократични правителства”. Но всъщност може да се започне със сътрудничество именно с недемократичните – например Саудитска Арабия. Идеите избледняват. Интернет обаче няма да изчезне.", "date": "2017.06.07", "title": " Виновен  ли е  интернет за тероризма\t\t\t"}
{"url": "https://trud.bg/8-%d0%bd%d0%be%d0%b2%d0%b8-%d1%82%d1%80%d0%be%d0%bb%d0%b5%d0%b9%d0%b1%d1%83%d1%81%d0%bd%d0%b8-%d0%bb%d0%b8%d0%bd%d0%b8%d0%b8-%d1%89%d0%b5-%d0%bf%d1%83%d1%81%d0%ba%d0%b0%d1%82-%d0%b2-%d1%81%d0%be%d1%84/", "text": "Столичната община планира да изгради 8 нови тролейбусни линии до 2025г., се казва в програмата на общинското дружество „Столичен електротранспорт“ за 2017 – 2020 г., която ще бъде гласувана от общинския съвет в четвъртък. Предвижда се и да бъде изграден нов трамваен релсов път по бул. „Копенхаген“, от ул. „Обиколна“ до метростанция „Младост 1“. Ще се гради тролейбусно трасе от бул. „Владимир Вазов“ до ул. „Локомотив“, както и в участъка от бул. „Г. М. Димитров“ до „Симеоновско шосе“. Тролейбусна линия ще има по ул. „Хан Кубрат“ и ул. „Адам Мицкевич“. Ще се правят и трасета по ул. „Бяла Черква“, през булевардите „Фритьоф Нансен“ и „Патриарх Евтимий“, както и по ул. „Тодор Каблешков“ и бул. „България“. Тролеи ще се движат и по бул. „Добринова скала“ от бул. „Захари Стоянов“ до бул. „Царица Йоана“. До „Младост 2“ ще се гради линия по бул. „Андрей Сахаров“, а в „Дружба 2“ ще има трасе по бул. „Цветан Лазаров“. Ще се реконструират трамвайните релси по „Княз Борис III“ от Съдебната палата до „Княжево“. Ще бъдат обновени и трасетата по ул. „Граф Игнатиев“, ул. „Каменоделска“ (от „Константин Стоилов“ до „Орландовци“), бул. „Александър Стамболийски“ (от бул. Константин Величков“ до спирка „Западен парк“) и по бул. „България“. Предстои и да се осигури финансиране по два проекта за доставка на 50 нови трамвая. С доставката на 30 нови тролейбуса ще бъдат освободени 41 стари. Ще се купуват и 30 нови електробуса. Пристигат в София 28 швейцарски трамваи втора ръка. През февруари бе обявена обществена поръчка за 13 нови трамвая.", "date": "2017.06.07", "title": " 8 нови тролейбусни линии ще пускат в София"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b5-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bb%d0%b0-%d1%81%d0%b2%d1%8a/", "text": "Британската полиция съобщи, че е арестувала мъж на лондонското летище „Хийтроу“ във връзка с разследването около терористичния акт в Манчестър през май, оставил след себе си 22 мъртви, предаде Reuters.„38-годишният мъж бе арестуван по подозрение, че е извършвал нарушения на Закона за тероризма и остава задържан“, пише в официално заявление на полицията в Манчестър.„Арестът е предварително планиран и не е имало пряка заплаха за летището“, пише още там.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Британската полиция е арестувала свързан с нападението в Манчестър човек на летище „Хийтроу“"}
{"url": "https://trud.bg/%d1%81%d0%b0%d1%89-%d0%bf%d0%be%d0%b8%d1%81%d0%ba%d0%b0%d1%85%d0%b0-%d0%bc%d0%be%d0%bd%d0%b4%d0%b8%d0%b0%d0%bb%d0%b0-%d0%be%d1%82-%d0%ba%d0%b0%d1%82%d0%b0%d1%80/", "text": "САЩ неофициално вече са поискали да организират Мондиал 2022. Турнирът трябва да е в Катар, но страната изпадна в изолация на 4 държави. Саудитска Арабия, ОАЕ, Египет и Бахрейн спряха дипломатическите отношения с мотива, че Катар, че помага на терористични групировки. И затвориха както граници, така и въздушния си трафик с домакина на Мондиал 2022.ФИФА обяви много лаконично, че е в постоянен контакт с организационния комитет на световното първенство. И отказа да направи други коментари.Катар ще има 8 чисто нови стадиона за мондиала. Те трябва да са завършени в следващите 5 години. На първата напълно готова арена има климатична система, която поддържа 26 градуса по трибуните, когато навън е почти 50. Освен това Катар строи нова метромрежа между градовете.Ако политическото напрежение обаче продължи, няма да е чудно ФИФА да бъде принудена да преразгледа домакинството. Изборът на Катар бе едно от обвиненията срещу бившия президент на централата Сеп Блатер, заради което могъщият швейцарец бе прокуден от щабквартирата на централата в Цюрих.В интервю пред „Труд” през декември Блатер контрира, че е искал следващите 2 световни първенства да са в Русия и САЩ като най-могъщи държави на планетата. Щатите имат готовност със стадиони и инфраструктура веднага да поемат мондиал. Отвъд Океана са започнали сондажите с важни членове във ФИФА, които могат да наклонят везните към безпрецедентна смяна на домакинството.", "date": "2017.06.07", "title": " САЩ поискаха мондиала от Катар"}
{"url": "https://trud.bg/%d0%bd%d0%b0%d1%82%d0%be-%d1%81%d0%b8-%d1%82%d1%8a%d1%80%d1%81%d0%b8-%d0%b2%d1%8a%d0%bd%d1%88%d0%b5%d0%bd-%d0%b2%d1%80%d0%b0%d0%b3-%d0%b7%d0%b0-%d0%b4%d0%b0-%d0%be%d0%bf%d1%80%d0%b0%d0%b2%d0%b4%d0%b0/", "text": "Президентът на Русия Владимир Путин заяви по време на интервю с американския режисьор Оливър Стоун, че НАТО се занимава „с постоянно търсене на външен враг“, за да оправдае съществуването си, предаде РИА Новости.„Вече няма Източен блок, няма и Съветски съюз. Защо тогава НАТО съществува? Струва ми се, че, за да оправдае своето съществуване, НАТО се нуждае от външен враг. Има постоянно търсене на външен враг или каквито и да е провокации, за да се нарече някой противник“, заяви Владимир Путин по време на интервюто.Документалният филм „Интервюто на Путин“ ще бъде излъчено в периода между 12 и 15 юни в ефир в американските медии.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " НАТО си търси външен враг, за да оправдае своето съществуване, заяви Путин"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%b0-%d1%81%d1%8a%d1%81-%d1%81%d0%be%d1%82%d0%b8%d1%80-%d1%86%d0%b0%d1%86%d0%b0%d1%80/", "text": "Президентът Румен Радев ще се срещне днес с главния прокурор Сотир Цацаров. Разговорът между двамата ще се състои по покана на държавния глава.Президентът организира поредица от срещи с представители на съдебната и изпълнителната власт, посветени на реформите в правосъдната система.Вчера Радев разговаря с председателя на Върховния касационен съд Лозан Панов. След срещата си с президента, Панов се обяви за изваждане на прокуратурата от съдебната власт и поставянето й като равно отдалечена институция.Ден по-рано на „Дондуков 2” държавният глава прие и председателя на Върховния административен съд Георги Колев.", "date": "2017.06.07", "title": " Румен Радев ще се срещне със Сотир Цацаров"}
{"url": "https://trud.bg/%d0%bf%d0%be%d1%87%d0%b5%d1%82%d0%b5%d0%bd-%d0%b7%d0%bd%d0%b0%d0%ba-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%b7%d0%b0-26-%d0%b8%d0%bc%d0%b0-%d0%be%d1%82-%d1%88%d0%b0%d0%bc%d0%bf/", "text": "26-има футболисти и треньори от шампионския тим на „Ботев“ (Пд) от 1967 г. ще бъдат удостоени с Почетния знак на Пловдив, общинските съветници подкрепят с гласовете си на сесията в четвъртък предложението на кмета Иван Тотев. Мотивите за него са „за заслуги в развитието на футбола в  Пловдив и популяризирането на спорта в национален и международен мащаб и по повод 50-годишнината от спечелването на титлата през 1967 г.“. 11 от шампионите начело с треньора Васил Спасов-Валяка и капитана Райко Стойнов ще бъдат удостоени с Почетния знак на Пловдив пос мъртно. Сред другите 15 личат имената на Динко Дерменджиев-Чико, Виден Апостолов, Георги Найденов, Георги Попов-Тумби, Иван Глухчев, Иван Кючуков и др.Местният парламент под тепетата ще гласува този четвъртък и предложенията за връчване на званието „Почетен гражданин на Пловдив“ на директора на Регионалния археологически музей Костадин Кисьов и на „Човека радио“ и дългогодишен водещ на музикалните предавания „Любопитно петолиние“ и „Пулсиращи ноти“ Тома Спространов. Предложението за Томата е на ректора на АМТИИ и директорите на БНТ-Пловдив и „Радио Пловдив“, а за Кисьов – на старейшини от Патриотичния фронт.", "date": "2017.06.07", "title": " Почетен знак на Пловдив за 26-има от шампионския тим на ФК „Ботев“ през 1967 г.\t\t\t"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82-%d0%b1%d1%81%d0%bf-%d0%bf%d0%bb%d0%be%d0%b2%d0%b4%d0%b8%d0%b2-%d1%80%d0%b0%d0%b7%d1%80%d0%b0%d0%b1%d0%be%d1%82%d0%b2%d0%b0-%d1%81-%d0%b5%d0%ba/", "text": "Законът за училищното и предучилищното образование в сегашния му вид не реформира системата на образованието, а единствения я бюрократизира. Тази позиция изразиха експерти в средното образование на работна среща в Пловдив с депутата от коалиция „БСП за България“ проф. Иво Христов в рамките на инициатива му „Кога, ако не сега? Кой, ако не ние?“.Критичните им бележки очертаха  драматичното състояние, в което са изпаднали българското училище и учител. Затова приветстваха искането на депутатите от левицата за обявяване на текстове от Закон за предучилищно и училищно образование за противоконституционни. Експертната група се ангажира с разработването на конкретни предложения, които избраният с гласовете на пловдивчани проф. Иво Христов ще внесе в парламентарната комисията и ще отстоява в пленарна зала. Те касаят финансирането, материалната база, възпитателната и обучителна функция на училищната институция, участието на родители в образователния процес.Експертите настояват за задължителен преглед на образователните стандарти, акцентирайки, че базисните от тях трябва да бъдат част от закона, респективно гласувани в Народното събрание. Идеята за училища „Втори шанс“ като мярка за борба с неграмотността изисква политическа воля и ясна технология за реализация, категорични бяха участниците в работната среща. Принципът „парите следват ученика“ трябва да бъде преосмислен като се търси диференциран подход на финансиране вместо делегираните бюджети. Дискусията очерта още няколко кръга от проблеми, свързани с наредбите за приобщаващото образование, за диференцираното заплащане, квалификацията и атестацията на преподавателите и директорите и за програмата „Заедно в час“. С нея се наблюдава умишлена подмяна на учителите с преквалифицирани в двумесечно обучение специалисти от други области, алармираха експертите.Работната група ще формулира алтернативни предложения на база очертаната в дискусията концепция за образованието. „Тази концепция е подчинена на идеята за образованието като фундаментална ценност и смисъл“, обобщи целта на съвместните експертни усилия проф. Иво Христов.", "date": "2017.06.07", "title": " Депутат от БСП-Пловдив разработва с експерти алтернативни предложения за родното образование"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%be%d1%82-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d0%bd%d0%b0%d0%bf%d0%b0%d0%b4%d0%b5/", "text": "Австралийският външен министър Джули Бишъп съобщи, че двама граждани на страната са сред убитите по време на терористичното нападение от събота през нощта в Лондон, предаде AFP.„Австралийското правителство е дълбоко опечалено да потвърди, че двама австралийци са убити по време на терористичното нападение в Лондон“, заяви Бишъп.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Двама от загиналите по време на нападението в Лондон са австралийци"}
{"url": "https://trud.bg/%d1%81%d1%82%d0%b0%d1%80%d0%b8%d1%8f%d1%82-%d0%b2%d0%b5%d0%bb%d0%b8%d0%ba-%d0%bc%d0%b0%d0%b9%d1%81%d1%82%d0%be%d1%80-%d0%bd%d0%b0-%d0%be%d0%b1%d0%b5%d0%b4%d0%b8%d0%bd%d0%b5%d0%bd%d0%b8%d1%82%d0%b5/", "text": "Изключително съм впечатлен от постигнатото в България– Г-н Темплин, Ваше е посланието към световното зидарство от може би най-знаковата дата за българското масонство 20 юни 2015 г. – единението на българските масони. Вие сравнихте този акт с падането на Берлинската стена – защо го окачествихте като такъв принос в световната братска верига? – Много съм щастлив, че имах възможност да участвам активно и да присъствам на това повторно единение. Щастлив съм, защото във времето участвах в разговорите за обединението на тези две структури. Тогава, на 20 юни 2015 година по време на церемонията си спомням, че цитирах Вили Бранд – федерален канцлер на Германия (1969-1974 г). Той каза: „Да сме заедно в това, което ни принадлежи!”. Това наистина са философски думи, защото по това време никой не вярваше, че обединението на Германия ще стане реалност. По същия начин ние си мислехме за българския масонски проблем. Как изглежда единението в България 2 години по-късно? При сегашното си посещение имах възможност да се запозная с работата на някои от ложите в страната. Бях в Родопите и по Черноморието. Проведох срещи със свободни зидари в Хасково и Кърджали – впечатлен съм от постигнатото от тях. Братята от ОВЛБ и от присъединилата се към нея ВЛССПЗБ работят заедно, в общи храмове. Изключително съм впечатлен от посещенията и срещите си във Варна и в региона. Не само че, те работят за усъвършенстването си и градят храма на човечността, а като едни истински оперативни зидари и строят. В масонството имаме такъв пример, как едното копие може да се счупи лесно, но сноп от 20 копия – не. Това се е случило на практика в българското свободно зидарство.– Този пример е добре познат в България като легендата за Хан Кубрат и синовете му – колко важно е българското масонство в съвременното свободно зидарство? – България, като по-голямата част от страните от Югоизточна Европа има сравнително не-дълга история в сферата на свободното зидарство. От историческа гледна точка на развитието – преди Втората световна война – фашизъм, диктатура, след Втората световна война социалистическата система – като следствие на всички тези обстоятелства се наблюдава един вакум. Поне две човешки генерации от по 25 години са пропуснали да бъдат част от свободното зидарство. В последствие в България се е случи това, което се случи и в другите източно-европейски страни. Възродени бяха ренесансовите послания за братство, равенство, свобода, толерантност и независимост. Развитието на страната ви – нейната инфраструктура е резултат на помощта предоставена й от западните държави – Англия, Франция, Швейцария и не на последно място – Германия. Немските братя имаха желание да помогнат на българските си братя за възобновяване на масонството в България. В резултат на това Великата ложа – майка на Обединената велика ложа на България са Обединените велики ложи на Германия (ОВЛГ). В Германия има 5 Велики ложи, които работят заедно под шапката на ОВЛГ. Сред тези пет велики ложи е ВЛССПЗГ (AFAM, б.а.), която има решаваща роля за възстановяването на масонството в България, както и двете военни ложи – Американо-канадската и тази на Британските свободни зидари в Германия. Братя от тези велики ложи и до ден днешен редовно гостуват на свободните зидари в България. Сега разбирам, че много български братя и ложи търсят контакт с немските братя и немски ложи, с които да се побратимят. Значението на българското масонство в Европа най-осезателно се чувства когато сме заедно на честванията на Велики ложи, на техни юбилеи и общи събрания. Ролята на българското свободно зидарство беше отбелязана на Европейската конференция на Великите майстори. Също така българското свободно зидарство беше високо оценено и от Конференцията на Великите майстори на Северна Америка. Всеки континент си организира годишни конференции. В Европа това е Европейската конференция на Великите майстори. В Северна Америка това е както казах Северно-американската. В Латинска Америка – също има такава конференция, съответно и в Африка. Такъв тип конференции все още няма в Азия. На тези конференции България винаги е присъствала активно и е представяла своите идеи за развитието на свободното зидарство.– Защо е разпространено мнението, че масонството има голямо бъдеще сред страните от т. нар. бивш Източен блок? – Това го казва Томас Джаксън (смее се).– Да, и вие също го отбелязвате във ваши изказвания. – Да, Томас Джаксън е мой добър приятел и ние често си общуваме. Аз споделям неговото мнение. Моят опит при посещенията ми в над 90 държави показва, че значението на свободното зидарство в момента е същото, каквото е било преди 200-300 години. Масонството спомага за личностното развитие на братята – за тяхното самоусъръвшенстване и израстване. Нашите етични и морални ценности са много по-важни в момента отколкото когато и да било преди това. Ако видим дисбаланса в етичните и моралните ценности в обществата днес, корупцията, престъпността, жаждата за власт и пари – точно в това се състои ролята на масоните – да противодействат с всички сили на тези негативни тенденции в съвременния свят. И затова ние сме една активна част от обществото, влияейки като част от обществото в утвърждаване на обратното – чувство за солидарност, толерантност, братска любов, благотворителност, подпомагане на културни инициативи. И освен, че това на първо място се вижда в Източна Европа, но то става забележимо и в Африка и Латинска Америка.– Една от непубличните за сега, но твърде коментирани неофициално теми в България сред свободните зидари е съществуването или не на Върховен съвет на Стария и Приет Шотландски обред (Scottish rite, en, б.р.). През 2012 г. в интервю Вие казвате, че има съществуващ, но той е суспендиран от страна на Върховния съвет – майка на Южната Юрисдикция на САЩ, както и че техният ръководител е бил изключен. Също така споделяте, че „от страна на свободните зидари на Германия има желание да подкрепите масонското израстване в България в тази посока“. Каква е ситуацията в момента? – Знаем за старанията, които други Върховни съвети полагат активно, за реактивиране на Шотландския Обред в България. Тази подкрепа е най-осезаема от страна на Русия и Турция. В Германия братята са на мнение, че техните български братя трябва сами да решат как, под каква форма и кога Шотландският обред да намери своето място. От наша страна сме подкрепяли и ще подкрепим подобно действие, стига тази подкрепа да бъде поискана от българските братя. Известен факт е че степените на Шотландският обред не са „по-високи“ от първите три степени на синьото масонство. Но същевременно той е важно средство за разширяване и задълбочаване на знанията на свободните зидари. Затова знанията, които дава и системата от степени на Шотландския обред са подкрепяни от немска страна. Ние, като Велика ложа-майка на българското масонство подкрепяме това желание за понататъшно развитие и доусъвършенстване.– Ако се премине към инсталиране на нов Върховен съвет, то ще се признаят ли сегашните степени на българските масони в т.нар. червено масонство или те ще трябва да започнат своята работа отначало? – Това би следвало да е от компетенциите на един легитимен Върховен съвет. Преди това, обаче има три групи степени, които трябва да бъдат придобити. В Европа действа Конфедерация на Върховните съвети. Тази Конфедерация реално трябва да обсъди как и под каква форма точно да се реши този въпрос у вас. Много ми е трудно да говоря по тази тема, рискувайки да предизвикам известно напрежение. Целесъобразно е отговорните европейски Върховни съвети да се съберат и да обсъдят, как запазвайки мира и разбирателството, да разрешат този въпрос. Имам уверение, че Сувереният Върховен командир на Германия ще вземе отношение по темата. Ще го запозная с моментната ситуация в България и ще помислим върху това, как да се започне на ново с инсталирането на Върховен съвет, запазвайки хармонията в България.– Отделихме толкова време на Шотландския обред, защото бях срещнала определение, че той е като „магистрала на светлината през целия живот на свободните зидари“. – Както казах, това, на което учи Шотландският обред е по-нататъшно надграждане на това, което братът вече е научил в синьото масонство. Изобщо – бих казал, че не е необходимо да се кара по магистралата със скоростта на порше (смее се), със същия успех можеш да караш и с един по-малък мерцедес – C класа (пак се смее). И все пак, това, което искам да кажа е – да, наистина едно нещо е важно в нашето масонско битие, ако то може да послужи за нашето самоусъвършенстване, както и да ни научи как да прилагаме масонските ценности, които сме усвоили. Не случайно в края на ритуалите на сините ложи на Майстора на ложата се обръща към братята с думите: „Оттеглете се в мир, борете се срещу неправдата и помагайте на нуждаещите се“. Това е покана към свободните зидари да са активна част от обществения живот. В тази връзка и в Шотландския обред има подобни подканвания към участниците активно да се включат с масонските си ценности в обществения живот. Добър пример за това е срещата между двама свободни зидари – един френски – Аристид Бриант и немецът Густав Щреземан в Лукарно (Швейцария, 1925 г. между 5 и 16 октомври, б.а.), които в края на Първата световна война са се разбрали, че Версайският договор е основание за нова световна война и че някои неща от него трябва да бъдат изчистени. Две враждуващи страни в общоевропейското общество – Германия и Франция са се срещнали с помощта на свободните зидари и са се споразумели да намерят най-хармоничния път към бъдещето. Това е пример за активната намеса на свободните зидари за опазване на мира без да търсят лично облагодетелстване, власт или каквото и да е вмешателство във вътрешно-държавната политика на страните. Хуманните стойности са били основополагащи при постигането на това споразумение тогава.– Как да си обясним тероризма в 21 век, мигрантската криза, насилието спрямо Европа в момента, при тази широка дейност на свободните зидари? – Все пак свободното зидарство не е политическа организация. Масонството е светско общество, то не е църква. Но масонството е силно привързано към толерантността. Там където можем да помогнем, например, при бежанския въпрос или при други социални проблеми, ние сме готови и се чувстваме длъжни да помогнем. Но колкото и да сме толерантни, не можем да проявим разбиране за религиозния или политическия екстремизъм. Точно затова, както вече казах в днешния 21 век, масонството е много необходимо – защото все още имаме да се борим с явления като апартейда, системата на кастите в Индия, расовата сегрегация в Америка, където и до ден днешен има черни и бели ложи, с цялата тази неравнопоставеност на хората по отношение на тяхната различна принадлежност.– Какво беше посланието Ви към новия Велик майстор на Обединената велика ложана България Искрен Йотов? – Част от моята реч бе едно пожелание – мъдрост в решенията и издръжливост. Винаги ще има проблеми и те трябва да бъдат решавани с мъдрост и с борбеност. Искрен Йотов има много положителни качества за развитието на свободното зидарство в България – неговия досегашен опит и неговия характер, както и това, че е юрист. Станах свидетел на тези му качества в хода на Конференцията на великите майстори на Северна Америка, която се проведе в Сан Франциско. Бяхме пак заедно и на конференциите в Уискънсин, и Мадисън, където стигнахме до част от мерките за подкрепа на българското масонство. Бащата застана зад сина си. Или казано иначе – Великата ложа – майка беше там с нейната дъщеря – Обединената велика ложа на България. Както вероятно знаете – орган на Конференцията е Комисията по информация за признанията (Commission on Information for Recognition, б.а.). Аз като представител на ОВЛГ се явих като добре познаващ ситуацията в България. В тази ни мисия навремето ни подкрепи и Томас Джаксън. – Какво бихте казали на един млад и образован студент, за да стане масон? – Момче, ти си добър човек. За да станеш един още по-добър човек, може би трябва да отидеш при свободните зидари. – А на негов преподавател? – Надявам се той вече да е свободен зидар (смее се). По принцип ние никого не агитираме да става масон. По-скоро ние демонстрираме с действията си нашата същност и се надяваме по този начин да провокираме любопитство на желаещите да дойдат при нас.-Тази година е юбилейна за световното масонство – 300 години от първата ложа в Англия. Кои са най-големите предизвикателства пред свободното зидарство в 21 век?– Първо трябва да подчертаем, че от 300 години масонството е единствената все още съществуваща общност, с изключение на църквите. За това има две съществени причини – в свободното зидарство няма догми, както и присъства един много отличителен белег – толерантността. Предизвикателствата пред свободното зидарство ли? Те отдавна са известни – изграждането на един по-добър свят от по-добри хора, които да реализират в реалния живот и в обществото масонските ценности. Вече говорихме за неравнопоставеността в Африка, Азия, Латинска Америка и САЩ. „За преодоляването на това предизвикателство ние не търсим помощта на свободното зидарство, а на отделния свободен зидар“, както е казал Томас Джаксън. В обществото като цяло не е активно свободното зидарство, а добре подготвения свободен зидар. Подготвеният свободен зидар е призван да бъде част от по-голямото общество – гражданското общество, съответно да е активна съставна част от обществото за развитието му към по-добро.– Томас Джаксън казва още:“Свободното зидарство не греши. Грешат свободните зидари“. – Така е.", "date": "2017.06.07", "title": " Старият Велик майстор на Обединените велики ложи на Германия Рюдигер Темплин пред „Труд“: Отличителният белег на масонството е толерантността"}
{"url": "https://trud.bg/%d1%87%d0%b0%d1%81%d1%82%d0%b8-%d0%be%d1%82-%d1%8e%d0%b6%d0%bd%d0%b8%d1%82%d0%b5-%d0%ba%d0%b2%d0%b0%d1%80%d1%82%d0%b0%d0%bb%d0%b8-%d0%bd%d0%b0-%d1%81%d0%be%d1%84%d0%b8%d1%8f-%d0%b1%d0%b5%d0%b7-%d0%b2/", "text": "Без вода за повече от денонощие остават части от някои южни квартали на София. От 8:00 часа тази сутрин до 0:00 часа на 9-ти юни ще бъде спряна водата в части от Кокаляне, Панчарево и южна част на „Околовръстния път“ между пътя за лифт „Симеоново“ до бул. „България“.Понижено налягане на водата и по-краткотрайни спирания ще има и в „Малинова долина“, както и в части от кварталите „Витоша“ и „Мирчо Драганов“. В засегнатите райони ще бъдат осигурени водоноски.", "date": "2017.06.07", "title": " Части от южните квартали на София без вода за денонощие"}
{"url": "https://trud.bg/%d0%b4%d0%b8%d0%b0%d0%b3%d0%bd%d0%be%d0%b7%d0%b0%d1%82%d0%b0-%d0%b5-%d1%8f%d1%81%d0%bd%d0%b0-%d0%b1%d0%be%d0%bb%d0%bd%d0%b0-%d0%be%d1%82%d0%b1%d1%80%d0%b0%d0%bd%d0%b0/", "text": "„Българските въоръжени сили вече само частично са в състояние да изпълняват задачите си по мисиите от конституционните задължения по гарантиране на суверенитета, независимостта и териториалната цялост на страната.” Това е сакралното изречение в доклада на служебния кабинет за състоянието на отбраната през 2016 г., заради което бе изтеглен от сегашното, трето правителство на ГЕРБ. Между другото документът едва вчера бе свален от сайта на МО.“Недостатъчното ресурсно осигуряване поставя Въоръжените сили в изключително тежко положение да изпълняват задачите си по гарантиране на суверенитета, независимостта и териториалната цялост на страната с много затруднения и повишен риск”, това пък са думи на военния министър Красимир Каракачанов на КСНС при президента от 30 май т. г.Виждате ли смислова разлика в двете констатации? Аз лично – не. Но всичко е въпрос на политика. А тя е изкуство, както е казал мъдрецът, да се държат масите на достатъчно разстояние от проблемите, които ги засягат. А президентът Румен Радев пък бе още по-лаконичен.“Ако скъсаме диагнозата, това няма да помогне на болния да се излекува”, заяви държавният глава и с метафората уцели десeтката.Нека бъдем честни! Дори изводът, че сега войската ни е в състояние само частично да ни брани, е лек реверанс към нея. Анализът в доклада на служебния кабинет дори спестява редица горчиви истини. Основната мисия на армията ни, която храним с нашите пари, е да ни брани от външна агресия и да опази територията, наречена България. А сега нека теглим чертата: Възможно ли е това? Как да стане, след като доскоро свенливо прикриваната тайна, че вакантните места във войската са близо 5 600 бр., предимно в бойните части, вече е обществено достояние. Наскоро бе съобщено и от министър Каракачанов. България е миролюбива страна, няма външни претенции и армията й не се готви за агресия, а за отбрана. Един роден пехотен батальон, в случай на нападение, може да прикрива полоса българска земя с размери 3 км по фронта и 5 км в дълбочина. Ако пресметнем по скалата на армейската структура, ще разберем, че да защитим 100 км от граничната ни бразда в случай на инвазия отвън, ще са ни необходими около 30 хил. пехотинци. Такава задача навремето имаше най-боеспособната ни Трета армия, която прикриваше най-опасното, според тогавашните планове, направление от юг. Само нейната реална численост бе около 30 хил. души от обща численост на армията ни около 110 хил. Сегашната ни войска по щат трябва да е 26 хил. щика. Махнете от тях близо 5 хил. незаети места и ще разберете за какво иде реч. Много бойни формирования от пехотата ни в момента са с близо 40% некомплект.Сега дори има идея да възстановим армейските батальони по границата заради бежанците, които навремето лекомислено ликвидирахме.Ами родните ВВС? От 15 изтребителя Миг-29 на въоръжение, годни са едва няколко. Ресурсът на бомбардировачите ни СУ-25 пък изтича тази година. А от 12 нови вертолета “Кугар”, които купихме от Франция, летят едва няколко. Вярно е , че изтребителната ни авиация в момента изпълнява, макар и на предела на силите, задълженията си в мисията на пакта “Еър полисинг”. Но трябва да се знае, че това е полицейска функция в мирно време за неутрализиране на единични случай на нарушение на въздушните ни граници, а не отбранителна. В случай на масирана атака по въздуха при военна агресия срещу нас, не е ясно как ще отговорим. А преди 1990 г. бойната авиационна групировка на България бе еквивалентна на Гърция и Турция, взети заедно. Тогава имахме 470 бойни самолета, транспортните и учебните бяха отделно. Подобна е и ситуацията с ВМС. Четирите бойни фрегати, които в момента имаме, са с изтекъл ресурс на противокорабните и ПВО ракети. След всичко казано дотук как ви се струва констатацията за частичните възможности на войската в анализа на служебния кабинет?Когато бе шеф на първия кабинет на ГЕРБ, Бойко Борисов обичаше да играе футбол срещу гвардейците. В едно горещо лято, техният празник е на 12 юли, премиерът бе особено духовит. На почивката след първото полувреме, той грабна маркуч и започна да къпе бойците. На мача присъстваше и тогавашният военен №1, а сега депутат от ДПС, ген. Симеон Симеонов.“Гледай бе, генерале, колко са кекави. Много бързо се измориха. Неаме армия, ама добре че турците са ни приятели”, рече шеговито и пророчески тогавашният и сегашен министър-председател на България.На Балканите сме най-слабиС държавите, с които граничим, с изключение на Македония, ние имаме най-малочислената и най-слабо въоръжената армия. Дори Сърбия, която не е член на НАТО, е с по-големи военни способности от нас. Те имат 95 самолета, 64 вертолета и 212 танка. Докато ние “се радваме” на 29 бойни самолета и около 20 вертолета, чиито технически брак е смущаващо висок. Сръбските МиГ-29 са модернзирани, за разлика от нашите. Те притежават и уникален тренажор за подготовка на пилотите на Миг- 29, какъвто ние нямаме. До неотдавна, по взаимна договореност, пращахме наши пилоти на Миг- 29 да тренират в Западната ни съседка. Служебният министър на отбраната Велизар Шаламанов от кабинета “Близнашки” обаче забрани тази практика.А е факт, че колапсът на войската започна през 2009 г. Тогавашният военен министър Николай Младенов, за пръв път в родната история, предложи сам, без никой да го кара, парите за отбрана да се свият с 40%. Това е между другото.", "date": "2017.06.07", "title": " Диагнозата е ясна: Болна отбрана\t\t\t"}
{"url": "https://trud.bg/%d0%be%d0%ba%d1%80%d1%8a%d0%b6%d0%bd%d0%b8-%d0%bc%d0%b0%d0%b3%d0%b8%d1%81%d1%82%d1%80%d0%b0%d1%82%d0%b8-%d1%83%d0%b2%d0%b5%d0%bb%d0%b8%d1%87%d0%b8%d1%85%d0%b0-%d0%b4%d0%b2%d0%be%d0%b9%d0%bd%d0%be/", "text": "Окръжният съд във Велико Търново увеличи почти двойно присъдите на шестима телефонни измамници, след като Районната прокуратура в старата столица обжалва наказанията им, постановени на първа инстанция.Пантилей В. Е. , Иван В. Д. , Пламен Н. З. , Мариян Н. Х., Митко Я. Н.  и Ангел Д. Д. бяха признати за виновни от Районния съд за това, че в рамките само на няколко дни през март 2015 г. успели за излъжат наивници от селата Пчелище, Паскалевец и Полски Сеновец по схемата „пари за операция на близък” и така да получат общо 6400 лв.Магистратите присъдиха за Пантилей В. Е. 3 години лишаване от свобода при първоначален строг режим, за Иван В. Д. – 2 години лишаване от свобода при първоначален строг режим, за Мариян Н. Х. – 2 години лишаване от свобода при първоначален строг режим, за Митко Я. Н. – 2 години лишаване от свобода, чието изпълнение отложи условно с изпитателен срок от 4 години, за Пламен Н. З. – 1 година лишаване от свобода при първоначален строг режим и за Ангел Д. Д. – 9 месеца лишаване от свобода, изпълнението на което отложи условно с изпитателен срок от три години. При ареста на телефонните измамници в тях били открити общо 23 СИМ – карти на трите мобилни оператора, както и 9 апарата. Те са конфискувани от Районния съд във Велико Търново в полза на държавата.Престъпната шесторка отмъкнала от едната жертва спестените и 500 лв. за погребение. Другата измамена била толкома уплашена за здравето на дъщеря си, че чак събудила 13-годишната си внучка в 5 ч. сутринта да  диктува на измамниците по телефона серийните номера на банкнотите, с които по-късно се разделила.Въззивното дело в Окръжен съд – Велико Търново е образувано след протест от Районна прокуратура – Велико Търново. Така окръжните магистрати увеличили от три на пет години ефективната присъда на Пантилей В. Е., с прякор „Панделата”. Мъжът е от Полски Тръмбеш, българин, неженен, със средно образование, не работи и няма трайни доходи. Осъждан е до сега общо деветнадесет пъти, дванадесет от които за извършени от него престъпления против собствеността.Подсъдимият Иван В. Д. не работи и няма трайни доходи. Осъждан е четири пъти само за извършени от него престъпления измама. Вместо две години затвор, Окръжен съд – Велико Търново е постановил да лежи три години. Пламен Н. З., който вече е осъждан четири пъти за кражби и измама, е с двойно увеличена присъда – от една година затвор наказанието става две години.За четири години, вместо за две в затвора отива и Мариян Н. Х., който вече е осъждан пет пъти, в т.ч. и за кражба и измами.Подсъдимият Митко Я. Н., с прякор „Кучката”, вместо две години, отложени в период от четири, получава наказание от три години, отложени за период от 5 години.Ангел Д. Д. също е с нова присъда – вместо 9 месеца, отложени за срок от 3 години, е наказан със затвор от две години, които съдът отлага с 4 – годишен период.Решението на Окръжния съд в Старата столица не подлежи на обжалване и протест.", "date": "2017.06.07", "title": " Окръжни магистрати увеличиха двойно присъдите на шесторка телефонни измамници"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81-%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80/", "text": "Премиерът Бойко Борисов е в Берлин, където днес ще разговаря с германския канцлер Ангела Меркел.По време на срещата се очаква се да бъдат засегнати темите за сигурността, охраната на границите, мигрантския натиск и приемането на България в Шенген и еврозоната.  ", "date": "2017.06.07", "title": " Бойко Борисов ще се срещне с Ангела Меркел"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b2%d0%b0%d1%88%d0%b8%d0%bd%d0%b3%d1%82%d0%be%d0%bd-%d0%bf%d1%80%d0%b0%d0%b2%d0%b8-%d0%be%d0%b3%d1%80%d0%be%d0%bc%d0%bd%d0%b0-%d0%b3%d1%80%d0%b5/", "text": "Турският президент Реджеп Ердоган с остри думи към политиката на Съединените щати в Сирия. Според него, Вашингтон прави „огромна“ грешка в подкрепата си към кюрдските сили в операцията за освобождаването на град Рака. Пред посланици в Анкара, Ердоган е заявил, че тези, които защитават терористични организации скоро ще разберат, че това е огромна грешка, предава . Офанзивата, която съюзническите сили подготвят за освобождаването на столицата на терористичната организация „Ислямска държава“ в Сирия съвпада с последната част от операцията срещу частите на екстремистите в Мосул. Град Рака е под контрола на терористите от 2014 година.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Ердоган: Вашингтон прави „огромна“ грешка в подкрепата си към кюрдските сили в операцията за освобождаването на Рака"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d1%84%d0%b0%d0%bb%d1%88%d0%b8%d1%84%d0%b8%d1%86%d0%b8%d1%80%d0%b0%d0%bd%d0%b5-%d0%bd%d0%b0-92-%d0%b4/", "text": "Няколкогодишно разследване под наблюдението на Районната прокуратура във Велико Търново, при което са събрани над 10 000 страници с материали, отива в архивите. Преди дни делото срещу бизнесменът Веселин Стоянов и съдружничката му Виолета Иванова приключи, като наказателното производство срещу първия е прекратено, а дамата е осъдена условно. Преди години срещу двамата частни продавачи на дървесина започва разследване – първоначално за измама, но поради липса на доказателства преминава в документи престъпления.Според прокуратурата в складовата база на фирмата на Стоянов и Иванова във Вонеща вода съдружниците преправят документи в различни варианти на отчитане на дърводобив в държавното лесничейство и в държавната дивечовъдна станция. Третият вариант е бил за собственика, ползвател на дървесината, в случая търновска фирма. Там доставените и описани в документите количества дървесина са едни и същи. Разликите обаче са засечени при отчетите в ДЛС „Болярка” и лесничейството. Разследването не е успяло да докаже облагата от разликите в индиговите екземпляри – дали става въпрос за сеч в чужди гори или за продажба на повече дървесина от реално закупеното с превозни билети. Така наказателното производство срещу мъжа е прекратено а на подсъдимата скамейка застава само Иванова.Преди дни Районният съд във Велико Търново постановява за Виолета Иванова наказание от една година и четири месеца лишаване от свобода, чието изпълнение да бъде отложено за срок от три години. Тя е призната за виновна в това, че в периода  04.08.2008 година – 26.09.2009 година в село Вонеща вода и в град Велико Търново, действайки при условията на продължавано престъпление, в съучастие със Стоянов е преправила съдържанието на 92 официални документи, в които удостоверила неверни обстоятелства, с цел да бъдат използвани.Подсъдимата трябва да заплати разноски по делото в размер на 4128,39 лева.", "date": "2017.06.07", "title": " Условна присъда за фалшифициране на 92 документа"}
{"url": "https://trud.bg/%d0%bd%d0%b0%d0%b9-%d0%bc%d0%be%d0%b4%d0%b5%d1%80%d0%bd%d0%b8%d1%8f%d1%82-%d1%82%d1%83%d1%80%d0%b8%d1%81%d1%82%d0%b8%d1%87%d0%b5%d1%81%d0%ba%d0%b8-%d0%b8%d0%bd%d1%84%d0%be%d1%80%d0%bc%d0%b0%d1%86/", "text": "Два дигитални монитора излъчват картата на града и информират за събитията денонощноНай-модерният в България туристически информационен център ще отвори врати в града под тепетата тази сряда в 11 часа, съобщиха от Община Пловдив. Третият туристически информационен център в бъдещата Европейска столица на културата  ще бъде официално открит от кмета Иван Тотев.Офисът е обособен на мястото на емблематичната за пловдивчани книжарница „Отец Паисий“ на Малката главна улица „Райко Даскалов“ 1 и се намира на броени метри от Римския стадион и Джумая джамия. Идеята за модерно дизайнерско оформление на Центъра и обезпечаването  му с разнообразни информационни материали и дигитални монитори е е на ръководството на общинско предприятие „Туризъм“. 2 дигитални монитора излъчват картата на Пловдив и информират за всички събития в града и региона денонощно. Вендинг автомат за вода, кафе и други напитки са част от екстрите за родни и чуждестранни туристи редос с магнитния пъзел, който предоставя на посетителите на Центъра възможност да подредят картина на мястото, когато там се е помещавал известният магазин „Княз Борис“ на едноименния площад, а малко по-късно отваря врати книжарницата на Симеон Василев. Красивата сграда, пред която в миналото се виеха опашки за книги, оживява по естествен начин, за да се превърне в лице на града. В новия модерен  информационен център жителите и гостите на града под тепетата могат да закупят сувенири, карти или пътеводители, да изгледат филм за Пловдив в уютна и стилна атмосфера в самия му център или просто да отдъхнат на хлад през лятото или на топло през зимата.", "date": "2017.06.07", "title": " Най-модерният туристически информационен център у нас отворя врати в Пловдив"}
{"url": "https://trud.bg/%d1%81%d0%b8%d0%bd%d0%b4%d0%b8%d0%ba%d0%b0%d1%82%d0%b8-%d1%80%d0%b5%d1%84%d0%be%d1%80%d0%bc%d0%b0%d1%82%d0%b0-%d0%b1%d1%8a%d1%87%d0%b2%d0%b0%d1%80%d0%be%d0%b2%d0%b0-%d0%b4%d0%be/", "text": "„Реформата Бъчварова” доведе до страшна диспропорция в заплащането в системата на МВР”, заяви пред  Илия Кузманов, зам.-председател на Синдикалната федерация на служителите на МВР (СФСМВР).Миналата седмица Още тогава синдикатите изразиха своите притеснения, че бюджетът на МВР все пак ще бъде намален с 300 млн. лв., което ще доведе до още по-голям дисбаланс в системата.„Срещата с министър Валентин Радев беше опознавателна, протече в добър тон, запознахме го с нашите искания”, поясни Илия Кузманов.Радев намекна, че синдикатите искат да се намалят заплатите на администрацията в МВР за сметка на служителите по улиците.„Няма как да се намалят заплатите на администрацията, всеки има своята функция. Поради тази причина искахме увеличение на бюджета на МВР”, поясни Борис Пришелков.„Едно увеличение от 15-20% е около 100 лв. в заплатата. Това, спрямо сегашната ситуация не е много – като вземем инфлационния индекс, това е почти нищо за тези 4 години, в които не ни е пипана заплатата”, поясни Благой Ванкин от синдиката.„Ние успяхме да се срещнем с почти всички парламентарно представени партии. Те са наясно с проблема и ще е политическо лицемерие ако трябва да се аргументираме отново”, поясни Илия Кузманов.Той добави, че се надява да не се стига до протести, но ако това се случи – те ще бъдат организирани спрямо закона.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Синдикати: „Реформата Бъчварова” доведе до страшна диспропорция в заплащането в МВР"}
{"url": "https://trud.bg/1939496-2/", "text": "Американски следователи са уверени, че руски хакери са проникнали в държавната информационна агенция на Катар и са подали фалшив доклад, който е допринесъл за кризата сред най-близките съюзници в Персийския залив, предава Си Ен Ен. ФБР неотдавна изпрати екип от следователи в Доха, за да помогнат на правителството на Катар да разследва предполагаемия инцидент с хакери, твърдят катарски и американски официални лица.Разузнавателните данни, събрани от американските служби за сигурност, показват, че руските хакери стоят зад намесата, съобщена от правителството на Катар преди две седмици, твърдят източници от САЩ. Медията припомня, че в Катар се намира една от най-големите американски военни бази в региона.Предполагаемото участие на руски хакери в скандала засилва загрижеността на американското разузнаване и правоохранителните органи, че Русия продължава да прилага някои от същите хакерски мерки върху американските съюзници, които спецслужбите смятат, че са използвани и за намеса в президентските избори в САЩ през 2016 г.", "date": "2017.06.07", "title": " Руски хакери провокирали кризата в Катар чрез фалшиви новини, смятат в САЩ"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d1%81%d0%bf%d0%be%d1%80%d1%82%d0%be%d0%b2%d0%b5-%d0%b8-%d0%b8%d0%b7%d0%ba%d1%83%d1%81%d1%82%d0%b2%d0%b0-%d0%b7%d0%b0-%d0%b4%d0%b5%d1%86%d0%b0/", "text": "Комисията за борба с противообществените прояви на малолетни и непълнолетни към Община Асеновград съвместно с Градската библиотека „Паисий Хилендарски“ организират детска академия „Шарена ваканция“ за учениците в периода от 1 юли до 1 септември. Тя е насочена към деца на възраст от 7 до 13 години и е напълно безплатна. Те ще могат да тренират няколко спорта – плуване, лека атлетика и колоездене, и да се занимават с приложни изкуства.Всяко дете може да избере до 2 дейности, а класиранията в групите по занимания ще става по реда на подаване на заявленията. Те ще се приемат от 13 до 20 юни от 8 до 17 часа в офиса на комисията за борба с противообществените прояви на малолетни и непълнолетни на ул. „Цар Иван Асен Втори“ 9 (зад бившия Битов комбинат).", "date": "2017.06.07", "title": " Безплатни спортове и изкуства за децата в Асеновград през лятната ваканция"}
{"url": "https://trud.bg/%d0%b2%d1%80%d1%8a%d1%87%d0%b2%d0%b0%d1%82-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%bf%d1%80%d0%b8%d0%b7%d0%be%d0%b2%d0%b5%d1%82%d0%b5-%d0%b4%d0%b8%d1%80%d0%b5%d0%ba%d1%82/", "text": "На официална церемония днес в Регионалното управление на образованието във Велико Търново ще бъдат връчени наградите „Директор на годината” и „Учител на годината”.Почетната награда „Директор на годината” се присъжда на Татяна Дончева Данчева, директор на Професионална гимназия по туризъм „Д-р Васил Берон” във Велико Търново. С приза ще бъдат удостоени още Криси Аврамова, директор на Средно училище „Георги Измирлиев” в Горна Оряховица, инж. Веска Николова, директор на Професионална гимназия по лека промишленост и строителство в Свищов, Мария Нейкова, заместник-директор по учебната дейност в Професионална гимназия по електроника „Александър Степанович Попов” – Велико Търново, Цветанка Захариева, заместник-директор по учебната дейност в Средно училище „Ангел Каралийчев” в Стражица, Албена Григорова Генчева – директор на Детска градина „Слънце“ във Велико Търново, Жаклин Харалампиева – Павлова, директор на Детска градина „Соня ” в старата столица и Мадлена Георгиева, директор на Детска градина „Слънчице” в горнооряховското село Върбица.Почетна награда „Учител на годината” е за Катя Недялкова, старши учител в начален етап в Основно училище „Димитър Благоев”-Велико Търново и още – за Цветомила Драганова, учител по руски език в Природо-математическа гимназия „Васил Друмев”- Велико Търново, Гергана Ламбева, старши учител по физическа култура и спорт в Средно училище „Емилиян Станев”, Юлия Величкова, старши учител професионална подготовка в Професионална държавна търговска гимназия „Димитър Хадживасилев” в Свищов, Рения Армянова, старши учител по история в Средно училище „Георги Измирлиев”- Горна Оряховица, Пенка Моллова, главен учител в начален етап в Основно училище „Бачо Киро” във Велико Търново, Валентина Желязкова, старши учител в Детска градина „Пролет”- Велико Търново, Силвия Иванова, старши учител в Детска градина „Радост”- Свищов и Анка Йорданова, старши учител в Детска градина „Чиполино” в крайдунавския град.Грамоти ще получат учителите, подготвили ученици, спечелили призови места на национални олимпиади и състезания.", "date": "2017.06.07", "title": " Връчват официално призовете „Директор на годината” и „Учител на годината” в Търново"}
{"url": "https://trud.bg/%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%be%d1%87%d0%bd%d0%b8-%d0%be%d0%bf%d0%b5%d1%80%d0%b0%d1%86%d0%b8%d0%b8-%d0%b2-3d/", "text": "Пловдивска клиника е включена в списъка на престижни очни болници в света, които в момента тестват най-новата система за 3D очни операции – „Ngenuity“. „Луксор“ стана първото лечебно заведение в града под тепетата, което добави виртуална реалност в своята операционна. Хирургът слага 3D очила и следи операцията на голям екран вместо да гледа в микроскопа. От операционния микроскоп се използва само оптичната част, която се съчетава със системата и позволява извеждането на екран на перфектен уголемен образ.„Ngenuity“ е ценен инструмент, защото огромният екран се гледа от всички, включително и от асистентите, които могат да се ориентират по-лесно в хода на операцията. Очните специалисти в пловдивската клиника д-р Георги и Тодор Таскови вече оперираха с новата система четири пациентки с катаракта (вътрешно перде) на възраст 50-78 г. и 30-годишна жена от Търговище с очна травма. При операциите бяха съчетани качествата на 3D системата Ngenuity с високотехнологичния микроскоп „Carl-Zeiss OPMI Lumera 700“. Това съчетание позволява операциите с добавена реалност да се превърнат в стандарт в микрохирургията на окото.", "date": "2017.06.07", "title": " За първи път в Пловдив очни операции в 3D реалност"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%b1%d0%b5-%d0%be%d1%82%d0%bb%d0%b8%d1%87%d0%b5%d0%bd%d0%b0-%d1%81-%d0%bd%d0%b0%d0%b3%d1%80/", "text": "Министърът на туризма Николина Ангелкова получи наградата на сп. „Бизнес лейди“ в категория „Държавна администрация“ за цялостен принос, добри практики и ефективна администрация за развитието на туризма. Официалната церемония за връчване на шестите годишни отличия на медията се състоя на 6 юни 2017 на тържество в столицата.Тя подчерта, че усилията на туристическата администрация са били неизменно насочени и продължават да са водещи при формирането на устойчива политика в сектора, която да превърне страната ни в конкурентна туристическа дестинация за четири сезона. Тези усилия са немислими без активния диалог с отговорния бизнес и популяризирането на неговите добри практики. Уверявам ви, че ще продължим да разширяваме активно това партньорство, изтъкна министърът на туризма.По нейните думи благодарение именно на това сътрудничество може заедно и ефективно да се работи за издигане престижа на България като страна с развит масов морски и зимен туризъм, но и предлагаща много други видове специализирани услуги в туристическата индустрия, при това с много атрактивна стойност. Ангелкова подчерта, че наградата е нов професионален стимул за нея и колегите й.", "date": "2017.06.07", "title": " Министър Ангелкова бе отличена с наградата на сп. „Бизнес лейди” за принос в развитието на туризма"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0%d1%80%d0%b8-%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d1%81%d0%b5-%d1%81%d1%80%d0%b5%d1%89%d0%bd%d0%b0%d1%85%d0%b0-%d1%81-%d0%b6%d0%b8%d1%82%d0%b5%d0%bb/", "text": "Директорът на Областната дирекция на МВР във Влеико Търново старши комисар Димитър Машов, началникът отдел „Охранителна полиция“ комисар Стефан Николов и началникът на РУ – Свищов гл. инсп. Момчил Златев се срещнаха във вторник с кмета на Община Свищов Генчо Генчев и председателят на Общинския съвет в крайдунавския град д-р Кристиян Кирилов. По време на срещата ръководството на областната дирекция на МВР предложи в Свищов, съвместно с общината да бъде изграден Детски център за превенция на безопасността на движение, пожарната безопасност и престъпността. Генчо Генчев и Кристиян Кирилов приеха предложението и се съгласиха в кратки срокове да намерят подходящо помещение, където да бъде разположен той. Идеята е помещенията да бъдат разделени на кътове и да се оборудват с манекени, облечени с полицейска и пожарникарска униформи, пътни знаци и др. пособия, необходими за работата с малчуганите. По този начин деца от цялата община ще имат възможност да посещават центъра и да се запознават с работата на полицейските служители и огнеборците, с най-важните правила за безопасност на движението, вредата от тютюнопушенето и наркотичните вещества и др. актуални теми. Такъв център вече работи във великотърновското село Балван.Пред жителите на Свищов и село Ореш старши комисар Машов обясни, че идеята на срещите е да чуе от хората дали са доволни от работата на полицейските служители, ако имат забележки и препоръки да ги споделят, за да се подобри дейността на униформените и да се осигури спокойствие и сигурност на населението. На срещата присъстваха представители и на частни охранителни фирми в региона, които изразиха искрено задоволство от съвместната работа със служителите от РУ – Свищов. По думите им ежемесечно се провеждат съвместни срещи, на които се обсъжда оперативната обстановка и характерните за региона престъпления. Набелязват се и мерки за справяне с тях. Хората в Свищов поискаха да се поднови хоризонталната маркировка и де се забрани престоя на автомобили в определени участъци в централна градска част. Старши комисар Машов разясни, че ще се направи обследване в проблемните участъци, съвместно със служители на Община Свищов и Пътна полиция и ще се направи необходимото за обезопасяването им.Задоволство от работата на полицейските служители изразиха и жителите на с. Ореш. Те обясниха, че имат постоянна връзка с полицейския инспектор и взаимно си помагат за разкриване и предотвратяване на престъпления. По думите им още по-добре ще бъде, ако в тъмните часове на денонощието имат улично осветление или ако бъде монтирана камера за видеонаблюдение на подходящо място в селото. Жителите на Ореш споделиха, че периодично биват тормозени от телефонни измамници и въпреки провежданите беседи и раздаваните материали има хора, които попадат в капаните им.Старши комисар Машов разясни отново основните и най-често прилагани схеми и даде препоръки как трябва да се реагира при подобни обаждания.", "date": "2017.06.07", "title": " Общинари и полицаи се срещнаха с жители на Свищов"}
{"url": "https://trud.bg/%d0%bf%d0%be%d1%87%d0%b8%d1%81%d1%82%d0%b5%d0%bd%d0%b8-%d1%80%d0%b5%d0%ba%d0%b8-%d1%81%d0%bf%d0%b0%d1%81%d0%b8%d1%85%d0%b0-%d1%88%d1%83%d0%bc%d0%b5%d0%bd-%d0%be%d1%82-%d0%bd%d0%b0%d0%b2%d0%be%d0%b4/", "text": "Резултатът от почистването на речните корита в Шумен и населените места край града, се видя при първия пороен дъжд, когато нямаше наводнения. Това обяви пред журналисти зам.кметът по строителство инж.Боян Тодоров и напомни, че в събота над града се изляха 61 л./кв.м. само до обяд. Общината е изразходвала 30 000 лв. за почистването на коритата на реките „Енчова“ и „Поройна“ и на деретата в 12 села. Те са били пълни със строителни отпадъци, стари гуми и растителност.Разчистването ще продължи и ще стигне до всички села, първи са били най-критичните места. Ще бъдат почестени и дъжоприемните шахти в Шумен, които са над 1300, защото след последния дъжд пак има затлачени.", "date": "2017.06.07", "title": " Почистени реки спасиха Шумен от наводнение"}
{"url": "https://trud.bg/%d0%b8%d0%b2%d0%b0%d0%bd-%d0%b7%d0%b0%d1%85%d0%b0%d1%80%d0%b8%d0%b5%d0%b2-%d1%89%d0%b5-%d0%be%d0%b1%d0%b6%d0%b0%d0%bb%d0%b2%d0%b0-%d0%bf%d1%80%d0%b8%d1%81%d1%8a%d0%b4%d0%b0%d1%82%d0%b0-%d0%be%d1%82/", "text": "Иван Захариев, известен и като Джон Джихадиста, ще обжалва присъдата от 4 години за подготовка на терористичен акт. Това съобщи пред  адвокатът му Христо Ботев.Преди дни Според обвинението той е тренирал да борави с оръжие и е посещавал платени курсове за целта. От юли миналата година до септември той е посещавал няколко стрелкови клуба.Прокуратурата твърди, че той е искал да се включи във въоръжена терористична групировка в Сирия и участва в реални бойни действия срещу армията на Башар ал Асад. През 2013 г. Захариев е бил в Сирия.Захариев очакваше максимална присъда от 8 години, но се чувства невинен и затова ще обжалваме, обяви адвокатът Христо Ботев. Той напомни, че това е първото по рода си дело у нас. Захариев имал опасения, че ще служи за назидание.„Абсурдна е тезата, че той е изпратен в България, за да се подготвя за атентат – той не е ставал за тази работа – дете е като физика и като мислене. В Сирия е бил с хуманитарна мисия”, каза още адвокатът.Ботев уточни, че свидетел се е отрекъл от думите си, че Иван Захариев е обявил, че подкрепя „Ислямска държава”.Христо Ботев е и един от адвокатите на банкера Цветан Василев. Той смята, че разсекретяването на стенограмите от разговорите между банкери и политици преди фалита на КТБ ще е полезно.„Ще се види двойният аршин на тогавашното ръководство на БНБ и на политиците – една банкова институция да бъда закрита, а друга – подпомогната”, твърди адвокатът.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM ", "date": "2017.06.07", "title": " Иван Захариев ще обжалва присъдата от четири години за подготовка на терористичен акт"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b0%d1%80%d0%b5%d1%81%d1%82%d1%83%d0%b2%d0%b0-30-%d0%b3%d0%be%d0%b4%d0%b8%d1%88%d0%b5/", "text": "Британската полиция арестува 30-годишен мъж във връзка с разследването на терористичното нападение в Лондон, в резултат на която загинаха седем души, предава.„Детективите, разследващи терористичната атака на Лондонския мост, са изпълнили заповед за обиск на адрес в Източен Лондон в ранните часове на сряда. В резултат 30-годишен мъж бе арестуван по подозрение за поръчка, подготовка или подстрекаване към терористични актове“, се казва в изявление на полицията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Британската полиция арестува 30-годишен мъж във връзка с атентата в Лондон"}
{"url": "https://trud.bg/%d0%b3%d0%be%d0%bb%d1%8f%d0%bc%d0%b0%d1%82%d0%b0-%d0%b0%d1%80%d0%b0%d0%b1%d1%81%d0%ba%d0%b0-%d1%81%d0%b2%d0%b0%d0%b4%d0%b0/", "text": "Не че американците не са способни да започнат война със себе си във всяка точка на света в името на финансовия интерес, но в случая – едва лиС изненада светът научи преди два дни, че относително прогресивното в схващанията си арабско емирство Катар е обявено за враг номер едно на събратята си. Деспотите от Саудитска Арабия, военната хунта в Египет, едно от много правителства в Либия, двадесетте квадратни километра останали от суверенен Йемен, Обединените арабски емирства, Малдивите и Бахрейн прекъснаха дипломатическите си отношения с Доха.Основанието: емирът на Катар открито подкрепя тероризма. Но не с третите най-големи залежи на природен газ в света, глобалната телевизионна мрежа „Ал Джазира”, авиокомпанията от най- висок клас „Катар Еъруейс” (приятел пътува с тях преди време и сподели, че само не са му заклали коч в кабината) и една от най-футуристичните столици на планетата, Доха, обявена за част от Новите седем чудеса на света. О, не! Да те обяви Саудитска Арабия, родината на уахабизма и изконен банкер на радикалния ислям – от муджахидините, през Осама бин Ладен, „Ал Кайда” и талибаните, до Даеш – за терорист, трябва сериозно да си сгазил лука!Доводите, на пръв поглед, опират до чест и достойнство. Големият грях на катарците са както вече споменах прогресивните им разбирания, с които бръкнаха в очите на комшиите от сунитската арабска общност. А там тръгне ли да прелива чашата, става бързо. Финансирането на няколко революции от Арабската пролет, включително тази в Египет (свалила Хосни Мубарак и довела на власт за кратко любимците на емира на Катар от „Мюсюлманско братство”, преди военния контра-преврат на генерал Ал-Сиси), беше сравнително лесно за преглъщане. Най-вече с парите, които от солидарност продължиха да наливат и след това катарските банки. Но да предположиш на глас, че израелците и иранците може би също са хора, си е направо повод за война. Без значение дали наистина си го казал или не. Защото катарците отричат „ан блок” да са чак толкова прогресивно мислещи и обвиняват чужди хакери, които пробили сайта на държавната медия, и „сложили думите в устата” на емира Тамим бин Хамад ал-Тани. Официални лица, включително чужди дипломати, присъствали на събитието, на което уж монархът произнесъл скверните слова, се кълнят публично че никога не ги е изричал, но това е положението. Кажат ли пазителите на Мека и Медина, че си терорист, няма измъкване.Особено с прерогативите, които индиректно им даде президентът на САЩ Доналд Тръмп, в рамките на Американо-арабската среща на върха в Рияд преди две седмици, „да колят и да бесят” както намерят за добре. Изпуснахте ли го този момент?Да обобщим накратко. Човекът-стихийно бедствие реши да се разходи по света и вместо първо да посети съседите си, както е традиционно, отскочи до Близкия Изток и Европа. Първите два етапа от пътуването му бяха Саудитска Арабия и Израел. С пристигането му в Рияд беше подписан договор за доставка на американско въоръжение за саудитския деспот на стойност 110 млрд. долара. Свитата на Тръмп се състоеше от десетки бизнесмени, но и точно толкова военни, висши офицери от всички видове войски, директори на служби и т. н. Източници от вътрешните кръгове на американския президент изпуснаха (несъмнено нарочно) информация до придворни медии зад Океана в началото на пътуването, че сред темите, които Тръмп и съветниците му искат да обсъдят с някои от по-сериозните играчи от арабския лагер, е създаването на военен алианс в Близкия Изток, по примера на НАТО. С американско покровителство, пари и инфраструктура. Основната цел на този арабски алианс ще е да се бори с тероризма, разбира се и гръбнакът му ще е Саудитска Арабия. Колко е еволюирала тази идея по време на разговорите „на експертно ниво” можем само да гадаем на този етап. Но какъвто и да е бил изходът, израелският министър-председател Бенямин Нетаняху сияеше като малко дете на рожден ден и при посрещането, и при изпращането на Тръмп от Ерусалим след това. И сигурно не са малко поводите.Както и да го погледнем, военна организация в Близкия Изток, водена от Саудитска Арабия, с покровителството на САЩ и тайната благословия на Израел, се превръща в сунитски алианс. Чиито стратегически интереси ще следват приоритетно тези на саудитците. Които са във все по-ожесточен конфликт за регионално превъзходство с верския си враг Иран. Бойното поле последните две години е Йемен. Където саудитците (с арабска военна коалиция, включваща и Катар) воюват на страната на легитимно избраното правителство, срещу бунтовници-шиити, подкрепяни от Иран, които контролират столицата Сана и приблизително една трета от територията на страната. На място присъстват „експерти” от ливанската групировка „Хизбулла”, а огромни площи се контролират от организацията на „Ал Кайда” на Арабския полуостров и Даеш. Последните две терористични обединения все още се конкурират на глобалната сцена кой е по-кръвожаден и Йемен им идва дюшеш с бедността на населението и липсата на всякакъв интерес от страна на Запада.И тук в играта влиза Катар със силовия ход на коалицията зад Саудитска Арабия. Несъмнено с цел да накаже емирството за опитите му да играе солово „приятел с всички” без благословията на уахабитите. Но и да демонстрира новопридобитите мускули. Жестът с прекъсването на дипломатическите отношения едва ли ще ескалира повече от това. Кувейт и принцът на Оман вече са се ангажирали да са посредници в изглаждането на отношенията. Ще се разменят клетви и обещания, камили, роби и злато, кой знае всъщност? Още повече, че в Катар е базирано Близкоизточното централно военно командване на САЩ и най-голямата им база в региона с близо 10 000 военнослужещи и цял флот във водите край полуострова. Не че американците не са способни да започнат война със себе си във всяка точка на света в името на финансовия интерес, но в случая, едва ли.Така или иначе сме свидетели на първи ход от най-вероятно доста мащабен сценарий, насочен към въвличането на Иран в по-широк регионален конфликт с арабските държави. Без значение чии хакери бутнаха първото домино. Простата аритметика е ясна: подобно развитие ще създаде директно основа за връщане на международните санкции над Иран и страната бързо ще загуби ресурсите, необходими едновременно да се отбранява и да финансира, и въоръжава „Хамас”, „Хизбулла” и режима в Сирия. Израел ще вика ура! Това най-вероятно временно ще отслаби Ирак, но ще даде възможност на уахабитите да укротят хранениците си от Даеш и подмолно да ги вкарат в управлението на страната. Пък и в крайна сметка гръбнакът на халифата са бившите „федаини”, смъртната гвардия на екзекутирания иракски диктатор Саддам Хюсеин. Които, каквото и да си говорим за радикализирането им, остават непобедени от чужда сила на своя земя вече 14 години. Спомнете си само Фалуджа и колко пъти трябваше да го превземат отново и отново американците във всичките години след като обявиха победа в Ирак. С тях срещу Иран баланса на силите се променя драстично в полза на Саудитската НАТО. Освен ако не се оплескат много нещата с кюрдите в Северен Ирак. Така или иначе американците ще го нарекат „победа срещу тероризма”!С много едри щрихи в дългосрочен план подобна прогноза съвсем не изглежда обещаващо. Най-малкото защото коалирането на радикалните ислямисти и насочването им към „друг враг” е колкото временно решение, толкова и нож с две остриета. На първо време няма да помогне по никакъв начин за овладяване на „домашния тероризъм”, който Западна Европа толкова успешно отглежда в гетата и предградията на големите си градове. И ако на теория арабската НАТО излезе победител от конфликт с Иран, това само ще подкове допълнително фанатиците да потърсят нови неверници за въвеждане в правия път. И дори да се обърнат първо към Африка, където вече имат добри позиции, следващата възможна цел няма да е Азия.", "date": "2017.06.07", "title": " Голямата арабска свада\t\t\t"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b5-%d0%b8%d0%bd%d1%84%d0%be%d1%80%d0%bc%d0%b8%d1%80%d0%b0%d0%bb%d0%b0-%d0%b2%d1%8a%d1%82%d1%80%d0%b5%d1%88/", "text": "Пред  лидерът на БСП Корнелия Нинова заяви, че е информирала вътрешния министър, че е получавала заплахи. Държавни пари за охрана за такова нещо не бих могла да позволя. Данъците на хората не трябва да отиват за моята охрана, затова я отказах, уточни Нинова. Постигането на нацинално съгласие, между политическите сили по важни теми като бъдещето на България в Европейския съюз и предстоящото председателство на страната ни е възможно, каза още лидерът на БСП Корнелия Нинова. По думите й, правителството трябва да представи за обсъждане в парламента важните теми, които страната ни ще отстоява по време на председателството на ЕС. Нинова обясни и причините за разминаването с ГЕРБ по темата национална сигурност.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Корнелия Нинова е информирала вътрешния министър за получавани заплахи\t\t\t"}
{"url": "https://trud.bg/%d0%bf%d0%be%d1%80%d0%be%d0%b9-%d0%b2%d1%8a%d0%b2-%d0%b2%d1%80%d0%b0%d1%87%d0%b0%d0%bd%d1%81%d0%ba%d0%be%d1%82%d0%be-%d1%81%d0%b5%d0%bb%d0%be-%d0%b7%d0%b3%d0%be%d1%80%d0%b8%d0%b3%d1%80%d0%b0%d0%b4/", "text": "Унищожителен порой удари снощи врачанското село Згориград. По данни от общината има няколко наводнени къщи и дворове, съборени огради и отнесени улични настилки, предава Местните хора разказват, че не помнят такава буря и пороен дъжд с гръмотевици и силен вятър.„Вчера ужас, голям дъжд, тичаме завиваме, изкарваме, и само викаме – Господи, спасявай ни. Порои вървят от планината, от борака, големи дърва влачат и събориха всичко“, каза Мария Данчева.Противно на очакванията, пострадалите къщи не са в ниската част на селото, а в подножието на Балкана, откъдето са се стекли огромни кални маси. Има съборени огради и стопански постройки, затлачени са каналите и са отнесени подпорни стени.„Оня човек горе се завири догоре, а е нова къща, сега я прави. Много вода, много дъжд, не съм виждала скоро“, казва Мария Данчева.Веднага след бедствието започна разчистване на калта и камъните от улиците в селото. Днес хората очакват помощ и от общината с техника, както и комисия, която ще оцени нанесените от снощната буря щети по инфраструктурата и частните имоти.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Порой във врачанското село Згориград наводни къщи и дворове"}
{"url": "https://trud.bg/%d0%b8%d1%81%d0%bb%d0%b0%d0%bd%d0%b4%d1%81%d0%ba%d0%b8-%d0%bf%d0%b8%d1%81%d0%b0%d1%82%d0%b5%d0%bb-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d0%b2-%d0%bf%d0%bb%d0%be%d0%b2%d0%b4%d0%b8/", "text": "По покана на фондация „Европейски писателски срещи“ днес от 18:30 часа в Културния център на Радио Пловдив жителите на града под тепетата ще могат да се срещнат с невероятния исландски писател Йон Калман Стефансон. Той ще се представи пред пловдивската публика с втората си книга на български език „Тъгата на ангелите“, след като първият му роман „Между рая и ада“ предизвика огромен интерес у нас. И двете му творби са на книжния пазар със запазения знак на издателска къща „Жанет 45“. „С изумителното си перо, финеса, деликатността, дълбочината и с подбора на думите, Стефансон не само достига до душите на читателите си, но с магическа сила прониква в тях. Намества пластовете, прегръща ги с таланта си и ги извисява с вяра в един по-стойностен свят“, твърди за книгите на исландския писател издателката Божана Апостолова и обещава, че срещата с Йон Калман Стефансон ще е „празник за онова, което липсва на всеки от нас!“ЗА АВТОРА И ПРЕВОДАЧА Йон Калман Стефансон е роден през 1963 г. в Рейкявик. Поет, романист и преводач, той е един от най-изтъкнатите съвременни исландски писатели. Има четири номинации за Литературната награда на Северния съвет, носител е на Исландската литературна награда (2005) за романа си „Лятна светлина и след нея пада нощ“ и на шведската литературна награда на името на Пер Улов Енквист (2011) за „Между рая и ада“. Неговите произведения са преведени на десетки езици.Стефан Паунов е роден през 1977 година. От 2001 година живее и работи в Исландия, където завършва исландска филология и международен бизнес. В негов превод на български са издадени исландските автори Сьоун, Ейнар Маур Гвудмундсон, Ирса Сигурдардотир и Ойдур Ава Олавсдотир. ОТЗИВИ ЗА РОМАНА „ТЪГАТА НА АНГЕЛИТЕ“„Разтърсващо – истински майстор на езика и стила.“ ~ Frankfurter Allgemeine Zeitung„Завладяващ! Авторът красноречиво овладява всепоглъщащото чувство на огромност и необятност… това е история за живота, любовта и всички онези, които сме оставили зад себе си. Това е приказка, изтъкана от мрачния вътък на човешките слабости, но също така и разказ за сила, за победа и себеотрицание пред лицето на несгодите. Шеметната кулминация ще ви остави без дъх.“ ~ Сюзън Сварбрик, „Глазгоу Хералд“„Рядко съм чел толкова вълнуващ и суров разказ за изкуството да улавяш звездите. Изключителна.“ ~ „Weekendavisen“„Пленителен роман, написан красиво, в лиричен, поетичен стил.“ ~ Жаки Патиенс, член на журито на „Shadow Independent Foreign Fiction Prize“„Прекрасен, изключителен писател … Разказвач, неподвластен на времето.“ ~ Карстен Йенсен, датски писател, автор на „Ние, удавниците“„Напомня северна версия на някое от пътуванията на Кормак Маккарти… Погълнете тази книга с гореща напитка в затоплена стая.“ ~ Бойд Тонкин, „Independent“„Стефансон е съвършено неповторим писател.“ ~ „Dagbladet“", "date": "2017.06.07", "title": " Исландски писател представя в Пловдив романа си „Тъгата на ангелите“"}
{"url": "https://trud.bg/%d0%bc%d1%8a%d0%b6%d1%8a%d1%82-%d0%ba%d0%be%d0%b9%d1%82%d0%be-%d0%bd%d0%b0%d0%bf%d0%b0%d0%b4%d0%bd%d0%b0-%d0%bf%d0%be%d0%bb%d0%b8%d1%86%d0%b0%d0%b9-%d0%b4%d0%be-%d0%ba%d0%b0%d1%82%d0%b5%d0%b4%d1%80/", "text": "Мъжът, , твърди, че е бил вдъхновен от „Ислямска държава”, предава.Нападението беше извършено вчера през деня – мъж нападна с чук полицейски патрул и беше простреля. Ранен е един от служителите на реда – 29-годишен стажант полицай, нападателят е в болница.Той е 40-годишен докторант от Алжир по комуникации и докторантурата му е свързана със свободата на словото. Не е бил познат на полицията.В момента на атаката в катедралата „Нотр Дам”, която е известна туристическа дестинация в Париж, са се намирали 900 души. Те бяха блокирани за известно време в храма за проверка от полицията.", "date": "2017.06.07", "title": " Мъжът, който нападна полицай до катедралата „Нотр Дам” в Париж, бил вдъхновен от ИДИЛ"}
{"url": "https://trud.bg/%d1%81%d1%82%d1%80%d0%b5%d0%bb%d0%b1%d0%b0-%d0%b2-%d0%b8%d1%80%d0%b0%d0%bd%d1%81%d0%ba%d0%b8%d1%8f-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%b8%d0%bc%d0%b0-%d1%80%d0%b0%d0%bd%d0%b5/", "text": "Стрелба в иранския парламент, има ранени, съобщават световните агенции.„Мъж влезе в иранския парламент днес и откри огън срещу охраната. Той рани в крака един охранител и избяга“, съобщава агенция Фарс.Според агенция Тасним най-малко двама души са ранени при стрелбата, взети са и заложници. Стрелбата продължава.  ", "date": "2017.06.07", "title": " Стрелба в иранския парламент, има ранени"}
{"url": "https://trud.bg/%d0%bc%d0%be%d1%80%d1%81%d0%ba%d0%b8%d1%8f%d1%82-%d0%b2%d1%8a%d0%bb%d0%ba-%d0%b4%d0%b8%d0%bc%d0%b8%d1%82%d1%8a%d1%80-%d1%8f%d0%bd%d1%87%d0%b5%d0%b2-%d0%bd%d0%b0-%d0%b4%d0%b0%d0%bb%d1%8f%d0%bd-%d1%81/", "text": "Едно време това да хванеш акула, далянджиите считали за нещастие. Радвали се много повече на цацата. Защото била народна риба и държавата я изкупувала за 12 стотинки килото. Чак по- късно се разбрало, че филето на акулата е скъп и прескъп деликатес и от него се печели много. Ама кел файда, като вече акули няма. Нито пък 200 килограмови моруни, които да разтресат мрежите, като морски чудовища, от тия добрите – били много вкусни и най-предпочитани на трапезата.Далянът е като столова за големите риби- идват да похапнат цаца, но влязат ли в него, се случва обратното. Те да се окажат в чинията.Това разказа пред „Труд“ Димитър Янчев- опитният далянджия, председател на сдружение „Морски сговор“. Той не крие, че даляните вече са на изчезване и ако нещата не се променят може би скоро ще станат направо историческа забележителност.Има ги още тук- таме по морето, предимно заради заведенията. Защото може всичко да им вземеш, но едно не можеш- красотата и романтиката, дето теглят като магнит туристите.„Далянът е риболовен уред, който за съжаление вече е почти отмиращ. Навремето обаче цялото крайбрежие беше пълно с тях. Трицоната- цацата се ловеше предимно там. Нямаше тралове. Бургаският залив в южната му част си беше буквално далян до далян. Това е един щадящ и интересен риболов, базиран на едно място.при казана с рибена чорбаВсеки далян си имаше кръг от приятели и познати. Обикновено идваха много хора на изкуството, артисти. Кипеше един своеобразен и интересен живот“, обяснява Димитър Янчев. Тогава, в голям казан, готвели рибена чорба и всеки идващ при тях гостенин, трябвало да носи само две неща – хляб и яйца за застройка на супата. Никой не му искал пари за чорбата. „Добре дошъл“ казвали на всеки, седнал на софрата. Морският вълк, когото всички риболовци уважават, е роден в Бургас, по лодките е още от 16 годишен.Баща му е загинал с танкера „Лом“ край Одеса. Плавал на кораба като първи помощник- капитан. Българският танкер се сблъскал при много тежко време с руски кораб, взривил се и потънал. Малцина оцелели.Янчев от дете е в морето, работил на даляните, после като леководолаз, участвал е в първата подводна археологическа експедиция.на „воля“ сутрин и следобедЖивотът на далянджията е подчинен на правила. Сутрин се ходи на „воля“. Така си е останало. Терминът обаче няма нищо общо с литературното значение на думата. Всъщност, в един далян има много странни думи- смесица от битовизми, турцизми, гърцизми…Рано сутринта, рибарите да излязат на воля, значи да вдигнат торбата на даляна, да вземат рибата и да излязат на брега. Следобед също се прави „воля“- този път за почистване на даляна от медузи и треви. Те се изхвърлят, за да може сутринта рибата да е по чиста.тайфата не е тайфа„При есенния риболов навремето се оставяше малка лодка с дежурен, така наречената „сеферка“. Та той стои на входа на даляна и наблюдава рибата. Усети ли пасажите, сигнализира и идва цялата „тайфа“- така се казва екипажа на даляна. Със светлинката, с фенера, който държи в ръка, дежурният не само осветява морето, за да види рибата, но дава сигнал и всички влизат с „мауната“ – голямата лодка на даляна. Лови се чернокоп, паламуд. Навремето имаше и много скумрия, и тя сега изчезна. И сафридът- сега какво е? Тук- таме по нещо… Сафрид навремето на устието на Ропотамо, сме ловили по един тон- на една „воля“ на гриба /мрежата б.а./“, ниже разказа си Димитър Янчев и отвреме навреме спира, за да обясни далянджийските термини.„Петимата от Моби Дик“ „Бях основно на даляна на Ченгене скеле. Неправилно е, че сега цялата местност, включително и рибарското селище се наричат с името Ченгене. Това е било навремето просто пристан, на който са карали дървени въглища за Цариград. Местността се е казвала Кюмюрлука. От Странджа са добивали дървени въглища и са ги карали тук, за да ги натоварят на корабите, обяснява морският вълк и хвърля бомбата: участвал е в култовия български филм „Петимата от Моби Дик“. Филмът се снимал на „Каваците“. И естествено, не бил актьор, а помагал за обезпечаване на лодките и яхтите.Освен че е работил с години на Ченгенето, правил е опити да направи далян на Ахтопол но тогава ги изгонили от „Гранични войски“. Казали им, че създват предпоставки за бягство през граница. Имало много добри години. Ловели по 40 тона хамсия. Тогава не можело да продаваш рибата свободно, а само на три организации: „Здрава храна“, „Сладководен риболов“ и „Черноморски риболов“. Изкупуването наистина било за по 12- 13 стотинки килограма.жалба по скумрията Сега даляните са тук таме и то повече на заможони хора, които ги държат за престиж. Намаляха защото я няма вече пасажната риба. Ето миналата година за пръв път от десетилетия излязоха паламуд и чернокоп. Аз такава година не помня да е имало скоро. Освен това стана и невъзможно да имаш далян. Трябват ти разрешения от пет инстанции. Отиваш да входираш примерно молба за далян в Морска администрация. Таксата само за входиране е 500 лева. Толкова сложно го направиха…Трябва да се издава заповед, да се прави търг.Преди имаше много повече сафрид и паламуд, както и скумрия. Скумрия не съм виждал от 1968 година, а тя е била основен източник на доходи за рибарлъка, въздъхва Янчев. И си казва неговата истина за намаляването на рибата:„Променят се нещата, може и да е еволюция, но според мен първо навлязоха извазивни видове. Рапанът. В един момент морето нямаше как да се самопречиства, защото мидата бе изядена от него навсякъде. Добре че уловът на рапани стана бизнес и мераклии за бърза печалба го изловиха- така донякъде се компенсираха нещата. Рапанът няма естествен враг в нашето море и тук намира много благоприятна почва. В Японско море, където е родината му, много рядко се среща, защото там го яде една морска звезда и така се поддържа равновесието. А иначе той е двуполов и само един хвърля до 4 000 яйца. Тралирането също е сериозен фактор. Изчезват дънните риби- калкан, акула, моруна. Навлязаха и два вида медузи в Черно море, които са пришълци, те дали не се хранят с личинки не се знае.Що е то мръстилище и как да се лекува моретоМръстилище е място, където рибите си хвърлят хайвера и мъжките ги оплождат, има такива зони. Тези места трябва да се уточнят и строго да се забранят за риболов, според морските вълци. Те твърдят, че това не може да бъде направено без участието на всички черноморски държави. Нашата ивица е 300 километра- една нищожна част, и докато не се включат Румъния, Украйна, Русия, Грузия и Турция- нищо няма да стане.Трябва смислена политика, а не да се броят делфините, смята опитният далянджия Димитър Янчев. „Дори да се уточни, че делфините са болни какво можем да направим – да им строим клиники ли?“По думите му, много са недомислиците и нещата трудно и бавно се променят. А морето е болно и трябва да се излекува.", "date": "2017.06.07", "title": " Морският вълк Димитър Янчев: На далян се ходи с хляб и яйца\t\t\t"}
{"url": "https://trud.bg/%d0%b2%d0%b0%d1%81%d0%b8%d0%bb-%d0%b8%d0%b2%d0%b0%d0%bd%d0%be%d0%b2-%d0%bf%d0%be%d0%bb%d1%83%d1%87%d0%b8-%d0%bc%d0%b5%d0%b4%d0%b8%d0%b5%d0%bd-%d0%be%d1%81%d0%ba%d0%b0%d1%80-%d0%b8-%d1%81%d0%b5-%d1%80/", "text": "Голяма медийна награда и регистрация на борсата по труда в рамките на един ден – в тази парадоксална ситуация изпадна вчера топ журналистът Васил Иванов, който на 18 април напусна Нова телевизия заради налагане на цензура от директорът на „Новини и актуални предавания“ Дарина Сарелска. На официална церемония в Горна баня на Иванов бе връчен медиен Оскар за цялостен принос за развитието на журналистиката. Малко по-рано доскорошният автор и продуцент на предаването „Разследване“ се регистрира на трудовата борса. Така в един и същи ден репортерът, който е носител и на най-престижната медийна награда, давана от „Лайпциг Медия“, популярна още като „Европейския Пулицър“, получи поредното голямо признание и едновременн с това официално излезе на пазара на труда.Иванов разказа пред „Труд“, че още в първите часове, след като обявил напускането си, към него вече е имало покана за работа от шест медии. Преди около десетина дни, в рамките на едва 30 часа, всички оттеглили предложенията си. От две от местата конфузно признали, че има натиск „от високо“ да не го взимат на работа. В момента единствената медия, която има оферта за Иванов е голям немски телевизионен канал, който излязъл с предложение за отделни предавания срещу хонорар.Въпреки ситуацията в България журналистът се зарече да не се отказва от професията си, както и че ще продължи по същия начин да разобличава корумпираните властимащи в държавата.Васил Иванов работи в Нова тв близо 17 години. За това време той засне десетки разследващи предавания. Той бе човекът, който показа измама от нотариус, като за целта чрез подставено лице екипът прехвърли автомобилите на президента Георги Първанов и главния прокурор Никова Филчев чрез нотариуса. Иванов разкри схеми за измами в Агенцията за бежанците, показа как народните представители коват закони срещу контрабандата, а в същото време пушат цигари без бандерол.Заради предавания на Иванов трима кметове са отстранени от длъжност за последните две години, а още три пъти по толкова в момента са разследвани, след като Иванов изобличи далаверите им в свои предавания.През април напускането му бе предизвикано от изричната забрана на Дарина Сарелска да разследва именно кметове. Забраната е наложена няколко месеца след октомври 2015-а, когато ГЕРБ спечели 80% от кметските места в страната. В продължение на повече от година Сарелска спирала материалите на Иванов, свързани с местната власт и обществени поръчки.„Фактите сами говорят. Тези, които ме поканиха, рязко и сконфузено се се отказаха. Когато реших да разкажа за цензурата в Нова тв, конкурентната Би Ти Ви спря „Шоуто на Слави“ с моето участие. Защо от година и нещо в Нова тв не са критиците на властта Сашо Диков и Люба Кулезич? Няма я и Диана Найденов, която напусна, защото Сарелска й обясни, че повече няма да прави политически интервюта. Ами случаят с карикатуриста Чавдар Найденов и панически свалените му карикатури от Нова телевизия?“, каза още пред „Труд“ Иванов.Журналистът разказа и за офертата на големия немски тв канал.„Запознали са се с работата ми през годините и се спрели на мен. Искат да правя отделни разследвания за злоупотребите с евросредства. Помните, че Дарина Сарелска обяви след напускането ми, че не съм се вписвал във ви „високите стандарти на Нова тв и затова от година насам не са ми давали да правя такива разследвания“. Е, немският телевизионен гигант се е спрял точно на мен и явно на техния стандарт отговарям. Значи немските стандарти са по-ниски от тези на Сарелска (смее се – б.а.)“, каза Иванов.", "date": "2017.06.07", "title": " Васил Иванов получи медиен Оскар и се регистрира на трудовата борса"}
{"url": "https://trud.bg/%d1%81%d1%82%d1%80%d0%b5%d0%bb%d0%b1%d0%b0-%d0%b8-%d1%81%d0%b0%d0%bc%d0%be%d1%83%d0%b1%d0%b8%d0%b9%d1%81%d1%82%d0%b2%d0%b5%d0%bd-%d0%b0%d1%82%d0%b5%d0%bd%d1%82%d0%b0%d1%82-%d0%b2-%d0%bc%d0%b0%d0%b2/", "text": "Няколко въоръжени нападатели нахлува в мавзолея на идейния ръководител на Ислямската революция в Иран – Рухолах Хомейни, ранявайки няколко души в бомбена атака и безразборна стрелба, предава информационната агенция Fars.Двама от нападателите са открили стрелба по посетилите на мавзолея, докато третият е извършил самоубийствен атентат.Правоохранителните органи и охраната в мавзолея съобщават, че са обезвредили самоубийствена жилетка („шахидски пояс“).Атаката бе извършена паралелно със сходен", "date": "2017.06.07", "title": " Стрелба и самоубийствен атентат в мавзозеля на Рухолах Хомейни в Иран"}
{"url": "https://trud.bg/%d0%bc%d1%8a%d1%80%d1%84-%d0%ba%d1%80%d0%be%d1%81-%d1%84%d0%b8%d1%82-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0%d1%82%d0%b5%d0%bb%d1%81%d1%82%d0%b2%d0%be-2017-%d1%89%d0%b5-%d1%81/", "text": "„Мърф крос-фит предизвикателство-2017“ ще се проведе тази събота в Пловдив, като началото ще е в 9 часа на игрище 5 на спортния комплекс край градския стадион и гребния канал. „Мърф чалендж“ се провежда в памет на загиналите български парашутисти от силите за специални операции в Ирак и загиналите в същата операция български пехотинци.Предизвикателството Мърф крос-фит е комплекс, който се състои от крос от 1,6 км, 100 набирания, 200 лицеви опори и 300 клека, а след това отново се пробягва разстоянието от 1,6 км. Всичко това се прави задължително с бронижилетка, тактически елек или раница с тегло от 10 кг, като има и норматив от 40 минути – времето, за което всичко това трябва да бъде изпълнено.Комплексът „Мърф“ носи името на лейтенант Майк Мърфи. Той е носител на най-високото отличие „Medal Of Honour“, което получава посмъртно от президента на САЩ. Лейтенант Майк Мърф е бил командир на група „тюлени“ и загива при операция „Червени Криле“ заедно с още двама „тюлени“. Награден е за това, че жертвайки се, успява да даде координати за местоположението на екипа и мястото на засадата, в която попадат на 28 юни 2005 г. в долината Коренгал, Афганистан. Той е един от малцината военнослужещи на САЩ, получили медала след Втората световна война за саможертва, а на негово име има кръстен и военен кораб.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " „Мърф крос-фит предизвикателство-2017“ ще се проведе тази събота в Пловдив"}
{"url": "https://trud.bg/%d0%bf%d1%80%d0%b0%d0%b7%d0%bd%d0%b8%d0%ba-%d0%bd%d0%b0-%d0%bc%d0%bb%d0%b0%d0%b4%d0%b8%d1%82%d0%b5-%d1%82%d0%b0%d0%bb%d0%b0%d0%bd%d1%82%d0%b8-%d1%89%d0%b5-%d1%81%d0%b5-%d0%bf%d1%80%d0%be%d0%b2%d0%b5/", "text": "Тази неделя в 12 часа в Мол „Марково тепе“  стартира инициативата „Малките таланти на Пловдив“, по време на която деца на възраст от 2 до 15 години ще имат възможност да представят пред публика своите уникални умения и заложби.И така ще е всяка неделя, обещават организаторите на шоуто. Малките таланти ще могат да се изявят с пеене, танци, рецитиране, писане, театрален етюд, демонстрация на спортни умения, представяне на рисунка, изпълнения на музикални инструменти  иЕ всякакво друго майсторство. Тричленно жури ще определя тримата победители, за които ще има много изненади и подаръци, а всички останалите таланти ще получават грамоти за участие. Записването на участниците ще става във Фейсбук страницата на Мол Марково Тепе с лично съобщение с двете имена на детето, годините и таланта, с който то ще се изяви. Срокът за записване за текущата седмица е до 12 часа всеки петък.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Празник на младите таланти ще се проведе в неделя в Пловдив"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8-%d0%bf%d0%be%d0%bb%d0%b8%d1%86%d0%b5/", "text": "„Инцидентът с ударената от шведски турист камериерка е изключително брутален. Задължително трябва да се вземат мерки и те се взимат. Важно е в такива случаи да се съобщава веднага и до полицията“, обяви в предаването „Тази сутрин” поминистърът на туризма Николина Ангелкова.Тя уточни, че специални полицейски патрули ще гарантират сигурността по българското Черноморие през активния летен период. По морето ще бъдат командировани полицаи от цялата страна, има и 380 видеокамери, уточни министърът.Сигнали за нарушения ще се приемат през целия сезон на гореща телефонна линия в министерството, уточни Ангелкова.По думите й служебното правителство се е забавило с някои процедури по отдаването на плажовете под наем. Именно заради такова забавяне плажът в Бургас все още не е почистен и подготвен за летния сезон. Това щяло да се случи до дни.Тя призова българското Черноморие да не се сравнява с Гърция, където плажната ивица и в пъти по-дълга. Там няма изискване за спасители на плажа, напомни министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM ", "date": "2017.06.07", "title": " Николина Ангелкова: Инцидентът с ударената от шведски турист камериерка е изключително брутален\t\t\t"}
{"url": "https://trud.bg/%d1%81%d0%b5%d0%b4%d0%bc%d0%b8-%d0%bc%d0%be%d0%bb%d0%bb%d0%be%d0%b2%d0%b8-%d0%b4%d0%bd%d0%b8-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0%d1%82-%d1%82%d1%8a%d1%80/", "text": "Седмите „Моллови дни” ще съберат за пореден път лекари от цялата страна. Те ще се проведат от 9 до 11 юни във великотърновското село Арбанаси.По време на честванията, посветени на основателя на Българския лекарски съюз – д-р Димитър Моллов, ще бъде представена и книга за неговия живот, професионален път и обществената му дейност. По време на форума участниците в него ще коментират медицински и лекарски грешки от правна гледна точка. Темата е продължение от шестото издание на „Моллови дни”.Ще бъде обсъдено и решаването на конфликти в лечебните заведения. „Тъканна банка и стволови клетки” е друг акцент от националната лекарска среща. На нейния финал ще се проведе и кръгла маса под надслов „Молловите наследници в условията на финансова несигурност и кадрови колапс”. Отново ще бъде връчена и наградата за името на патрона на форума. Организатори на „Моллови дни” са Районната колегия на Българския лекарски съюз във Велико Търново, Областната администрация и Община Елена.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Седми „Моллови дни” организират търновските лекари и община Елена"}
{"url": "https://trud.bg/%d1%81-%d0%b1%d0%be%d0%b3%d0%b0%d1%82%d0%b0-%d0%bf%d1%80%d0%be%d0%b3%d1%80%d0%b0%d0%bc%d0%b0-%d0%b4%d0%b5%d1%86%d0%b0%d1%82%d0%b0-%d0%be%d1%82-%d1%86%d0%b5%d0%bd%d1%82%d1%8a%d1%80%d0%b0-%d0%b7%d0%b0/", "text": "Децата от Центъра за личностно и творческо развитие на децата на Благоевград закриха учебната година с голям фолклорен концерт под надслов „Млади сме ние, весели“. В програмата бяха  включени песни и танци, които бяха показани  за първи път пред публика.С началото на лятната ваканция, децата, посещаващи школите и класовете в Центъра за личностно и творческо развитие на децата на Благоевград се представиха пред благоевградската общественост с разнообразни инициативи.В програмата взеха участие малките балерини от школата по балет, както и възпитаници на школата по литературно творчество. Деца от школите по пиано и китара представиха най- доброто, което са подготвяли през изминалата учебна година.Културните прояви в община Благоевград продължават.  На 8 юни в голямата зала на Камерна опера на една сцена ще видим децата от класовете по пиано  и солистите на камерна опера. Заедно ще представят едни от най-популярните класически пиеси и произведения. Публиката ще се наслади на творби от Й.С.Бах,Йозеф Хайдн,Чайковски,Бетовен и др.След съвместния концерт,  на 13 юни в музикалното студио на радио Благоевград ще се представят участниците в школите от класическия отдел на ЦЛТРДБ.С тези инициативи ЦЛТРДБ ще закрие учебната година за своите възпитаници, но през летните месеци преподавателите ще продължат своите занимания с децата, които ще останат в Благоевград.  За тях са организирани занимания по интереси, които са безплатни и не е необходимо предварително записване.  ", "date": "2017.06.07", "title": " С богата програма децата от  Центъра за личностно и творческо развитие на децата на Благоевград закриват учебната година"}
{"url": "https://trud.bg/%d1%86%d0%b0%d1%86%d0%b0%d1%80%d0%be%d0%b2-%d0%bf%d0%be%d0%b8%d1%81%d0%ba%d0%b0-%d0%b8%d0%bc%d1%83%d0%bd%d0%b8%d1%82%d0%b5%d1%82%d0%b0-%d0%bd%d0%b0-%d0%b4%d0%b5%d0%bf%d1%83%d1%82%d0%b0%d1%82%d0%b0/", "text": "Главният прокурор Сотир Цацаров внесе в Народното събрание искане за снемане имунитета на народния представител в 44-то Народно събрание Димитър Аврамов, съобщиха от държавното обвинение.Снемането на имунитета на народния представител Димитър Аврамов е във връзка с наказателно производство, внесено от Софийска градска прокуратура в Софийски градски съд преди четири години. След едногодишно разследване, на 30.08.2013 г. СГП е предала на съд Димитър Аврамов и Методи Петков за корупционно престъпление – търговия с влияние.Димитър Аврамов е обвинен в това, че в периода 06.07.2012 г. – 17.07.2012 г. в гр. Враца, в гр. Плевен, в гр. Монтана подпомогнат от съучастника си Методи Петков, при условията на продължавано престъпление е поискал 50 000 – 60 000 лева и е получил 100 000 лв., които не му се следват от търговец, за да упражни влияние при вземане на решение от Директора на Областна дирекция „Земеделие” гр. Монтана във връзка със службата й – престъпление по чл. 304 б ал.1 от НК във вр. с чл. 26 ал.1 от НК и във връзка с чл. 20 ал.2 от НК.На 29.06.2016г. Софийски градски съд оправда изцяло Аврамов и Петков. По протест на СГП, Апелативен съд – София отмени оправдателната присъда и върна делото за ново разглеждане на Софийски градски съд. Производството към момента е спряно /с разпореждане от 15.05.2017 г./, тъй като подсъдимият Димитър Аврамов е избран за народен представител в 44-то Народно събрание и е придобил имунитет.Главният прокурор е поискал даване на разрешение за продължаване на наказателното производство срещу народния представител от ПП „ДПС“ Димитър Аврамов.", "date": "2017.06.07", "title": " Цацаров поиска имунитета на депутата Димитър Аврамов"}
{"url": "https://trud.bg/%d0%bf%d0%be%d1%81%d1%82%d0%b0%d0%b2%d0%b8%d1%85%d0%b0-%d0%bd%d0%b0%d1%87%d0%b0%d0%bb%d0%be%d1%82%d0%be-%d0%bd%d0%b0-vi-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0-%d1%81%d1%80%d0%b5/", "text": "IV Национална среща „Музеите и устойчивото развитие“ се провежда в Благоевград. Подробности за събитието бяха представени днес на официална пресконференция, на която присъстваха заместник- кметът по култура и хуманитарни дейности  на  Община Благоевград Христина Шопова, Валерия Димитрова, главен експерт в Министерството на културата и директора на Регионален исторически музей д-р Христина Цонева. Зам.-кметът Христина Шопова откри и приветства организаторския екип и присъстващите от името на кмета на Благоевград д-р Атанас Камбитов.„Темата, за „Музеите и устойчивото развитие“, е много важна и прави чест, че от 2012 година  насам постоянно се проследява и обогатява. За нас е чест да бъдем домакини на Шестото издание на срещата и сме горди, че всички гости ще  успеят да видят прекрасния ни град и музей“, каза зам.-кметът Христина Шопова.Програмата на шестата национална среща „Музеите и устойчивото развитие“ започва утре/07.06.2017г./ от 14:00 часа и ще продължи до 08 юни в Регионален исторически музей.  В нея ще бъдат представени презентации на различни теми и дискусии.През 2012 г. се осъществява пилотният проект на Първата национална среща под мотото „Музеите и устойчивото развитие”, проведена в Националния музей „Земята и хората” в София. Идеята възниква между Министерство на културата – дирекция „Културно наследство, музеи и изобразителни изкуства” и Българския национален комитет на ИКОМ. Процесът на действия и срещи води България по линия на устойчиво развитие в една от най- важните области- опазване на културното ни наследство. ", "date": "2017.06.07", "title": " Поставиха началото на VI Национална среща „Музеите и устойчивото развитие“ в Благоевград"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f%d1%82-%d0%b1%d0%be%d1%80%d0%b4-%d0%bf%d0%be-%d1%82%d1%83%d1%80%d0%b8%d0%b7%d1%8a%d0%bc-%d1%81%d1%82%d0%b0%d1%80%d1%82%d0%b8%d1%80/", "text": "Националният борд по туризъм (НБТ) , който обединява големите инвеститори в бранша, стартира дебата за реформи в сектора на двудневна конференция в София, която започна преди минути, предаде репортер на „Труд“. Председателят на УС на НБТ Красимир Гергов и изпълнителният директор на сдружението посрещнаха министърът на туризма Николина Ангелкова, която ще се включи активно следобед в дебатите за нормативната рамка в сектора.На форума  ще бъдат обсъдени основни въпроси поставени пред туристическата индустрия у нас на прага на новият летен туристически сезон. Сред тях са използването на иновативни дигитални комуникационни стратегии в туризма, както и развитието на културния туризъм в градска среда и София, като една от най-бързо развиващите се столици в Европа в това отношение. Ще бъдат засегнати и въпросите за необходимите реформи в Закона за туризма, както и належащи проблеми за сектора свързани с предстоящото българско председателство на Съвета на Европейския съюз. Ще бъдат разгледани и конкретните практики, свързани с инвестициите в хотели, както и възможностите за СПА и Голф туризъм у нас. Във форума ще се включат, както членове на Националния борд по туризъм, така и депутати, кметове и представители на общини и на туристическия бизнес у нас.„Стартираме дебата за реформи в туризма и благодаря на всички, че сте тук. Започваме с разговори по различни теми, всяка от които е важна част за един по-устойчив туризъм, към който всички се стремим”, заяви при откриването на срещата Мартин Захариев. Председателят на УС на сдружението Красимир Гергов се обърна към гостите на форума с кратко приветствие:„Някой трябваше да се обедини. За това сме тук. Целта ни е да събираме информацията по сектори отдолу и да я разпределяме към отговорните институции, защото само заедно можем да успеем“. Министърът на туризма Николина Ангелкова благодари на борда за подкрепата, „както по време на мандата „Борисов 2”, така и сега”.„Вървим напред, но не трябва да се задоволяваме само с примерите за рекордната 2016 година в туризма. Можем много повече”, коментира тя и и анонсира, че освен дебат за актуализация на Закона за туризма, на форума ще се засегне и Законът за черноморското крайбрежие.", "date": "2017.06.07", "title": " Националният борд по туризъм:  Стартираме дебата за реформи в сектора"}
{"url": "https://trud.bg/%d0%bf%d1%80%d0%b5%d0%bf%d0%be%d0%b4%d0%b0%d0%b2%d0%b0%d1%82%d0%b5%d0%bb%d0%b8-%d0%b8-%d0%b4%d0%be%d0%ba%d1%82%d0%be%d1%80%d0%b0%d0%bd%d1%82%d0%b8-%d0%be%d1%82-%d0%ba%d0%b0%d1%82%d0%b5%d0%b4%d1%80/", "text": "По покана на председателя на Българска асоциация „Биопродукти“ – Албена Симеонова, преподаватели и докторанти от катедра „Аграрна икономика“ при Стопанската академия в Свищов гостуваха на изложение на био производители. В стопанството на Албена Симеоноваи Любомир Любенов – земеделски производител на зърнени култури в с. Любеново, общ. Никополсе състоя демонстрация на конвенционални и биоторове, специализирана земеделска техника и лозов посадъчен материалс дегустация на микровинифицирани вина от високо устойчиви сортове.Катедра „Аграрна икономика“ поддържа дългогодишни партньорски взаимоотношения с Българска асоциация „Биопродукти“. В резултат на подписан меморандум за сътрудничество са осъществени редица съвместни мероприятия в и извън СА „Д. А. Ценов“.Събитието, което се състоя върху производствените площи от лозови биомасиви край никополското село, откри Албена Симеонова, която запозна присъстващите с дейността на своето стопанство, както и с прилаганите технологии и внедряването на иновативни такива.Тя акцентира върху факта, че е възможно да се осъществява агроекологично растениевъдство без вредни пестициди, съдържащи неоникотиноиди (вредни за пчелите и околната среда) и като пример посочи съседен масив със слънчоглед, където борбата с хоботника и теления червей е изведена без ползването на такива. За съжаление, подчерта Симеонова, единствено в България и Румъния все още е разрешено тяхното използване.Стефан Василев – представител на AgroForestConsulting, създател на биолозовите масиви, представи румънския комбинат СICH, лидер в производството на качествени високотехнологични торове – гранулирани и водоразтворими продукти с листно прилагане/фертигация. Той подчерта, че 30-40% от дейността на румънската компания е свързана с иновационни технологии, биологично наторяване на трайни насаждения и монокултури. Василев представи специализирани трактори за трайни насаждения,нискообемна пулверизаторна пръскачка и тороразпръскващ агрегат.Представител на компанията „VCR-Vivai Cooperativi Rauscedo“,производител от световен мащаб на лозов посадъчен материал, запозна присъстващите с нови хибридни високоустойчиви сортове, резистентни на болести (мана, оидиум) и ниски температури (до – 24о).Пред погледа на всички участници бе демонстрирано практическото приложение на биологични торове и земеделска техника върху лозови масиви и пролетни култури – слънчоглед, биологична пшеница и биологичен грах.За гостите на събитието, пепинерията „VCR-VivaiCooperativiRauscedo“, предложи дегустация от микровинифицирани вина ,а организаторите осигуриха здравословна биохрана.Преподавателите и докторантите от катедра „Аграрна икономика“ си тръгнаха удовлетворени от събитието, от ползотворните разговори с различни земеделски производители, с представители на фирмите. По традиция, от организаторите бяха подготвени специални материали от фирмите участници и сувенирни разфасовки на демонстрираните биоторове. По думите на ръководителя на катедрата – доц. д-р Марина Николова, всяко подобно мероприятие обогатява връзката между теоретичните знания и практическата подготовка на обучаваните студенти в специалност „Аграрна икономика“. Това дава възможност на преподавателите да подготвят съвременни професионалисти в съответствие с конкретните потребности на агробизнеса и изискванията на пазара на труда.„Разгледаната проблематика и акцентите на събитието потвърждават актуалността на учебното съдържание на дисциплините: „Екологично устойчиво развитие на агрофирмата“, „Аграрна екология“, „Аграрен мениджмънт“, „Аграрно предприемачество“ и др., чрез включването на теми, свързани с приоритетите за устойчиво развитие на земеделието, управлението на иновативни стопанства и предприемачески инициативи с грижа към околната среда и към хората“, коментира още доц. Николова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Преподаватели и докторанти от катедра „Аграрна икономика“  от Свищов бяха на изложение на био производители"}
{"url": "https://trud.bg/%d0%bf%d0%b0%d1%83%d0%bd-%d0%b2%d0%bb%d0%b5%d0%b7%d0%b5-%d0%b2-%d0%bc%d0%b0%d0%b3%d0%b0%d0%b7%d0%b8%d0%bd-%d0%b7%d0%b0-%d0%b0%d0%bb%d0%ba%d0%be%d1%85%d0%be%d0%bb-%d0%b2-%d1%89%d0%b0%d1%82%d0%b0-%d0%ba/", "text": "Паун влезе в магазин за алкохол в град Аркадия, щата Калифорния и причини щети на стойност 500 долара, хвърчейки наоколо и чупейки десетки бутилки алкохол, предава Би Би Си.  Случката се разигра пред очите на клиенти и управителя на магазина, напълно шокирани и неспособни да реагират.Впоследствие животното бе хванато от служители на американската агенция “Контрол на животните“ и бе пуснато обратно на свобода.", "date": "2017.06.07", "title": " Паун влезе в магазин за алкохол в щата Калифорния и причини щети за 500 долара  (ВИДЕО)"}
{"url": "https://trud.bg/%d0%bc%d0%b8%d1%82%d0%bd%d0%b8%d1%87%d0%b5%d1%81%d0%ba%d0%be-%d0%ba%d1%83%d1%87%d0%b5-%d0%b8-%d0%bd%d0%b5%d0%b3%d0%be%d0%b2%d0%b8%d1%8f%d1%82-%d0%b2%d0%be%d0%b4%d0%b0%d1%87-%d0%be%d1%82-%d0%bc%d0%bf/", "text": "Овчарката Рови и нейният водач – митнически специалист от Митница Югозападна, МП „Гюешево“,  заеха първо място на международното състезание за служебни кучета, организирано от Държавна фискална служба на Украйна, съобщават от Агенция „Митници“. Състезанието се  проведе от 10 до 12 май 2017 г. в Тернопол, Украйна. В дисциплината за откриване на наркотични вещества победителите се надпреварваха с още 11 екипа от осем различни държави, сред които Полша, Словения, Грузия, Турция и Азербайджан. В рамките на два дни Рови се състезава в четири кръга – претърсване на лек и на товарен автомобил, на багаж и на помещение, като във всеки от тях е получил максималния брой точки – 100. Рекордно време нашият екип е постигнал при огледа на товарен автомобил, като на овчарското куче са му били достатъчни само 13 секунди, за да открие наркотиците.Една от най-сложните задачи по време на състезанието е бил кръгът с претърсване на помещение. Жребият е отредил на българските състезатели претърсването на действащ офис, пълен с мебели и вещи. Въпреки това четириногият митнически служител посочва точното място за по-малко от минута.Рекордно време – под минута, при претърсването на автомобил постигна и вторият екип на българската митническа администрация, който се състезава в дисциплината за търсене на цигари. Въпреки че не успяха да заемат първите места в общото класиране, черният лабрадор Жерард и неговият водач – старши инспектор от МП Калотина, получиха грамота за рекордното си време, както и специална награда за куче ветеран. Преди две години Жерард спечели второ място на международно състезание в Молдова.", "date": "2017.06.07", "title": " Митническо куче и неговият водач от МП „Гюешево“ взеха първа награда на международно състезание"}
{"url": "https://trud.bg/%d0%b4%d0%b5%d0%b2%d0%b5%d1%82-%d0%b6%d0%b5%d1%80%d1%82%d0%b2%d0%b8-%d0%bd%d0%b0-%d0%bf%d1%8a%d1%82%d0%bd%d0%b0%d1%82%d0%b0-%d0%b2%d0%be%d0%b9%d0%bd%d0%b0-%d0%b2%d1%8a%d0%b2-%d0%b2%d0%b0%d1%80%d0%bd/", "text": "170 тежки катастрофи с 9 загинали и 225 ранени са станали на територията на Варненска област от началото на годината до края на април. Две от жертвите са деца до 17 г., а други 37 са пострадали при различни пътни инциденти, съобщиха от полицията при старта на традиционната акция „Ваканция! Да пазим живота на децата на пътя!“. В рамките й до края на юни ще се обезпечат районите на училищата и заведенията, в които подрастващите се събират да отпразнуват края на учебната година. Стриктни проверки ще има и на автобусите, превозващи деца за лагери и екскурзии, а собствениците на атракциони в курортите ще получат писмени предупреждения да не отдават под наем моторни превозни средства на непълнолетни.Статистиката сочи, че всяко трето загинало дете е изскочило внезапно на пътя, без да се огледа. Освен училищните дворове и спортните площадки, сред рисковите зони са улиците към плажа и Морската градина, уточняват от полицията и апелират водачите да шофират с повишено внимание в тези отсечки, особено в делничните дни, когато деца излизат да играят сами. Миналото лято във Варненско няма загинали на пътя подрастващи, но 44 са били ранени. Повече от половината са били пътници. Затова до края на ваканцията ще има интензивни проверки за използването на обезопасителни столчета и колани в автомобилите, предупреждават от полицията.", "date": "2017.06.07", "title": " Девет жертви на пътната война във Варненско за 4 месеца"}
{"url": "https://trud.bg/%d0%bf%d1%80%d0%b5%d0%be%d0%b1%d1%8a%d1%80%d0%bd%d0%b0%d0%bb-%d1%81%d0%b5-%d1%82%d1%83%d1%80%d1%81%d0%ba%d0%b8-%d1%82%d0%b8%d1%80-%d0%b7%d0%b0%d0%bf%d1%83%d1%88%d0%b8-%d0%b7%d0%b0-5-%d1%87%d0%b0%d1%81/", "text": "Преобърнал се ТИР с турска регистрация запуши автомагистрала „Тракия“ в района на 112-и км и пътен възел „Цалапица“ за близо 5 часа в сряда сутринта и образува километрични опашки и в двете посоки.Сигналът за инцидента е подаден на тел. 112 малко преди 5 часа, а докъм 10 часа на местопроизшествието вървяха огледи и разчистване и движението по АМ „Тракия“ се осъществяваше в по една лента и в двете посоки.По първоначалната информация турският шофьор, пътуващ в посока ГКПП Капитан Андреево е заспал зад волана, преминал е средната разделителна линия на аутобана, разкъсал е мантинелата, попаднал е в насрещното движение и попаднал в канавка. По същото време в посока София трафикът е бил много слаб и по чудо не се е стигнало до тежък фатален сблъсък.Водачът на ТИР-а е откаран за прегледи в УМБАЛ „Свети Георги“ в Пловдив, но няма опасност за живота му, съобщиха от здравното заведение.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM ", "date": "2017.06.07", "title": " Преобърнал се турски ТИР запуши за 5 часа автомагистрала „Тракия“ край Цалапица"}
{"url": "https://trud.bg/%d0%bc%d0%b2%d1%80-%d0%b4%d0%b0%d0%b2%d0%b0-%d1%81%d1%8a%d0%b2%d0%b5%d1%82%d0%b8-%d0%b7%d0%b0-%d0%b1%d0%b5%d0%b7%d0%be%d0%bf%d0%b0%d1%81%d0%bd%d0%be%d1%81%d1%82-%d0%bd%d0%b0-%d1%82%d1%83%d1%80%d0%b8/", "text": "Брошура на български и 10 чужди езика със съвети за безопасност на туристите разпространи за втора поредна година Областната дирекция на МВР-Варна. Целта е чуждестранните и родни летовници да бъдат информирани как да се предпазят от кражби и измами по време на ваканцията си. От МВР предупреждават туристите да избягват запознанства с улични дилъри на валута, които предлагат сделки при съмнително изгодни условия.По възможност теглете пари само от банкомати в хотела или до банките и не носете големи суми в брой, особено на плажа и през нощта, съветват от полицията. Оттам подчертават, че джебчиите се движат по двойки и често използват деца. Затова апелират гостите на града да са особено внимателни, когато се качват на градския транспорт, посещават магазини и минават през подлези и да не носят портфейлите си в задния джоб. Заключвайте хотелските стаи и затваряйте прозорците, преди да излезете, ключът предайте на рецепция, а ако сте с автомобил, не оставайте в него пари, ценности и документи, са част от останалите съвети в брошурата. Тя се разпространява от туроператори и хотелиери, които могат да я теглят директно от сайта на полицията на избрания от тях език, уточниха от дирекцията.", "date": "2017.06.07", "title": " МВР дава съвети за безопасност на туристите"}
{"url": "https://trud.bg/%d0%bc%d0%bb%d0%b0%d0%b4%d0%b8-%d1%82%d0%b0%d0%bd%d1%86%d1%8c%d0%be%d1%80%d0%b8-%d0%be%d1%82-%d0%bb%d1%8f%d1%81%d0%ba%d0%be%d0%b2%d0%b5%d1%86-%d1%81-%d0%bd%d0%b0%d0%b9-%d0%b3%d0%be%d0%bb%d0%b5%d0%bc/", "text": "Танцьорите от Детски танцов състав „Лудо младо” в Лясковец спечелиха овациите на публиката в Гърция. 25 деца на възраст от 12 до 17 години, възпитаници на Йордан Зангов, представиха Лясковец в VІІ-мия Международен конкурс за фолклорни танци, състоял се в Ней Пори. В съревнованието те спечелиха най-големите награди, представяйки „Копаница” и „Шопски танц”.Международният фолклорен форум беше с конкурсен характер и в Гърция децата от Лясковец се съревноваваха с други свои връстници в петдневно надиграване – от 1 до 6 юни. В него участваха колективи от 12 държави – домакините от Гърция и танцьори от страните Полша, Сърбия, Унгария, Литва, Украйна и др. Нашите момичета и момчета спечелиха първо място в надиграването и наградата на публиката и се завърнаха в родния си град с две купи.Това за младия състав не е първата и единствена голяма награда от съревнование на международно ниво. Лясковските деца за втори път печелят награда от южната ни съседка. Отлично представяне през годините съставът има и в международния фолклорен фестивал „Ханиоти” в Гърция, както и в международния фестивал „Охридски вълни” в Македония, успешно участие записаха миналата година и в Букурещ и в редица други конкурси в страната ни. С първа награда „Златна лира” са от „Орфеево изворче” в Стара Загора, печелят купата на детски фестивал „Смехоранчета”, град Габрово, отлично се представят и в конкурса „Еленско надиграване” и много други.Детският танцов състав „Лудо младо” е създаден през 2009 г. като естествено продължение на Детски танцов състав „Дъга” при читалище „Напредък-1870”, Лясковец. В началото е сформирана група от младежи над 13-годишна възраст, които с огромно желание изучават българските народни танци. Талантливите деца през 2010 печелят Втора награда на конкурс „Напеви от Северозапада” в Монтана. Оттогава успехите не спират и днес те вече могат да се похвалят с много награди не само на национално, но и на международно ниво от различни формати като надигравания, фестивали и конкурси.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Млади танцьори от Лясковец с най-големите награди от фолклорен конкурс в Гърция"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bd%d0%b8%d0%ba%d0%be%d0%b9-%d0%bd%d0%b5-%d0%b1%d0%b8-%d0%bf%d1%80%d0%b5%d0%b6%d0%b8%d0%b2%d1%8f%d0%bb-%d0%b3%d0%be%d1%80%d0%b5%d1%89-%d0%ba%d0%be%d0%bd%d1%84%d0%bb/", "text": "Светът няма да оцелее при горещ конфликт между САЩ и Русия, заяви руският президент Владимир Путин в интервю за американския режисьор Оливър Стоун. В него той говори за отношенията между Русия и САЩ и ролята на НАТО в света.Документалният филм „Интервю с Путин“ ще бъде показан в САЩ в периода 12-15 юни по кабелната телевизия Showtime, която е част от медийната група CBS.Оливър Стоун попита Путин за доминиране на САЩ в случай на „горещ конфликт“. „Мисля, че никой не би преживял това (войната – ред.), отвърна Путин.Руският президент подчерта все пак, че той лично се надява на подобряване на двустранните отношения: „Надежда винаги има, поне докато не ни понесат на гробищата“, с усмивка каза Путин, отговаряйки на въпроса за ролята на Доналд Тръмп в сътрудничеството между двете страни.Путин се изказа и за НАТО, отбелязвайки, че алиансът търси външен враг, за да оправдае своето съществуване. „Източният блок вече го няма, Съветският съюз също го няма. Защо тогава съществува НАТО? Струва ми се, че за да оправдае своето съществуване, на НАТО му трябва външен враг, върви постоянно търсене на външния враг или някакви провокации, за да се намери еди-кой си за противник“, поясни държавният глава.Variety съобщи, че Путин и Стоун са гледали известният филм на режисьора Стенли Кубик „Доктор Стрейнджлав или как спрях да се боя и харесах бомбата“. В него се говори за хипотетичен ядрен конфликт между СССР и САЩ.„(Кубик) е предвидил някои проблеми дори от техническа гледна точка, неща, които те карат да се замислиш за съществуващите реални заплахи… Въпросът е, че оттогава малко неща са се променили. Единствената разлика е, че съвременните оръжейни системи става все по-развити, по-сложни. Но тези идеи за ответно оръжие и невъзможността за контрол над такива оръжейни системи, до ден-днешен са все така верни. Това става още по-сложно, още по-опасно“, изтъкна Путин, цитиран от The Daily Beast.Стоун подарил на Путин кутия с DVD диск на филма, след което руският президент си отива. По-късно стана ясно, че кутия била празна: продуцентите забравили да оставят в него самия диск. „Типичен американски подарък“, пошегувал се Путин.Агенция Блумбърг отбелязва, че в документалния филм Путин е показан как спортува: играе хокей и тренира на тренажор. Самият президент твърди, че всеки ден плува и вдига тежести. Във филма влязоха и други момент от частния живот на Путин. Стоун го заснел как храни с моркови породист кон, кръстен на името на холандския физик Йоханес Дидерик ван дер Ваалс, обобщава БГНЕС.", "date": "2017.06.07", "title": " Путин: Никой не би преживял горещ конфликт между САЩ и Русия (ВИДЕО)"}
{"url": "https://trud.bg/%d1%80%d0%b0%d0%b7%d1%86%d1%8a%d1%84%d1%82%d1%8f%d0%b2%d0%b0-%d0%bf%d1%8f%d1%81%d1%8a%d1%87%d0%bd%d0%b0-%d1%80%d0%be%d0%b7%d0%b0/", "text": "Поетесата Катя Кремзер, която сътрудничи на в. „Труд” във Виена, издаде нова стихосбирка. Премиерата ще събере ценителите на поезията в Чешкия център (София) на 7 юни от 18 ч. Не бързайте да завършите четенето на тази книга! „Пясъчна роза” (ИК „Персей”, 2017) се чете бавно като любовна библия. Поетесата не се опитва да контролира света, нито да ни налага формули за поведение, тя непрекъснато разговаря с нас, усъмнявайки се в себе си, в любимия, в символите на установените порядки – защото най-изменчивото нещо не е природата, а човекът. В стила на Катя Кремзер тлее полъх от френския феминизъм, нищо че тя живее във Виена.Космополитизмът на европейската висока култура се е вселил в нея – в изразителността на фигурата ѝ, в притаените полутонове на гласа ѝ, в благородството и съчувствието към страдащите, в обикновените думи, които тя вгражда в езерно кристални метафори – естествени като повеят над девствени гори. В същото време в нейната поезия проговаря категоричността на бунтарството, което именно преобърна ролята на жената в обществото в началото и средата на 20 век. Намирам нещо в изяществото и вкуса на Кремзер, което кореспондира с духа на Жорж Санд – онезиневидими творчески пътеки, искрите от романтичността на връзките между Жорж Санд и Фредерик Шопен или на Мари Дару и Ференц Лист.Какво излиза? В свръхтехнологичния 21 век, в натовареното до крайност с хейтърство и скандали интернет пространство все пак вечните теми за любовната страст и надеждата, за греха и опрощението, за фаталната жена и вкамененото цвете, за живота-приказка и християнските ценности продължават да вълнуват – не само авторката, но и нейните хиляди почитатели във фейсбук.Ето как живият класик на българската поезия Любомир Левчев е надникнал в нейната поетическа вселена: „Русалките не жертват любовта…” – този стих на Катя Кремзер ме връща в моята средна възраст, когато написах: „Колко е лесно да бъдеш влюбен на двадесет години. И колко е лесно да бъдеш разлюбен…” Днешната поезия кръстосва шпаги с много други визуални и словесни възможности – преди всичко заради интернет. Въображението на поетите не признава граници. Но най-добрият спомен, който можеш да оставиш след себе си, е една усмивка. Мечтата е по-силна от спомена. А Катя Кремзер ни води през мечтани пространства и ни кара да се усмихваме. Дано не загуби тази страст – да ни подарява своите илюзии – миражите на душата си.” От новата книга: Пясъчна роза    ", "date": "2017.06.07", "title": " Разцъфтява „Пясъчна роза”\t\t\t"}
{"url": "https://trud.bg/%d1%87%d1%83%d0%b6%d0%b4%d0%b8-%d1%82%d1%83%d1%80%d0%b8%d1%81%d1%82%d0%b8-%d0%bf%d1%80%d0%b5%d1%81%d0%bf%d0%b0%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%b7%d0%b0-%d1%85%d1%83%d0%bb/", "text": "Двойка поляци и германец, отседнали в курорта Златни пясъци, преспаха зад решетките  заради различни провинения.В понеделник привечер 31-годишният немец с крясъци налетял да бие двама опоненти. Мъжът бил солидно почерпен, установили пристигналите по сигнал полицаи. Те задържали буйстващия чужденец за 24 часа, а Районният съд във Варна му друснал 250 лв. глоба за дребно хулиганство.Компания на немеца в ареста на Пето РУ правили 34-годишна полякиня и 26-годишният й партньор, в чиято хотелска стая след проверка били намерени и иззети три пакетчета с 0,66 грама кокаин. По случая е образувана преписка, уточниха от полицията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Чужди туристи преспаха в ареста за хулиганство и дрога"}
{"url": "https://trud.bg/125-%d0%bf%d1%80%d0%b5%d0%bf%d0%be%d0%b4%d0%b0%d0%b2%d0%b0%d1%82%d0%b5%d0%bb%d0%b8-%d0%b8-%d1%83%d1%87%d0%b5%d0%bd%d0%b8-%d0%b4%d0%b5%d0%b1%d0%b0%d1%82%d0%b8%d1%80%d0%b0%d1%82-%d0%bd%d0%b0-%d0%bc/", "text": "Международна научна конференция на тема „Езици, култури, комуникации“ ще бъде открита на 8 юни във ВТУ „Св.св. Кирил и Методий”. Неин организатор е Филологическият факултет. Ректорът на великотърновския ВУЗ проф. д-р Христо Бонджолов ще приветства участниците в научния форум. Международната научна конференция ще се проведе на 8 и 9 юни. 125 университетски преподаватели, изследователи, докторанти и студенти от 6 академични институции в България и от 17 университета в Полша, Сърбия, Словакия, Албания, Русия и САЩ ще вземат участие в конференцията. Изложенията и дискусиите, които ще бъдат представени на 6 езика, обхващат областите- езикови и междукултурни комуникации, ролята на превода в съвременния свят, изследвания на класически и съвременни литературни творби и ролята им в интеркултурния диалог, обучението по чужди езици и  съвременната подготовка на специалисти за професии, свързани с бъдещето на технологиите, медиите и тяхната роля в публичните комуникации. В докторантските и студентските секции с общо 44 участници ще се включат и техни преподаватели и научни ръководители. По време на конференцията ще се проведе кръглата маса „Интердисциплинарна хуманитаристика“, чиято цел е да се даде по-широка публичност на въпроси,  свързани с хуманитаристиката и нейните интердисциплинарни  проекции в обществения живот, в образованието и в съвременните изследвания чрез засилване на интеграцията между различните научни области. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM ", "date": "2017.06.07", "title": " 125 преподаватели и учени дебатират на международен форум във ВТУ"}
{"url": "https://trud.bg/%d0%ba%d0%b8%d0%bb%d0%be%d0%bc%d0%b5%d1%82%d1%80%d0%b8%d1%87%d0%bd%d0%b0-%d0%be%d0%bf%d0%b0%d1%88%d0%ba%d0%b0-%d0%be%d1%82-%d1%82%d0%b8%d1%80%d0%be%d0%b2%d0%b5-%d0%bd%d0%b0-%d0%b3%d0%ba%d0%bf%d0%bf/", "text": "На българо-гръцката граница отново има опашка и проблеми, този път обаче вината не е у нашите власти, а в гръцките. Митничарите на ГКПП-Промахон  работят само на едно трасе и това стана причина миналата вечер да се образува колона от 15 километра тирове в гръцка страна.„Имаме уверението, че до няколко дни съседите ще приключат с ремонта на трасетата и ще пуснат още две ленти за камиони. Ще проявим разбиране и търпение“, заяви  Александър Стамболийски, заместник-председател на Съюза на българските транспортни работници, който оглави протеста на превозвачите на Кулата преди седмица.Той каза,че  обещанията, които българските власти дадоха миналата седмица на протестиращите превозвачи, се спазват. Дори нашите митничари станали доста любезни и старателни. Очаква се гърците да приключат с ремонта на трасетата до 12 юни, както бяха обещали.", "date": "2017.06.07", "title": " Километрична опашка от тирове на ГКПП-Промахон заради ремонт на трасета"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%b4%d0%b8%d0%bb%d1%8a%d1%80-%d0%b4%d0%b0-%d0%bf%d1%80%d0%be%d0%b4%d0%b0%d0%b2%d0%b0-%d0%b4%d1%80%d0%be%d0%b3%d0%b0-%d0%bd%d0%b0-%d0%b4%d0%b5%d1%82%d0%b5/", "text": "27-годишен варненец е задържан за 72 ч с прокурорско разпореждане по обвинение в притежание и разпространение на наркотици, съобщиха от пресцентъра на Апелативната прокуратура.Дилърът бил спипан от полицаи в понеделник, след като продал дози на двама клиенти, единият от които бил непълнолетен. При обиск в жилището на мъжа с инициали М.Т. били открити и иззети 74 г марихуана и 3,12 г амфетамини, както и две електронни везни.От прокуратурата обявиха, че ще поискат от окръжния съд да наложи постоянен арест на дилъра. Той вече е осъждан за кражба, но е бил реабилитиран.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM ", "date": "2017.06.07", "title": " Спипаха дилър да продава дрога на дете"}
{"url": "https://trud.bg/1068-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d1%83%d1%81%d1%82%d0%b0%d0%bd%d0%be%d0%b2%d0%b8%d1%85%d0%b0-%d0%bf%d1%80%d0%b8-%d0%b0%d0%ba%d1%86%d0%b8%d1%8f-%d0%bf%d0%be%d0%bb%d0%b8/", "text": "Специализирана полицейска операция за противодействие на нарушенията по Закона за движение по пътищата се проведе в периода 2-5 юни на територията на Областната дирекция на МВР – Велико Търново.Установени са 1068 нарушения, от които 715 за скорост и 37 допуснати от пешеходци. Съставени са 135 Заповеди за принудително административни мерки, от тях около 130 за неплатени глоби, на чиито водачи на място са отнети свидетелствата за управление на автомобили.В момента тече специализирана полицейска операция по линия на TISPOL, насочена към водачи, управляващи автомобили под въздействието на алкохол и наркотични вещества. Акцията се провежда в периода 5-11 юни.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " 1068 нарушения установиха при акция полицаи в Търново"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%be-%d0%bf/", "text": "42-годишен криминално проявен е обвинен в нанасяне на телесна повреда на 17-годишно момиче. Разпрата е станала на 27 октомври миналата година в училище във Велико Търново.Е. А. е влязъл в сградата на учебното заведение и се нахвърлили с юмруци и ритници върху младежа. По случая е започнато досъдебно производство за хулиганство. След доклад на материалите в прокуратурата Е. А. е привлечен, като обвиняем, наложена му е мярка за неотклонение «подписка».АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Повдигнаха обвинение на криминално проявен нахлул в училище и ударил ученик"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d1%81-%d0%b3%d0%be%d1%82%d0%be%d0%b2%d0%bd%d0%be%d1%81%d1%82-%d0%b4%d0%b0-%d0%be%d0%b1%d1%83%d1%87%d0%b8-%d0%b8-%d0%b2%d0%bd%d0%b5%d0%b4%d1%80/", "text": "Дилърите не само обикалят около училищата, те вече са вътре в тях. Това предупреди при откриването на XI Национална конференция за превенция на наркоманията във Велико Търново зам.-министърът на здравеопазването Светлана Йорданова.„Освен с употребата, ние трябва да се борим и с разпространението на дрогата на ниво училище. Вече не може да кажем, че дилърите обикалят около училищата, защото много често те са вътре в училищата. Най-големият фактор, който съдейства на това развитие на нещата, са парите. Много е лесно едно дете на 12-13 години да бъде прелъстено с възможност да изкара 15-20 лева и ако то не получава необходимите любов и разбирателство в семейството, без да се замисли ще тръгне по този път”, каза зам.-министър Йорданова. Тя обяви, че общинските съвети по наркотични вещества съществуват повече от 10 години и за сега прави впечатление, че остават като „самотни воини” в битката с дрогата.„Очакваме тази битка да бъде на различни нива – от страна на училище, семейство и т.н. Учителите също трябва да са готови да поемат част от тази превенция, защото нашите експерти, които са около 175 човека в цялата страна, няма как да стигнат до всяко едно дете. Ние имаме готовност да обучим експерти, които да бъдат във всяко едно училище. Това е и една от посоките, които ще поеме тази промяна по отношение на превенцията на наркотични вещества. Имаме ясна цел и визия какво и как ще постигнем, но ни трябва сериозна обществена подкрепа”, заяви зам.-министър Йорданова.Тя допълни, че има редица мерки, които се обсъждат в управлението още от миналата година. Сред тях са координиране усилията на всички институции, защото до сега различни министерства самосиндикално извършват определени дейност.„В Националната стратегия за борба с наркотиците Министерство на образованието си партнира с Министерство на здравеопазването. Това е теренът, на който ние развиваме нашата дейност с помощта на специалисти. Ще получим и подкрепа от управляващата коалиция, така че през този мандат нещата могат да започнат да се реализират”, допълни Светлана Йорданова.Зам.-министърът на здравеопазването изтъкна, че едно дете на 12-13 години не може да бъде третирано като престъпник ако бъде заловено да разпространява или употребява наркотици.„Тук е ролята на Детските педагогически стаи, на цялото общество. Нека учителите и родителите бъдат по-активни. От личната си практика знам, че когато едно дете има проблем с употреба или разпространение на наркотици, родителите разбират последни. Всеки родител трябва да знае, че той е отговорен за това до колко е информирано детето му по темата за наркотиците. Държавата и институциите няма как да изземат тази функция. Когато проблемът е вече на лице, нашите специалисти са на разположение. Те ще могат да помогнат с конкретни стъпки и препоръки”, обясни зам.-министър Йорданова.Тя припомни, че проблемът, от няколко години насам, не е само в употребата на наркотици, а в това, че непълнолетни лица, ученици с желание стават пласьори. За първи път от години в управленската програма е залегнал проблемът за превенция на наркотични вещества.", "date": "2017.06.07", "title": " Държавата с готовност да обучи и внедри експерти по наркотиците във всяко училище"}
{"url": "https://trud.bg/%d0%b0%d0%bf%d0%b0%d1%88%d0%b8-%d0%be%d1%82%d0%bc%d1%8a%d0%ba%d0%bd%d0%b0%d1%85%d0%b0-%d0%bf%d1%80%d0%b5%d0%b7-%d1%82%d0%b5%d1%80%d0%b0%d1%81%d0%b0-%d0%bf%d0%b5%d1%80%d0%b0%d0%bb%d0%bd%d1%8f-%d1%81/", "text": "Взломна кражба на пералня, сушилня и термо панел от жилище в село Стамболово, разследват служители на полицейското управление в Павликени.Престъплението е извършено в периода 26 май – 6 юни, чрез взломяване на врата на тераса. На местопроизшествието е извършен оглед. По случая е започнато досъдебно производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Апаши отмъкнаха през тераса пералня, сушилня и термо панел"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f%d1%82%d0%b0-%d1%87%d0%b5-%d1%80%d1%83%d1%81%d0%ba%d0%b8/", "text": "Москва отхвърли обвиненията, че руски хакери са допринесли за дипломатическата криза в Персийския залив, като са проникнали в системата на държавната информационна агенция на Катар и са разпространили фалшиви новини, предава AFP.„Каквото и да се случи, това са хакери. Това е постоянно твърдение и както винаги има нулеви доказателства за него, и заключения, направени преди инцидентът да бъде дори разследван“, заяви Андрей Крутских – специален представител на руския президент по въпросите на международното сътрудничество в сферата на гарантирането на информационната сигурност.По-рано телевизионният канал CNN разпространи информация, съгласно която  и са подали фалшив доклад, който е допринесъл за кризата сред най-близките съюзници в Персийския залив. Федералното бюро за разследване (ФБР) неотдавна е изпратило екип от следователи в Доха, за да помогнат на правителството на Катар да разследва предполагаемия инцидент с хакери, твърдят катарски и американски официални лица.Разузнавателните данни, събрани от американските служби за сигурност, са показвали, че руските хакери стоят зад намесата, съобщена от правителството на Катар преди две седмици, твърдят източници от САЩ.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Москва отхвърли обвиненията, че руски хакери са допринесли за дипломатическата криза в Персийския залив"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d1%80%d1%83%d1%81%d0%b5-%d0%b8%d0%b7%d0%b4%d0%b8%d1%80%d0%b2%d0%b0-%d1%82%d1%80%d0%b8-%d1%81%d0%b5%d1%81%d1%82%d1%80%d0%b8/", "text": "Русенската полиция издирва три сестри, съобщиха от Областната дирекция на МВР.В Районно управление „Полиция” – Две могили са постъпили заявления от мъж от село Иваново, относно издирване на внучките му: Глория, Силвия и Станка, които са живеели в дома му. По негови данни трите са напуснали жилището си на 29 май около 23:30 часа и оттогава са в неизвестност. Полицията е предприела и реализира всички необходими действия и издирвателни мероприятия за установяване на местонахождението им. Близките на непълнолетните момичета са пожелали да се потърси и съдействието на средствата за масово осведомяване. От полицията предоставят следната информация за лицата: Глория Иванова Станкова на 17 години. Тя е на видима възраст между 16 и 17 г. Висока е около 165 см; с нормално телосложение; коса – права, черна; очи – кафяви. Облечена е била със сини дънки и жълто яке.Силвия Иванова Станкова на 15 години. Тя е на видима възраст между 15 и 16 г. Висока е около 155-160 см; със слабо телосложение; коса – черна; очи – кафяви. Облечена е била с черно кожено яке, сини дънки и черни платнени обувки.Станка Иванова Станкова на 16 години. Тя е на видима възраст между 16 и 17 г. Висока е около 150 см; със слабо телосложение; коса – черна; очи – кафяви.Гражданите, които разполагат с информация за момичетата и тяхното местонахождение, могат да помогнат като подадат информация в полицията на телефони: • (082) 882 488, РУ – Две могили; • (082) 882 316 / (082) 882 319, „Издирване“ в ОДМВР – Русе; • тел. 112 или в най-близкото районно управление на МВР.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Полицията в Русе издирва три сестри\t\t\t"}
{"url": "https://trud.bg/%d0%bc%d0%b0%d0%bb%d1%87%d1%83%d0%b3%d0%b0%d0%bd%d0%b8-%d1%82%d1%8a%d1%80%d1%81%d1%8f%d1%82-%d1%81%d1%8a%d0%ba%d1%80%d0%be%d0%b2%d0%b8%d1%89%d0%b0-%d0%b2-%d0%b1%d0%b0%d0%bb%d0%ba%d0%b0%d0%bd%d0%b0/", "text": "Ученици от Чипровци се превърнаха в търсачи на съкровища в Северозападния Балкан. Заедно с преподавателите си децата издирват ценностите на родния си край и и се обучават да ги пазят и предават и на други поколения.„В проекта „Пазители на съкровища” са се включили 15 ученици от училище „Петър Парчевич” в Чипровци. В продължение на 20 дни малчуганите ще обхождат килимарското градче и планината край него и ще се запознават с традициите, културните, исторически и природни забележителности в района. Още в първите дни на приключението си, напътствани с тайно писмо от „Духа на Чипровци”, хлапетата откриха най-големите съкровища на родния си край – природата, хората и историята.През следващите дни малките издирвачи ще обходят хайдушките пътеки, пещерите, водопадите и върховете в Балкана. Те ще направят и карта на чипровските съкровища, която ще бъде част от изготвена от тях игра за опознаване и опазване богатствата на региона. Горските приключения са част от проект „Образование чрез зелено училище”, в което ще се включат и ученици от област Долж в Румъния.„Децата са много радостни и развълнувани от досега с природата и историята. Надяваме се, че така те ще опознаят и заобичат повече и родния си край и България!, сподели организаторът на проекта Йорданка Ангелова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM ", "date": "2017.06.07", "title": " Малчугани търсят съкровища в Балкана"}
{"url": "https://trud.bg/%d0%b1%d0%bb%d0%b8%d0%b7%d0%be-9-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d1%81%d0%b0-%d1%83%d0%bf%d0%be%d1%82%d1%80%d0%b5%d0%b1%d1%8f%d0%b2%d0%b0%d0%bb%d0%b8-%d0%bd%d0%b0/", "text": "Новите наркотици в България най-често са синтетични канабоиди. Почти 90% от новата дрога на пазара е такава. В Европа са хит фентанилите, които са близки до морфина, но те още не се срещат на българския пазар. Най-често синтетичната дрога у нас идва от азиатските държави.Това заяви в сряда във Велико Търново д-р Александър Панайотов, ст.експерт в Национален фокусен център за наркотици и наркомания. „Ако приемем, че една четвърт  от населението в Европа употребява наркотични вещества, то у нас около 8-9% българи са употребявали някога някаква дрога“, обяви по време на XI Национална конференция за превенция на наркоманията във Велико Търнов д-р Александър Панайотов. По думите му употребата на наркотици започва на възраст между 12 и 15 години, а най-често посягащите към опиатите са във възраст между 20 и 39 години.„Има Национална стратегия за превенция на наркотиците. В нея са заложени редица дейности и това, което трябва  да се промени е след всяко изпълнение на стратегия да се направи оценка, тъй като след това ще знаем в следващата стратегия какво точно трябва да направим, за да се борим с този проблем”, каза д-р Панайотов. Той допълни, че Националният фокусен център се занимава главно с информационна дейност. Експертът отбеляза, че България е около средното ниво в Европа по употреба на наркотици, като има малко увеличение по отношение на употреба на стимуланти– амфетамини, екстази и кокаин, главно сред младите хора. Д-р Панайотов информира, че в Метадоновите програми се лекуват около 4500 души годишно като има намаление в броя им през последните години. По думите му се отбелязва повишение на заетостта в тях, тоест около 80% от местата в програмите са заети. „По данни на Националния статистически институт за 2015 година са починали 17 души след употреба на наркотици. Това като коефициент е 3,6 на 1 000 000 души на възраст от 15 до 64 години”, каза д-р Панайотов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Близо 9% от българите са употребявали наркотици"}
{"url": "https://trud.bg/%d1%81%d0%be%d1%82%d0%b8%d1%80-%d1%86%d0%b0%d1%86%d0%b0%d1%80%d0%be%d0%b2-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bf%d0%be%d0%ba%d0%b0%d0%b7%d0%b0-%d0%b4%d0%b5%d1%82/", "text": "Президентът показа детайлно познание на проблемите в съдебните системи. Това каза главният прокурор Сотир Цацаров след срещата си с държавния глава Румен РадевВ президентската институция се води съвсем нормален и професионален разговор за това, което всеки нарича съдебна реформа, каза още Цацаров.„Свидетел съм на едно изключително добро и детайлно познаване на съдебната система и на всички елементи, органи в нея от страна на президента. Той потвърди това, което е общо разбиране – проблемът или начинът за решаване на проблемите в съдебната реформа трябва да бъде комплексен, а именно не може да се ограничи само с обявяването само на една или друга институции за виновна за всички проблеми в съдебната система. Следва да бъдат решавани всички проблеми на всички институции и да се търси най-доброто за българските граждани. Възприемам го напълно“, заяви Цацаров.„Не мисля, че в президентската институции трябва да се търсят вини. В същото време не мисля, че аз имам право в президентската институция и пред държавния глава да разговарям за вина, била тя за вина на институция или на конкретно лице. Най-малко уважението и към президентската институция, а и към съдебната власт не позволява в тази сграда да бъдат решавани институционални противоречия, а не дай Боже и лични“, допълни главният прокурор.", "date": "2017.06.07", "title": " Сотир Цацаров: Президентът показа детайлно познание на проблемите в съдебните системи"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%bd%d0%b0-%d1%81%d0%b3%d0%be%d1%80%d0%b5%d1%89%d0%b5%d0%bd-%d0%b8%d0%b7%d0%bf%d0%b8%d1%82-%d0%bf%d1%80%d0%b5%d0%b4/", "text": "Мария Габриел, която е кандидатът за следващ  български еврокомисар  ще положи изпит пред комисиите на Европейския парламент на 20 юни, прогнозира  днес изданието „Политико“, като се позовава на пет свои източника.Изданието допуска, че изпитът ще бъде „сгорещен“ заради публикациите в български сайтове, в които се твърди, че Габриел през 2013 г. е наела жилище в София под пазарните цени. Отбелязва се, че окончателната дата за изпита предстои да бъде определена на председателски съвет утре.Габриел е предложена за поста на еврокомисар по въпросите на цифровизацията. Ако бъде утвърдена от евродепутатите, назначението ѝследва да бъде съгласувано със Съвета на ЕС.", "date": "2017.06.07", "title": " Мария Габриел на „сгорещен“ изпит пред комисиите на ЕП на 20 юни"}
{"url": "https://trud.bg/%d1%80%d0%b5%d0%ba%d0%be%d1%80%d0%b4%d1%8c%d0%be%d1%80-%d0%b2%d1%8a%d0%b2-%d0%b2%d0%b8%d1%81%d1%88%d0%b0%d1%82%d0%b0-%d0%bb%d0%b8%d0%b3%d0%b0-%d0%b2-%d1%82%d0%b8%d0%bc%d0%b0-%d0%bd%d0%b0-%d0%b1%d0%b5/", "text": "Рекордьор във Висшата лига е най-новата звезда в отбора на Димитър Бербатов за шоу мача срещу Луиш Фиго следващата сряда. Бившият вратар на „Ливърпул“ Дейвид Джеймс има впечатляващите 572 двубоя в елитната английска дивизия. До декември 2015 година стражът държеше и рекорда за най-много мачове без допуснат гол – 169. Задмина го легендарният чешки вратар Петер Чех.Джеймс има 53 двубоя в националния отбор на Англия, за който игра в продължение на 13 години. Вратарят започна кариерата си в „Уотфорд“, откъдето премина в „Ливърпул“.На „Анфийлд „Джеймс триумфира с купата на лигата. След седем сезона в славния гранд стражът продължи кариерата си в „Астън Вила“, „Уест Хем“ и накрая в „Манчестър Сити“. Най.ценният му трофей е като футболист на „Портсмут“ – най-старото футболно отличие в света Купата на Англия през 2008-а. След два сезона Джеймс стана и най-възрастният играч на финала на този турнир. Отново пази вратата на „Портсмут“ на 39 години, но този път отборът му бе победен от „Челси“.През 2012-а Джеймс получи Орден на Британската империя за заслуги към футбола. След това работи като телевизионен коментатор.", "date": "2017.06.07", "title": " Рекордьор във Висшата лига в тима на Бербатов"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%b9%d0%be%d0%bd%d1%87%d0%b5%d0%b2%d0%b0-%d0%b4%d0%bd%d0%b5%d1%81-%d0%b5-%d0%b5%d0%b4%d0%b8%d0%bd-%d0%bf%d0%be%d0%b7%d0%be%d1%80%d0%b5%d0%bd-%d0%b4%d0%b5%d0%bd-%d0%b7/", "text": "„Днес е един позорен ден за българската демокрация. Управляващото мнозинство в парламента отхвърли българския закон за жестомомичен език“. Това заяви народният представител от „БСП за България“ Елена Йончева пред журналисти в парламента. Тя обясни, че предлаганият законопроект регулира използването и изучаване на този език, както и обучението на учители, на преводачи и студенти. „Бяха орязани правата на между 150 и 180 хил. души“, подчерта Елена Йончева„Освен лош ден за българската демокрация, това е още по-лош ден за хората с увреден слух, защото остават изолирани и отново не е признат езикът им“, допълни народният представител от левицата Георги Гьоков. Той подчерта, че ние сме една от едва двете страни в ЕС, в които жестомимичният език не е признат нито на конституционно, нито на законово ниво. Другата държава е Люксембург. Гьоков обърна внимание на изказването на представител на ГЕРБ, който е заявил, че: „искаме да създадем единен жестомимичен език“. „От ГЕРБ започнаха да се изживяват като създатели. Жестомимичен език е имало преди ГЕРБ, ще го има и далеч след тях“, подчерта народният представител. Според него не е необходимо, когато идеята е добра, да бъде отхвърлена със смешни аргументи, само защото е на някой друг или политически опонент.Председателят на Съюза на глухите в България Николай Нинов благодари на народните представители от „БСП за България“, които са внесли законопроекта, както и за положените усилия да станат обществено достояние проблемите и необходимостта за официално признаване на жестомимичния език. „Изразявам огорчението си от това, че не се даде възможност проектозаконът да бъде обсъден на следващо ниво. Това е пропусната възможност и отлагане във времето и това много ме притеснява“, каза още той. По неговите думи хората с увреден слух ще продължат да бъдат изолирани. „Правата, гласувани в Конвенцията на ООН за правата на хората с увреждания, все още няма да могат да се приложат в България“, допълни Нинов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM  ", "date": "2017.06.07", "title": " Елена Йончева: Днес е един позорен ден за българската демокрация"}
{"url": "https://trud.bg/%d1%82%d0%be%d0%b2%d0%b0-%d0%b5-%d0%b2%d1%8a%d0%b7%d0%bf%d0%b8%d1%82%d0%b0%d0%bd%d0%b8%d1%8f%d1%82-%d1%88%d0%b2%d0%b5%d0%b4-%d0%ba%d0%be%d0%b9%d1%82%d0%be-%d0%b8%d0%b7%d1%80%d0%b8%d1%82%d0%b0/", "text": "Ралф Георг Сундбери е шведът, който изрита в главата камериерка в хотел в Слънчев бряг. Името, както и снимка, бяха разпространени от фейсбук групата „Национален Протест срещу безобразията в България“.53-годишният швед в момента е в ареста.", "date": "2017.06.07", "title": " Това е „възпитаният“ швед, който изрита в главата камериерка в Слънчев бряг (ВИДЕО)"}
{"url": "https://trud.bg/%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0-%d1%81%d0%b5-%d0%b5%d0%ba%d1%81%d0%bf%d0%bb%d0%be%d0%b0%d1%82%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d0%b6%d0%b5%d0%bd%d0%b8-%d0%b7/", "text": "Драстично са се увеличили случаите на експлоатация на жени за фалшиви бракове, които да гарантират легалния престой на граждани на трети страни на територията на ЕС. Имаме няколко случаи на български граждани, които са сключили множество бракове в различни страни-членки на ЕС. Това явление е широко разпорстранено в Западна Европа. В Ирландия има около 200-300 случаи годишно.Това съобщи във вторник във Велико Търново Радослав Стаменков, който е ръководител на мисията на Международната организация по миграция (МОМ).Ведомството работи в сферата на противодействието на трафика на хората от 1999 година. От тогава до сега са подпомогнати над 1000 жертви на трафик на хора. Тенденциите от последните години е, че броят на хората, които са жертви на сексуална или трудова експлоатация се увеличава. През 2016 година има около 90 жертви, които са подпомогнати от нашата организация. През 2015 година бяха 35, а от 2007 до 2012 година се движиха средно около 10 и 20 жертви на година, тоест забелязва се стабилно покачване.„Друга интересна тенденция е увеличения брой на мъже, жертви на трафик на хора с цел трудова експлоатация. Има и увеличен брой на възрастни хора, изкарвани в чужбина с цел просия.  Обикновено това са хора с ментални проблеми, алкохолна зависимост. Те биват експлоатирани главно в скандинавските страни“, обяви Радослав Стаменков по време на Обучителен семинар за пресичане на трафик на хора, организиран в старата столица от Международна служба по миграция. Експертът уточни, че болщинството от жертвите са с ромски произход, с много психологически и зравословни проблеми.„България, заедно с Румъния, все още е в челните позиции на страни на произход, но с промяната на миграционната обстановка, както в ЕС, така и на територията на страната, и увеличените потоци, които преминават през България като транзитна държава. Затова и започваме да помагаме и на хора, жертви на трафик, които са граждани на трети страни, но се намират на територията на България“, каза още Радослав Стаменков.Всички случаи, които достигат до МОМ са изключително тежки и касаят много тежки човешки трагедии. „Имахме казус с четирима възрастни мъже, над 70 години, с много здравословни проблеми – тежка форма на диабет и алкохолна зависимост, един от тях сляп, които месеци са изкарали с просия в Швеция. Тяхното завръщане и реинтеграция в страната беше изключително тежко“, сподели Стаменков.Той информира, че случаите с непридружени български деца, след 2004 година, рязко са намалели. Като абсолютно число се движат около 20-30 случая годишни, в сравнение с 80-100 преди десетина години.„За съжаление броят на непридружени деца, граждани на чужденци, се покачва. Миналата година в страната имаше между 2000 и 3000 деца-мигранти. Те са изключително мобилни. Използват България като транзитна страна, пребивават на територията на страната изключително малко време и продължават своят път. Това е много уязвима група. В много случаи става обект на сексуална експлоатация. В повечето случаи се касае за взимане на пари на заем за да заминат в Западна Европа да спасят семействата си, след което за да заплатят това пътуване, те трябва да „изработят” своя дълг към лихварите. Това е сравнително нов феномен за България, тъй като все още сме транзитна страна“, изтъкна Радослав Стаменков.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Увеличава се експлоатацията на жени за фалшиви бракове"}
{"url": "https://trud.bg/%d0%b7%d0%b0%d1%81%d0%b8%d0%bb%d0%b5%d0%bd%d0%be-%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%be-%d0%bf%d1%80%d0%b8%d1%81%d1%8a%d1%81%d1%82%d0%b2%d0%b8%d0%b5-%d0%bd%d0%b0-%d0%bb%d0%b5/", "text": "Засилено полицейско присъствие ще има на Летище Бургас, както и по курортите. Мярката е предприета във връзка с по- високия трафик който се очаква. Това съобщи заместник министърът на МВР Красимир Ципов.Той бе в Бургас на  съвместен семинар, в който участват служители на звеното „Противодействие на бомбения тероризъм“ на СОБТ и на Министерството на транспорта, информационните технологии и съобщенията, работещи по направление „Сигурност“. Семинарът се проведе на летището край Бургас. Предприети са всички мерки от страна на ОД на МВР Бургас, но е важно и гражданите да бъдат бдителни, коментира още Красимир Ципов. Той обясни, че командирът на спецотряда за борба с тероризма ще направи презентация за реакция при откриване на импровизирани взривни устройства. Летище Бургас има една от най модерните системи у нас за пръстови отпечатъци, стана ясно по време на семинара. В момента се провеждат процедури за закупуване на ново техническо оборудване, което ще се използва и за антитероризъм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Летището ще е пълно с полицаи"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%89%d0%b5-%d0%b1%d1%8a%d0%b4%d0%b5-%d0%b0%d0%ba%d1%82%d1%83%d0%b0%d0%bb%d0%b8%d0%b7%d0%b8/", "text": "Работим по актуализирането на Стратегията за устойчиво развитие на туризма и към нея ще бъде разработен конкретен план за действие. Това заяви министърът на туризма Николина Ангелкова при откриването на четвъртия конгрес на Националния борд по туризъм.Туризмът е хоризонтална политика и за да имаме отлични резултати, е нужна екипна работа с всички заинтересовани страни. Ние ще продължим активното си партньорство както с всички ангажирани институции и организации, така най-вече и с представителите на туристическия бранш, защото само с общи усилия можем да постигнем устойчиви резултати, подчерта министърът. Тя даде примери с рекордната 2016-а за растеж в туристическата индустрия, който трябва да се поддържа всяка година.Министър Ангелкова обърна внимание върху важността на промените в Закона за устройството на Черноморското крайбрежие и предстоящите промени за групиране на плажовете според тяхната функционалност. За нас е важно това, което ни е дала природата, да го използваме по най-добрия начин, каза тя. Вече сме в активния летния сезон и ви уверявам, че Министерството на туризма стриктно ще следи дали всеки спазва законите. Ще има мобилни групи, които вече са на Черноморието. Те ще реагират на постъпили сигнали и ще правят постоянни инспекции как се стопанисват обектите. Създадено е звено, което да следи състоянието на черноморската вода съвместно с компетентните институции. Това е от решаващо значение за гарантиране качеството на продукта и сигурността на туристите, акцентира министърът.Тя увери също, че ще продължи съвместната работа с НАП, МВР, прокуратурата дали се спазват стриктно законите. Паралелно туристическата администрация полага постоянни усилия за намаляване на административната тежест за бизнеса и сивия сектор. Ще подкрепяме всяко начинание, което е от полза на българския туризъм, увери Ангелкова и допълни, че се обмисля премахване на прекатегоризацията на местата за настаняване и заведенията за хранене. Част от документите, които се изискват от фирмите, ще бъдат набавяни по служебен път от екипа на министерството. Ще се създаде и туристически инспекторат като звено към министерството, който ще извършва контролните функции, произтичащи от Закона за туризма. Чрез него ще се прави стриктен контрол дали се спазват всички изисквания, което също ще повиши качеството на услугите.Работи се и по създаването на звено за премахване на звезди на туристически обекти, които не покриват нормативите. С обмисляното премахване на прекатегоризацията ще има ясни правила кога ще се отнемат звездите. Очаква се звеното да заработи, когато промените в Закона за туризма влязат в сила, стана ясно от думите на министъра.Министърът съобщи още, че скоро ще приключи процедурата по създаването на два нови съвета, които да подпомагат туристическата администрация. Съветът по законодателството в сектора ще обсъжда всички законови и подзаконови нормативни документи, за да се намерят най-добрите решения за намаляване на административната тежест на бизнеса, както и за оптималното функциониране на сектора. Ще има и Съвет по маркетинг и реклама, който да предлага и обсъжда дейностите по Програмата за национална туристическа реклама. Съставът и на двата съвета включва експерти от научните и образователните среди и представители на туристическия бранш.Министерството подготвя и формирането на Съвет по комуникациите към институцията, който ще разработи нови инициативи за атрактивното представяне на България като целогодишна туристическа дестинация По отношение недостига на добре подготвени кадри в сектора министър Ангелкова изтъкна, че е много важно да се поддържа пряка връзка с гимназиите по туризъм. Предстои да се организира тематична среща с директорите на тези учебни заведения, както и да се съгласуват учебните им програми с конкретните нужди на бизнеса. В близко време министерството ще представи начален проект за изграждане на Центъра за квалификация към ведомството.Тази година Министерството на туризма ще преведе над 300 000 лв. на МВнР, за да наемем допълнително консули и лица, които да обработват визите за руски граждани, каза пред журналисти Ангелкова. „Това е само за територията на Руската федерация. Със сигурност ще успеем и тази година да издаваме визи в рамките на 24 часа. Това се ползва изключително добре и е много добър опит. Парите ще бъдат преведени от нас, за да засилим капацитета“, заяви Ангелкова.„Тази година се запазват тези облекчения, които реализирахме миналата след провеждане на междуправителствената комисия. Имаме доста добри отзиви от страна на всички руски туристи“, каза още Николина Ангелкова.", "date": "2017.06.07", "title": " Николина Ангелкова: Ще бъде актуализирана стратегията за устойчиво развитие на туризма"}
{"url": "https://trud.bg/%d0%b4%d0%b6%d0%be%d1%80%d0%b4%d0%b6-%d0%b8-%d0%b0%d0%bc%d0%b0%d0%bb-%d0%ba%d0%bb%d1%83%d0%bd%d0%b8-%d1%80%d0%be%d0%b4%d0%b8%d1%82%d0%b5%d0%bb%d0%b8-%d0%bd%d0%b0-%d0%b1%d0%bb%d0%b8%d0%b7%d0%bd%d0%b0/", "text": "Известният актьор Джордж Клуни и жена му Амал са станали родители на близнаци, момче и момиче, предава Си Ен Ен.“Тази сутрин Амал и Джордж посрещнаха Ела и Александър Клуни в живота си. Ела, Александър и Амал са щастливи и в добро здраве,“ коментира звездната двойка в изявление към Си Ен Ен.Близнаците са първите деца, които и двамата родители имат към този момент в живота си. Като семейство те са заедно две години и половина, като сключиха брак през 2014 г. във Венеция, Италия.Наскоро 56-годишният Клуни говори пред Си Ен Ен за това, че ще става баща за първи път.“Щастливи сме и очакваме с нетърпение момента. Ще бъде приключение, което от сега сме приели с отворени обятия,“ заяви той. ", "date": "2017.06.07", "title": " Джордж и Амал Клуни родители на близнаци"}
{"url": "https://trud.bg/%d0%b4%d0%b5%d1%86%d0%b0-%d1%81%d0%b5-%d0%b8%d0%b7%d1%8f%d0%b2%d0%b8%d1%85%d0%b0-%d0%ba%d0%b0%d1%82%d0%be-%d0%b8%d0%b7%d1%80%d1%8f%d0%b4%d0%bd%d0%b8-%d0%bf%d0%b5%d1%88%d0%b5%d1%85%d0%be%d0%b4%d1%86/", "text": "Деца от шуменската детска градина „Щурче“ знаят правилата за движение и демонстрираха пред публика какво са научили по време на открит урок в сряда. Малките момчета и момичета разполагат с модерна площадка с нова пътна маркировка, каквато липсва по улиците на много градове. На нея има светофари, пътни знаци, и под формата на игри децата са успяли да натрупат всички нужни знания за безопасно пресичане на регулирани и нерегулирани кръстовища. По време на урока там паркира и истинска патрулка за радост на децата. В присъствието на полицай от „Пътна полиция“-Шумен хлапаците пресъздадоха реални ситуации на пътя, по време на които доказаха, че вече разпознават сигналите на светофара и осъзнават опасностите, които могат да ги сполетят. Обучението по безопасност на движението е приоритет в стратегията на ДГ“Щурче“. Във вързрастта до 6 г. децата рядко се движат самостоятелно и целта на обучението е да се ангажира и интереса на възрастните. Традиционната акция „Ваканция! Да пазим живота на децата на пътя!“ започна в Шумен. На територията на областната дирекция през месеците юни, юли и август са предвидени полицейски операции, насочени към недопускане на произшествия с деца, съобщават от полицията. От началото на годината в Шуменско са регистрирани три пътни инцидента с участие на деца. За щастие в нито едно от тях няма тежко пострадал.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Деца се изявиха като изрядни пешеходци"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%bd%d0%b8%d1%8f%d1%82-%d0%b3%d0%bb%d0%b0%d0%b2%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%b3%d0%bb%d0%b0%d0%b2%d0%bd%d0%b8%d1%8f-%d0%bf/", "text": "Държавният глава Румен Радев разговаря днес на „Дондуков“ 2 с главния прокурор Сотир Цацаров, съобщиха от прессекретариата на президентството.Подобряването на механизмите за взаимодействие между институциите, ангажирани в борбата с корупцията и организираната престъпност, бяха водещи акценти по време на срещата.Президентът Радев потвърди готовността си да проведе работни срещи с всички представители на съдебната и изпълнителната власт по въпросите, свързани с реформата в правосъдието.", "date": "2017.06.07", "title": " Държавният глава се срещна с главния прокурор Сотир Цацаров"}
{"url": "https://trud.bg/%d1%80%d0%be%d1%82%d0%b0%d1%80%d0%b8-%d0%ba%d0%bb%d1%83%d0%b1-%d0%be%d1%82%d0%bb%d0%b8%d1%87%d0%b8-%d0%bc%d0%bb%d0%b0%d0%b4%d0%b8-%d1%82%d0%b0%d0%bb%d0%b0%d0%bd%d1%82%d0%b8-%d0%be%d1%82/", "text": "За поредна година „Ротари клуб – Горна Оряховица – Лясковец” отличи млади таланти от двете общини. Домакин на традиционното връчване на стипендиите на отличили се през учебната година в областта на изкуството и литературата деца, бе Художествена галерия „Недялко Каранешев”. За първи път „Ротари” номинира цели творчески колективи, а не индивидуални постижения. Отличени бяха четири танцови школи и два литературни клуба. „Всеки труд се възнаграждава, обърна се към младите хора президентът на „Ротари клуб Горна Оряховица – Лясковец” Камен Коцев. Така той припомни защо се дават тези награди. „Изкуството ви прави свободни, а словото ни отличава от всички други същества на тази Земя. Четенето може да промени света и затова съм щастлив, че даваме награда и на литуратурни клубове. Благодаря ви за усилията и труда, който полагате”, каза още Камен Коцев. Талантите на двете общини бяха поздравени и от кмета на Лясковец д-р Ивелина Гецова и заместник-кмета на Горна Оряховица Йорданка Кушева. „Благодаря на „Ротари”, че продължава тази инициатива. Тя е уважение към вас и това, което правите. Талантът е дар, но без труд той ще остане само даденост. Дерзайте, вървете напред по пътя, който сте си избрали, а ние винаги ще ви подкрепяме”, обърна се към децата д-р Ивелина Гецова, която е и една от първите жени, приети в обществото на „Ротари”. „Връчването на тези награди винаги са били едни от най-вълнуващите срещи през годината. Този път е особено заради прекрасната идея да се отличат колективи. Работата в екип – това е обединение, осмисляне на собствената свобода през призмата на общите цели. Поощряването на екипността е в полза на цялото ни общество”, заяви заместник-кметът Йорданка Кушева. За отличните си постижения през учебната 2016/2017 г., тази година „Ротари клуб” отличи Детска фолклорна студия „Раховче, Танцова школа „Ритъм” – Лясковец, Балетна школа „Грация”, Балет „Калина, Литературен клуб на четящите и творящите към СУ „Георги Измирлиев” и Литературен клуб „Калиопа” към СУ „Вичо Грънчаров”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM ", "date": "2017.06.07", "title": " Ротари клуб” отличи млади таланти от Горна Оряховица и Лясковец"}
{"url": "https://trud.bg/8-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%b8%d0%b7%d0%b2%d1%8a%d1%80%d1%88%d0%b8%d0%bb/", "text": "Присъда от осем години лишаване от свобода за рецидивист, извършил пореден грабеж постигна Окръжна прокуратура – Ловеч. Делото се разгледа по реда на съкратеното производство, при което подсъдимият се призна за виновен и прие за верни фактите изложени в обвинителния акт. Съдът е уважил и граждански иск в размер на 550 лв.Боян Н. е многократно осъждан и поради наркотична зависимост бил включен в програма за лечение на зависимостта по т.н метадонова програма. На 1 декември миналата година заедно с негов приятел  пристигнали в Ловеч, за  да получи дозите по програмата, а приятелят му  да се запише в нея. След като  си взел  лекарството, двамата отишли до  къща, в която смятали, че има  антични вещи ”мечове и саби”. Обвиняемият блъснал входната вратата на къщата и влязъл вътре. В една от стаите намерил  пари. По това време собственичката на  къщата се прибрала от работа, видяла, че  свети и че вратата е открехната,  влязла вътре и заварила в стаята непознат мъж, който държал в ръцете си фотоапарат и стар телефон.  Жената се развикала, тогава Боян Н. хвърлил фотоапарата и телефона, замахнал да я удари, но не успял,  блъснал я върху масата и избягал с откраднатите пари.Присъдата подлежи на обжалване пред Апелативен съд – Велико Търново.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM ", "date": "2017.06.07", "title": " 8 години затвор за рецидивист, извършил грабеж"}
{"url": "https://trud.bg/%d0%b8%d0%b7%d0%bf%d1%80%d0%b0%d0%b2%d1%8f%d1%82-%d0%bd%d0%b0-%d1%81%d1%8a%d0%b4-%d0%bc%d0%bb%d0%b0%d0%b4%d0%b5%d0%b6-%d0%bc%d0%b0%d0%bc%d0%b8%d0%bb-%d1%81-%d0%bb%d0%be%d1%82%d0%b0%d1%80%d0%b8%d0%b9/", "text": "Районната прокуратура в Горна Оряховица внесе в съда обвинителен акт срещу 19-годишен мъж за измама с подправени  лотарийни билети. Обвинението срещу Даниел С. е за това, че в периода от 9 юни до 7 октомври миналата година в Лясковец и в горнооряховското село Първомайци, заблудил трима продавачи, че е закупил печеливши  билети от моментна лотарийна игра  „Национална лотария“, разновидност  „Златните пирамиди 3”  с печалба в размер на по 50 лева и на 100 лева, които трябва да му изплатят. Така им причинил имотна вреда общо в размер на 200 лева. Повдигнато му е обвинение и за това, че по същото време, действайки при условията на продължавано престъпление, съзнателно се ползвал от подправени официални удостовертелни знаци –  три броя билети от моментна лотарийна игра  „Национална лотария“. Обвиняемият имал нужда от парични средства и решил да мами работещите в търговски обекти, че е закупил печеливши лотарийни билети, посредством представянето на преправени такива, в резултат на което да получи съответната печалба. Той влизал в магазин, купувал лотариен билет, след което излизал и не след дълго се връщал, като носел със себе си преправен лотариен билет от същата игра. Фалшификацията се изразявала в механично поправяне на число, с което билетът ставал печеливш. Заблудени, продавачите му изплащали сумата. Предстои насрочване на делото за разглеждане от съда.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM ", "date": "2017.06.07", "title": " Изправят на съд младеж, мамил с лотарийни билети"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%b0-%d1%81-%d0%bc%d0%b5%d1%80%d0%ba%d0%b5%d0%bb-%d0%b2%d0%b8%d0%b4%d0%b5%d0%be/", "text": "Бойко Борисов се среща с канцлера Ангела Меркел в Берлин.Снощи българският премиер разговаря с германския президент Фран-Валтер Щайнмайер.Вчера Борисов посети Париж, където бе приет от френския президент Еманюел Макрон.Очаквайте подробности", "date": "2017.06.07", "title": " Борисов се среща с Меркел (ВИДЕО)"}
{"url": "https://trud.bg/%d0%bd%d0%b0%d0%bf-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d0%bd%d0%b0%d0%b5%d0%bc%d0%b0%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%bb%d0%b8%d0%bc%d1%83%d0%b7%d0%b8%d0%bd/", "text": "Ревизорите на НАП София проверяват дейността на германски дружества, които отдават под наем автомобили от висок ценови клас на български юридически и физически лица. Проверяват се също и българските наематели, както и физическите лица, упълномощени да управляват луксозните коли, съобщиха от приходната агенция.Става въпрос за автомобили с номера от малки германски градове, добили популярност като автомобили с SHA-регистрация.Данъчните изследват къде е реалното място на стопанска дейност на немските дружества и дали не трябва да се регистрират по ДДС и съответно да плащат данък в България. Освен това се проверява дали отдаването под наем и упълномощаването на водачи на лимузините не е всъщност прикрито прехвърляне на собственост на автомобилите с цел избягване на плащането на данъци и други такси.За да установят дали става въпрос за схеми за данъчни измами, българските данъчни ще потърсят помощта и на германските си колеги чрез общата европейска система за обмяна на информация по ДДС и чрез други начини за административно сътрудничество. Освен това ревизорите ще извършат насрещни проверки и в офисите на българските дружества, наематели на луксозните возила. Шофьорите на лимузините също ще бъдат подложени на щателни ревизии.", "date": "2017.06.07", "title": " НАП проверява наемателите на лимузини т. нар. SHA-регистрация"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%bf%d0%bb%d0%b0%d0%bd%d0%b8/", "text": "„Най-големият проблем, пред който се изправят планинските региони, е демографският. Планините в България и Европа обезлюдяват и това е особено тревожно. Без хора, потенциалът на планините може да бъде загубен, а с това и богатата култура и история.“ Това заяви вицепрезидентът Илияна Йотова, която откри дискусия „Кохезионна политика в планинските региони“ в Брюксел, по покана на Европейската комисия и Европейската асоциация на планинските региони „Евромонтана“, съобщава пресслужбата на президентството.Обезлюдяването на българските планини е една от основните причини, Илияна Йотова, в мандата си като евродепутат, да инициира доклад за планинските региони, който цели специално внимание и нови възможности за инвестиции чрез европейски средства. Предложението, в следващия програмен период да бъде предвидено целево субсидиране на планинските региони, бе подкрепено с огромно мнозинство в Европейския парламент през 2016-та година.„Предназначението на доклада бе включването на планинските региони в политиката по сближаване чрез няколко основни цели. Повдигнат бе въпросът за дневен ред за планинските региони, който би позволил по-добър преглед на нуждите за развитие, как е възможно да бъдат удовлетворени те и как политиката по сближаване може да бъде активна в това“, посочи вицепрезидентът. Илияна Йотова отбеляза, че планинските региони имат специално значение и в Лисабонския договор и заслужават индивидуално внимание в действията на ЕС, насочени към засилване на икономическата, социалната и териториалната политика по сближаване.„Планините в рамките на ЕС са много различни, но всички те споделят някои качества, върху които могат да бъдат фокусирани европейските политики“, каза Илияна Йотова. Вицепрезидентът припомни основните акценти от инициативата в подкрепа на планинските региони. Докладът предвижда повишаване на заетостта чрез дуално образование и инвестиции в малките и средните предприятия, особено в сферата на туризма, екологичното земеделие и занаятите, производство на различни видове възобновяема енергия.За да се предотврати обезлюдяването, докладът обръща внимание и на инфраструктурата – пътища и високоскоростен интернет, който създава условия на младите хора за развитие на бизнес дейности. В планините има много находища на природни богатства, сред които едно от най-големите блага в модерната цивилизация – питейна вода. Ключов момент в доклада е и опазването на околната среда и адаптирането към климатичните промени. Целесъобразното използване на тези възможности означава процъфтяване на планинските региони в ЕС, ако им се обърне подходящото внимание.Докладът за планинските региони бе подкрепен и от Европейската комисия и предложението ще бъде включено в следващия финансов период, поради което към вицепрезидента бе отправена поканата да открие специализираната дискусия по темата в Брюксел. Форумът „Кохезионна политика в планинските региони“ е продължение на работата по доклада на Илияна Йотова и е от особена важност с оглед на предстоящото разглеждане на многогодишната финансова рамка на ЕС.Политиката на сближаване също бе част от изказването на вицепрезидента. „Кохезионната политика, като един от основните инвестиционни инструменти на ЕС, е в състояние да направи повече, отколкото прави в момента за развитието на планинските региони“, каза вицепрезидентът и припомни, че по настояване на президента Румен Радев кохезионната политика бе записана в Римската декларация и ще бъде един от приоритетите за българското председателство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Вицепрезидентът Илияна Йотова: Планинските региони в Европа трябва да се финансират целево от ЕС"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%bd%d0%b0%d0%bc%d0%b5%d1%80%d0%b8-%d0%b2-%d1%82%d0%b5%d0%bc%d0%b7%d0%b0-%d1%82%d1%8f%d0%bb%d0%be%d1%82%d0%be-%d0%bd%d0%b0-%d1%84%d1%80%d0%b5/", "text": "Английската полиция намери тялото на 45-годишния френски гражданин Ксавиер Томас, изчезнал след атаката в Лондон, в Темза, предава Би Би Си.От изявление на Скотланд Ярд става ясно, че тялото е открито във вторник в 19:44 местно време.За последно загиналият е видян да се разхожда с приятелката си Кристин Делкрос, също сериозно пострадала в инцидента, по Лондон Бридж.", "date": "2017.06.07", "title": " Полицията намери в Темза тялото на френски гражданин, изчезнал след атаката в Лондон"}
{"url": "https://trud.bg/%d0%b1%d0%be%d0%b8%d0%bb-%d0%b1%d0%b0%d0%bd%d0%be%d0%b2-%d0%ba%d1%83%d0%ba%d0%bb%d0%be%d0%b2%d0%be%d0%b4%d1%8a%d1%82/", "text": "Първият му по-богато отразен от медиите опит за символично открехване на вратата на министерството към популярната култура обаче продуцира пакет от противоречия. Банов изпрати поздравителна телеграма за рождения ден на познатия сред подрастващите изпълнител Криско, който от своя страна сподели това в социалните мрежи. Жестът на Банов към един от любимите рапъри на децата до 15-годишна възраст в България ядоса много от представителите на “класическата, традиционна и престижна” културна класа в страната.В телевизионно интервю новият министър обясни мотивацията за на пръв поглед странното си комуникационно решение: “Исках много сериозно да либерализирам политиката на Министерството на културата през тези поздравителни адреси. Аз лично не слушам такава музика, не слушам Криско, не съм му фен.  Държа в работата си занапред да разкрепостя, да дам възможност на много хора, на много артисти да усетят, че макар и в малка степен, към всеки един от тях държавата има отношение.”Банов смята, че  “министерството на културата трябва да се отвори и да стигне до всеки български артист. Това е един от проблемите му – досега работеше като затворена система.”Един от вечните проблеми и поводи за дебати  на територията на културата е финансирането и това, което много гилдии обясняват като хроничен недостиг на средства за артистичните и творчески  среди.  “На нас ни липсват около 95 млн. лв., които са ни необходими, за да можем да покрием минимума и да извършваме политики. Аз не просто ще работя за повече пари в културата, аз ще защитавам с ясни тези и параметри необходимостта от по-голямо финансиране”, коментира финансовата болка на арт прослойката министър Банов.Самият той през целия си живот е част от сценичните среди. Роден е през 1971 г. в София в семейството на театралния актьор Васил Банов. От 1978 г. учи в Седмо СОУ “Свети Седмочисленици”, а после завършва “Режисура за драматичен театър” в НАТФИЗ “Кръстьо Сарафов” със степен магистър. Следвал е и “Културология” в Софийския университет “Св. Климент Охридски”.Като режисьор Боил Банов поставя в Народния и Сатиричния театър, “Сълза и смях”” и театър “Иван Димов”, където става директор след обединяването на драматичната и куклената сцена през 2000 г. Там той ръководи процесите в продължение на 15 години, през които театърът бележи прогрес и се дава за пример като една от успешните сцени според критериите на Министерството на културата. Сред по-известните му постановки са “В полите на Витоша” и “Когато гръм удари” от П. К. Яворов, “Вампир” от А. Страшимиров, “Сако от велур” от Станислав Стратиев, “Пет жени в еднакви рокли” от Алън Бол.Назначен е за заместник-министър на културата в служебното правителство на 14 август 2014 г., а  на 11 ноември 2014 г. става заместник-министър на културата в кабинета на премиера Бойко Борисов. В екипа на Вежди Рашидов Банов работи върху въведената от бившия министър реформа, която промени методиката, по която се субсидират театрите.Банов е шахматист в клуба “Ивис +” в София и участва в турнири. Сега му предстоят важни ходове по сложната министерска дъска.Обещава да пази паметниците на културатаБоил Банов се ангажира и със запазването на паметниците на културата в София и страната – проблем, нахлул в заглавията отново след събарянето на 110-годишната сграда в центъра на столицата, позната като “Двойната къща”.  “Това е централна градска зона. Къщата влиза в опазване на цялата зона, каквото и да правите там минава през съгласуване. Ние ще изискаме паметникът Двойната къща да бъде възстановен във вида, в който е бил”, заяви Банов в интервю малко след като скандалът около унищожаването на сградата се разгърна в медиите и социалните мрежи. Той обеща, че докато е министър няма да се сваля статут на сгради – паметници на културата.ЗА НЕГОИма качества за успешен министър Боил Банов беше две години заместник-министър на културата и неслучайно, тъй като е един от много добрите мениджъри в страната – като директор успя да вдигне Хасковския театър отново на крака. Той носи качествата на добър организатор и с опита, натрупан във ведомството през тези две години, смятам че е вече един подготвен човек, познаващ добре структурите на министерството и проблемите, които трябва да се решават там. Той знае колко много направихме както за българските театри и киното, така и за българските училища по изкуствата и българските музеи. Мисля, че ще бъде един успешен министър.Да потърси добри екипи Писмото на министър Боил Банов до Криско беше миникултурен скандал. Има много сериозни проблеми пред българската култура и пред новия министър. Така че е добре той да бъде по-внимателен и да си потърси едни добри екипи, за да можем да го гледаме по-спокойно, а не така с напрежение няма ли да сбърка за пореден път.Тежи си на мястото Имайки предвид характера му, опита му и възможностите, с които мисля че разполага, смятам, че ще се справи прекрасно с този пост. Познавам го от 2010 г. Като директор е човек който много си тежи на мястото, думата му се чува. Уважаван е от колегите и артистите и въобще от гилдията.", "date": "2017.06.07", "title": " Боил Банов – Кукловодът"}
{"url": "https://trud.bg/%d0%b2%d0%be%d0%b5%d0%bd%d0%b5%d0%bd-%d1%81%d0%b0%d0%bc%d0%be%d0%bb%d0%b5%d1%82-116-%d0%b4%d1%83%d1%88%d0%b8-%d0%bd%d0%b0-%d0%b1%d0%be%d1%80%d0%b4%d0%b0-%d0%b8%d0%b7%d1%87%d0%b5%d0%b7%d0%bd%d0%b0/", "text": "Самолет на мианмарските военни с 116 души на борда изчезна в южната част на страната.„Връзката се загуби внезапно около 1.35 ч. (местно време), когато достигна на около 20 мили западно от град Дауей“, се казва в съобщение от военните, цитирано от AFP. Източник съобщава, че на борда на машината е имало 105 пасажери и 11-членен екипаж.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Военен самолет 116 души на борда изчезна в Мианмар"}
{"url": "https://trud.bg/%d0%ba%d0%b0%d0%bc%d0%b5%d1%80%d0%b8%d0%b5%d1%80%d0%ba%d0%b0-%d1%81%d1%87%d1%83%d0%bf%d0%b8-%d0%b3%d1%80%d1%8a%d0%b1%d0%bd%d0%b0%d1%87%d0%bd%d0%b8%d1%8f-%d1%81%d0%b8-%d1%81%d1%82%d1%8a%d0%bb%d0%b1/", "text": "Служителка в сливенски хотел пострада тежко по време на работа. Инцидентът станал по обяд на 7 юни. Жената чистела прозорци от външната им страна. Била стъпила върху неголяма, външна дървена козирка. Козирката не издържала и тя паднала – разказаха работещи в района, станали неволни очевидци на инцидента.Пострадалата е на 47 години.  Тя паднала от височина 3-4 метра, но травмата й е тежка. „В момента е в реанимацията. Има счупване на гръбначния стълб“ – съобщиха от областната болница. От лечебното заведение допълниха, че гръбнакът й ще трябва да се стабилизира.Пациентката ще бъде транспортирана до голяма столична болница, където ще бъде извършена операция. „Контактна е. Слава богу, в момента е в стабилно състояние, движи крайниците си“ – допълниха лекари-специалисти.", "date": "2017.06.07", "title": " Камериерка счупи гръбначния си стълб при инцидент по време на работа"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81-%d0%bd%d0%be%d0%b2%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0-%d0%b5%d0%bd%d0%b5%d1%80%d0%b3%d0%b8%d0%b9%d0%bd%d0%b0/", "text": "В ход е разработването на нова национална Енергийна стратегия до 2030 г., но с перспектива до 2050 г. Това обяви зам.-министърът на енергетиката Красимир Първанов при откриване международната ядрена конференция „Българската атомна енергетика-национална, регионална и световна енергийна сигурност“, която се провежда в курорта“Ривиера“ край Варна.Мерките в стратегията ще се основават на технико-икономически анализ, възложен на експертите от БАН, и на широко обсъждане с народните представители за визията на отрасъла. За българското правителство приоритет остава развитието на ядрената енергия, който е с най-голям дял и дава 32% от енергийното производство, посочи зам.-министърът.За миналата година този дял е бил 35% и АЕЦ „Козлодуй“ е лидер в производството на ел енергия, посочи неговият изпълнителен директор Иван Андреев. Успешно продължават проектите, осигурено е финансирането за удължаване на сроковете за V и VI до до 2030 г. и постепенно извеждане на I до IV блок. В началото на следващата година ще започне строителството на хранилището за съхраняване на ниски и средни ядреноактивни отпадъци.Без държавата да се намеси, не може да се строят нови ядрени мощности, въпреки инвеститорския интерес, каза Валентин Николов, народен представител от ГЕРБ и зам.-председател на Комисията по енергетика, който припомни за водените разговори с Китайската национална ядрена корпорация.Депутатът посочи, че производствената цена ще бъде 71 долара за мегават енергия от новите реактори, а в момента е 70 лева. Разликата от 20 долара трябва да бъдат покрити не от държавата, а от фонд „Сигурност на Електроенергийната система“, създаден през 2015 г., който генерира 430 млн. лева, даде решение той.След изтичане на 15-годишните договори с ТЕЦ-овете и на 10-годишните договори с вятърните централи ще могат да бъдат освободени над 100 млн. лева и вложени в производствената цена на киловата. Ако новите ядрени мощности бъдат изградени чрез публично-частно партньорство на площадката на АЕЦ „Белене“ трябва да се предвидят 2 млрд. долара, които енергосистемният оператор ще похарчи за инфраструктура, а в АЕЦ“Козлодуй“ще се използва вече съществуващата. Двата реактора, които НЕК заплати на „Атомстройекспорт“ според арбитражното решение за „Белене“, пристигат у нас в края на август и началото на спетември. Със сигурност ще работят, няма да бъдат музей, е оптимистичен Николов.Имаме ВЕИ колкото за три Българии и те създават само проблеми, каза Иван Генов, депутат от БСП и член на Комисията по енергетика.Според него в българската енергетика няма алтернатива на атомната, но докато политиците у нас са като орел, рак и щука, никой не е луд да вкара пари за нови мощности.Според Соломон Паси, президент на Атлантическия клуб у нас, след решението за АЕЦ „Белене“ взето от царското правителство през 2003 г. след 5 години, тя щеше да бъде построена, а изгубихме 14 години от тогава в ненужни дебати. Изграждането на АЕЦ „Белене“ към момента би струвало 10 млрд. евро. Проектът се е оскъпил с 20 %, спирането му е един от най-големите политически гафове на времето, посочи Богомил Манчев, председател на Български Атомен Форум.В настоящия портфейл на „Росатом“ има 133 млрд. долара и 34 енергоблока, посочи Вадим Титов, директор за Централна Европа и Русия. Той изреди проектите на държавната корпорация „Росатом“ в Унгария, Финландия, Беларус, Индия, Китай и др. След немския завой в енергетиката, след инцидента във Фокушима производствената цена на електроенергия през януари т.г в Германия стигна рекордните 90 евро за мегават, а според Сметната палата разходите на обществото за инфраструктура на ВЕИ – 24 млрд. евро, каза Титов.", "date": "2017.06.07", "title": " България с нова национална Енергийна стратегия до 2030\t\t\t"}
{"url": "https://trud.bg/%d0%bd%d0%b0%d0%b9-%d0%bd%d0%be%d0%b2%d0%b8%d1%8f%d1%82-%d0%b0%d0%bb%d0%b1%d1%83%d0%bc-%d0%bd%d0%b0-%d0%bb%d0%b8%d0%bb%d0%b8-%d0%b8%d0%b2%d0%b0%d0%bd%d0%be%d0%b2%d0%b0-%d0%b5%d0%ba%d1%81%d0%ba%d0%bb/", "text": "Най-новия албум на Лили Иванова посрещат ексклузивно от понеделник /12 юни/магазините на Lidl в цялата страна. Търговската мрежа на веригата е единственото място към момента, където почитателите на примата на българската естрада  могат да закупят албума.Той включва 11 песни, от които 8 са новосъздадени, а 3 са с нов аранжимент. Неговата корица е портрет на художника Васил Горанов. За първи път в дискографията на Лили Иванова излиза албум без никакъв графичен знак по него. Лицето на обложката няма изписано нито име на проекта, нито името на изпълнителя, а единствено нейн художествен портрет.Албумът ще бъде последван от национално турне на Лили Иванова, което ще обхване общо 8 града в страната. То ще бъде под мотото “За пълноценни мигове с музиката” и се провежда с подкрепата на Лидл България.Партньорството между Лили Иванова и търговската верига отразява стремежа на компанията да подкрепя българската култура и изкуство и да допринася за повече пълноценни моменти със стойностната българска музика.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM ", "date": "2017.06.07", "title": " Най-новият албум на Лили Иванова ексклузивно в LIDL\t\t\t"}
{"url": "https://trud.bg/%d0%bc%d1%8a%d0%b6-%d0%be%d1%82-%d1%82%d1%8a%d1%80%d0%bd%d0%be%d0%b2%d0%be-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%bd%d0%b0%d0%b3%d1%80%d0%b0%d0%b4%d0%b0-%d1%81%d1%80%d0%b5%d1%89%d1%83/", "text": "Млад мъж от Велико Търново обяви, че предлага награда за този, който разпознае по предоставена от него снимка на дръзка крадла. Който помогне за разкриване на джебчийката, ще получи екскурзия за двама до Златни пясъци с включена закуска в тризвезден хотел.Търновецът издирва жена, която свила посред бял ден мобилен телефон от детски магазин. За целта Иван Дамянов разпространява видео запис, направен от камерите в магазина.Телефонът е оставен на една от касите от майка, която в този момент попълва данните си за участие в томбола. В магазина влиза обаче не толкова разсеяна възрастна жена със семейството си и само след секунди вижда телефона. Семейството и тръгва да излиза, тя уж също, но изведнъж се връща в магазина и свива устройството. После спокойно си тръгва…„В телефона има важна лична информация и снимки и затова съм готов да предложа възнаграждение на първия, който ми посочи крадлата – екскурзия за двама в Златните с включена закуска за 1 ден в тризвезден хотел – анонимността ви е гарантирана, не се притеснявайте. Жената е възрастна – покажете снимките  видеото на вашите майки, лели, баби дали я познават и дали случайно не им е колежка!”, казва Иван Дамянов.Мъжът първо се обърнал към полицията, но оттам му отговорили, че до 7 дни телефонът се води намерен. Едва след 7 дни може да се обяви за откраднат, ако дотогава въпросната дама не го върне или предаде в полицията.„Ако познавате жената от снимката, позвънете на телефон 0895-84-85-25“, апелира Иван Дамянов.", "date": "2017.06.07", "title": " Мъж от Търново предлага награда срещу самоличността на крадла\t\t\t"}
{"url": "https://trud.bg/%d0%bc%d0%b2%d0%bd%d1%80-%d0%bd%d1%8f%d0%bc%d0%b0-%d0%b4%d0%b0%d0%bd%d0%bd%d0%b8-%d0%b7%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%b1%d1%8a%d0%bb%d0%b3%d0%b0%d1%80%d0%b8-2/", "text": "Няма данни за пострадали български граждани при атаките в сградата на Ислямското консултативно събрание и мавзолея на Рухолах Хомейни от сутринта в Техеран, съобщиха от пресцентъра на Министерство на външните работи.Не е идентифицирана непосредствена заплаха за посолството на Република България в Ислямска република Иран и неговите служители, предприети са всички необходими мерки за сигурността на персонала на мисията. Българското посолство в Техеран следи ситуацията и поддържа контакт с местните власти.В резултат на нападенията в столицата на ислямската република са загинали 12 души, а 39 други са пострадали, съобщават местни медии. По-рано се съобщаваше за седем загинали, а броят на пострадалите не бе конкретизиран.Силите на реда са застреляли 4-ма нападатели в парламента и трима в мавзолея на Рухолах Хомейни.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " МВнР: Няма данни за пострадали българи в Техеран\t\t\t"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%b7%d0%b0-%d0%b0%d0%bf%d0%b0%d1%88-%d0%be%d0%b1%d1%80%d0%b0%d0%bb-%d0%bd%d1%8f%d0%ba%d0%be%d0%bb%d0%ba%d0%be-%d0%b0%d0%b2%d1%82%d0%be%d0%bc/", "text": "Прокуратурата привлече като обвиняем Калоян Кирков, който в нощта на 06 юни около 04.00 часа, разби и обра няколко паркирани автомобила в столичния ж.к. „Гоце Делчев“.Апашът последователно счупил стъклата им и отнел различни, намиращи се в превозните средства ценни вещи – раници и чанти, съдържащи спортна екипировка, електрически инструменти, консумативи с течности за автомобили и др., уточняват от прокуратурата.Действията на Кирков били засечени от намиращ се в близост до мястото на извършване на деянието свидетел, който незабавно сигнализирал на телефон 112. Служителите на реда задържали на място крадецът, а по случая било образувано досъдебно производство. Впоследствие му е повдигнато обвинение.Предвид изключително високата обществена опасност на дееца и тази на извършеното деяние, прокуратурата е разпоредила задържане на обвиняемия до 08.06.2017 г., когато той ще бъде конвоиран в сградата на Софийския районен съд за разглеждане на искане за неговото по-нататъшно задържане под стража.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Обвинение за апаш, обрал няколко автомобила на паркинг в София"}
{"url": "https://trud.bg/%d1%81%d1%87%d1%83%d0%bf%d0%b5%d0%bd%d0%b0%d1%82%d0%b0-%d0%b1%d0%b0%d1%80%d0%b8%d0%b5%d1%80%d0%b0-%d0%bd%d0%b0-%d0%b6%d0%bf-%d0%bf%d1%80%d0%b5%d0%bb%d0%b5%d0%b7-%d0%b2-%d0%bf%d0%bb%d0%be%d0%b2%d0%b4/", "text": "Счупена бариера на жп прелеза на булевард „Пещерско шосе“ в Пловдив се е стоварила върху автобус от градския транспорт и е потрошила предното обзорно стъкло.Инцидентът е станал в сряда около 10 часа сутринта, но за късмет никой от пътниците в рейса не е пострадал, а за радост и шофьорът на буса се е разминал без наранявания.Заради злополуката с бариерата в районите на трите жп прелеза между Централна гара-Пловдив и гара Филипово по булевардите „Пещерско шосе“, „Копривщица“, „Свобода“ и „Шести септември“ се образуваха огромни задръствания.Наложи се се полицейски екипи да регулират движението, за да отпушат по-бързо трафика, докато екипи на НКЖИ подменят счупената бариера на жп прелеза.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Счупената бариера на жп прелез в Пловдив строши стъклото на автобус"}
{"url": "https://trud.bg/%d0%b2-%d0%bf%d0%b0%d0%b7%d0%b0%d1%80%d0%b4%d0%b6%d0%b8%d0%ba-%d1%81%d1%8a%d0%b4%d1%8f%d1%82-%d0%ba%d0%be%d0%bc%d1%83%d0%bd%d0%b8%d1%81%d1%82%d0%b0-%d0%b7%d0%b0%d0%ba%d0%bb%d0%b0%d0%bb-%d1%80%d0%be/", "text": "Окръжна прокуратура-Пазарджик внесе в сряда в съда обвинителен акт спрямо 31-годишния Иван Николов, известен в града с прякора си Комуниста, за това, че по расистки подбуди умишлено е умъртвил 68-годишната ромка Василка Илиева и 77-годишния й съпруг Асен Илиев, като убийството им е извършено по особено мъчителен начин и с особена жестокост. Освен това му е повдигнато обвинение, че по расистки подбуди е причинил леки телесни повреди на две жени от ромски произход, по които е стрелял с пушката си.Кървата драма с фатален край се разиграла в Пич махала в Пазарджик на 5 ноември 2016 г. вечерта, когато обвиняемият Иван Николов влязъл в къщата на Асен и Василка Илиеви. Жената седяла на леглото, а съпругът й бил легнал на дивана. Обвиняемият носел нож в дясната си ръка и се насочил към тях. Той намушкал с ножа в гърдите Асен, а на съпругата му нанесъл удари в гърба. След това обвиняемият, влачейки, изнесъл трупа на мъжа на двора, а после и на улицата, където забил нож в корема му и си тръгнал към дома, намиращ се на съседна улица.На следващата сутрин Комуниста излязъл от дома си в Пазарджик, като носел въздушна пушка. Отишъл в градинката пред жилищен блок с намерението да привлече внимание, за да се „вдигнат хората на революция“. С въздушната пушка стрелял по гаражна врата и по прозорците на един от жилищните блокове, но никой не му обърнал внимание. Видял няколко жени, които вървели по улицата, произвел два изстрела и ранил две от тях в краката. Непосредствено след това бил задържан от полицията.По делото са извършени множество експертизи: за ДНК изследване на биологичен материал, съдебномедицински, балистични, дактилоскопни, комплексни психиатрични и психологични. Установено е, че обвиняемият е могъл да разбира свойството и значението на извършеното от него и да ръководи постъпките си. Иван Николов е криминално проявен, осъждан, търпял е и ефективно наказания „лишаване от свобода“. Последното му осъждане е от март 2008 г. Още като непълнолетен обвиняемият започнал употребата на наркотични вещества, което наложило нееднократното му включване в лечебни програми.Според медицинската експертиза двамата съпрузи са починали от причинените множество прободно-порезни рани. По тялото на Асен Илиев е имало 14 прободно-порезни рани в областта на гърдите, челото, корема, крайниците, а по тялото на Василка – 9 прободно-порезни рани в шията и гърба. Според държавното обвинение причините и условията, способствали извършване на престъпленията от Иван Николов, се коренят в личностните особености на обвиняемия, дискриминационните му нагласи, грубото незачитане на личността и живота.", "date": "2017.06.07", "title": " В Пазарджик съдят Комуниста, заклал ромско семейство в Пич махала"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b5%d0%b4-%d0%bc%d0%b5%d1%80%d0%ba%d0%b5%d0%bb-%d1%89%d0%b5-%d0%bf%d0%be%d0%bb%d0%be%d0%b6%d0%b0-%d0%bc%d0%bd%d0%be%d0%b3%d0%be-%d1%83%d1%81/", "text": "Ще положа много усилия за нормализиране на отношенията ЕС-Турция. Това заяви министър-председателят Бойко на съвместна пресконференция с германския канцлер Ангела Меркел в Берлин.„Разговаряхме по темата за Турция – много негативи се насложиха в отношенията ЕС-Турция. Аз ще положа много усилия за нормализирането им. Това е недопустимо – да се задържат журналисти и т.н., ще използвам влиянието, което имаме“, каза Борисов.„Благодарение на своето географското си положение и предстоящото си председателство на Европейския съюз през следващата година България би могла да направи много неща, с които да подпомогнем Балканите. Това съвпада и с плановете на Берлин. Искаме да дадем европейска перспектива на обикновените хора на Балканите“, посочи още Борисов.В началото на брифинга той информира, че двамата с Ангела Меркел са обсъдили борбата с тероризма. „Моята мечта е ЕС да бъде колективен член на НАТО“, каза българският премиер.На 23-ти, сред Европейския съвет, в Берлин ще има среща с немския бизнес и там ще разговаряне по темата за чакалнята на Еврозоната, информира още премиерът. „Ние ще направим необходимото България да е в първата скорост (на ЕС). Полагаме усилия и ще продължим в тази посока“, заяви Борисов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Борисов пред Меркел: Ще положа много усилия за нормализиране на отношенията ЕС-Турция (ВИДЕО)"}
{"url": "https://trud.bg/%d0%b7%d0%b0%d0%b4%d0%b8%d0%b3%d0%bd%d0%b0%d1%85%d0%b0-6000-%d0%bb%d0%b2-%d0%be%d1%82-%d1%80%d0%b5%d1%86%d0%b5%d0%bf%d1%86%d0%b8%d1%8f%d1%82%d0%b0-%d0%bd%d0%b0-%d1%85%d0%be%d1%82%d0%b5%d0%bb-%d0%b2/", "text": "Криминалистите от РУ на МВР-Асеновград разследват сигнал за обир на 6000 лв. от местен хотел.Управителката на хотела се оплакала в полицията, че в периода между 27 май и 6 юни бил разбит шкаф на рецепцията и отмъкнати намиращите се вътре пари. Разследването продължава в рамките на образуваното досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Задигнаха 6000 лв. от рецепцията на хотел в Асеновград"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%bc%d0%b5%d1%80%d0%ba%d0%b5%d0%bb-%d0%bf%d0%be%d1%81%d1%80%d0%b5%d1%89%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2-%d1%81%d0%bd%d0%b8/", "text": "Ангела Меркел посрещна Бойко Борисов в Берлин. По късно двамата дадоха  съвместната пресконференция. Вижте я ", "date": "2017.06.07", "title": " Вижте как Меркел посрещна Борисов (СНИМКИ)\t\t\t"}
{"url": "https://trud.bg/%d1%8e%d0%b2%d0%b5%d0%bd%d1%82%d1%83%d1%81-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%b5%d0%ba%d0%b8%d0%bf%d0%b0-%d1%81-%d0%bd%d0%be%d0%b2%d0%be%d1%82%d0%be-%d0%bb%d0%be%d0%b3/", "text": "Шампионът на Италия „Ювентус“ представи новите екипи за сезон 2017/18. „Бианконерите“ отново залагат на традиционното „черно-бяло“, но вместо досегашната емблема, ще бъде използвано новото лого на клуба.Добрата новина за феновете е свързана с новия договор на наставника Масимилиано Алегри. Двете страни вече си стиснаха ръцете за 2-годишен конктракт, с който треньорът ще заработи 12 млн. евро.", "date": "2017.06.07", "title": " „Ювентус“ представи екипа с новото лого"}
{"url": "https://trud.bg/%d0%b1%d0%be%d1%8f%d0%bd-%d0%bf%d0%b5%d1%82%d1%80%d0%be%d0%b2-%d1%89%d0%b5-%d0%b0%d1%82%d0%b0%d0%ba%d1%83%d0%b2%d0%b0-%d0%b7%d0%b0-%d0%b2%d1%82%d0%be%d1%80%d0%b8-%d0%bf%d1%8a%d1%82-%d0%b2%d1%80%d1%8a/", "text": "След броени дни алпинистът Боян Петров заминава на нова експедиция към осемхилядник в Хималаите. През 2009 г. беше първият му опит за атака на Гаршербрум II, лошото време обаче го възпрепятства и тогава той се отказа от крайната цел на 40 метра от най-високата точка. Ако успее да го изкачи, това ще е деветият осемхилядник в проекта му 14×8000, информира телевизия .Тази сутрин Боян  премина тест  в базата за проверка и подготовка на националните състезатели към Министерство на младежта и спорта, който показва доколко е готов за новото изпитание пред себе си след тежката катастрофа, която претърпя в края на август миналата година.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Боян Петров ще атакува за втори път връх Гаршербрум II в Хималаите"}
{"url": "https://trud.bg/%d0%bf%d1%80%d0%be%d1%84-%d0%b3%d0%b5%d0%be%d1%80%d0%b3%d0%b8-%d0%b1%d0%bb%d0%b8%d0%b7%d0%bd%d0%b0%d1%88%d0%ba%d0%b8-%d1%81%d0%b2%d0%b8%d0%ba%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b2/", "text": "Като „несериозни неща“ определи бившият премиер проф. Георги Близнашки  но не добавянето й към изпълнителната.„Това е едни акт на отчаяние – заяви проф. Близнашки пред БНР. – Очевидно е, че когато един съдебен магистрат се захване с политика, вече няма задръжки, няма спирачки. Не може всяко хрумване да става обект на обществени разисквания. Нека не забравяме, че подобни тези се поддържаха и през 90-те години, т.е. това не е нещо ново. Този дебат е изживян. Аз съм много изненадан, че отново се подхваща старата песничка. В края на краищата като сме тръгнали по европейски път на развитие, нека да видим как е във Франция, Испания, Италия, на които се опитваме да подражаваме по един или друг начин – навсякъде прокуратурата е част от съдебната магистратура.“„Учредителната власт на народа“, написан от Георги Близнашки, е книга, чрез която авторът й цели да покаже на читателя, че основите на политическия и правов ред се полагат от една особена власт – учредителната власт, и това е суверенната власт в една държава. Източник на тази власт не може да бъде друг, освен народът: „Веднъж, когато се положат основите на конституционен ред, трябва да се поддържат. Теорията на суверенитета не е отмряла, всъщност през модерната епоха суверенитета приема формата на учредителната власт, която създава Конституцията – това първо. Второ – да се разбере, че тази учредителна власт действа обикновено във времена, когато настъпват фундаментални сътресения, т.е. когато настъпват революционни промени. Никак не е лесно тя да бъде преведена в действие отново и отново, както мнозина наши политически дейци са склонни да мислят. Животът трябва да влезе в едно нормално русло, основано върху един фундаментален ценностен консенсус, който е заложен в Конституцията, ако искаме правилата наистина да се спазват, иначе всичко друго остава на равнище един плитък конституционализъм.В литературата има и една друга теза – за т.нар. „контрадемокрация“, т.е. обществото трябва да проявява бдителност, относно това как функционират трите власти – законодателната, изпълнителната и съдебната.“", "date": "2017.06.07", "title": " Проф. Георги Близнашки: Свикването на ВНС и изваждането на прокуратурата от съдебната власт са несериозни неща"}
{"url": "https://trud.bg/1939801-2/", "text": "Благодарим на България за ангажираността по охраната на границата с Турция. Мисля, че страната ви е положила големи усилия. Това заяви германският канцлер Ангела Меркел на съвместна пресконференция с премиера Бойко Борисов в Берлин.„България е подобрила пазенето на тази граница, въпреки че страната не е в Шенгенското пространство. Мисля, че страната ви е положила големи усилия“, каза Меркел.„Работим много тясно по политиката на миграцията и бежанците. Това е общо предизвикателство към ЕС. За нас е важно всички да бъдат в състояние да просперират икономически“, посочи федералният канцлер.Меркел посочи, че страната ни все още е с малък доход на глава от населението. „Затова пожелавам инвестициите в България да донесат плодове, така че хората там да могат да забележат, че животът им се подобрява стъпка по стъпка. Благодаря ти за посещението, скъпи Бойко“, каза германският канцлер. „Насърчаваме всички немски фирми да се ангажират в България, защото това е добра инвестиция в бъдещето, това е добре и за вътрешния европейски пазар“, допълни тя.Канцлерът обеща подкрепа за подготовката на страната ни преди поемането на ротационното председателство на ЕС през 2018 г. Тя добави, че подкрепя България и реформите в нея.Ангела Меркел отбеляза, че ЕС е изправен пред големи предизвикателства – не само трябва да се водят преговори с Великобритания за Брекзит, но трябва да придвижи напред развитието на ЕС в една много трудна геостратегическа обстановка.„Ние говорихме за това каква е ситуацията от гледан точка на България, тъй като тя от една страна граничи със Западните Балкани и има голям интерес от стабилност. Важно е да дадем визия за надежда, за перспектива на тези страни, да ги подкрепим, тъй като има други геополитически актьори, които също са заинтересовани да имат добри отношения с тях. Ние искаме много ясно да се разбере, че нашето отношение към перспективата на тези държави остава непроменено“, подчерта Ангела Меркел.Запис от пресконференцията гледайте АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Меркел: България пази добре границата с Турция, въпреки че не е в Шенген\t\t\t"}
{"url": "https://trud.bg/%d1%8e%d0%b6%d0%bd%d0%be%d0%ba%d0%be%d1%80%d0%b5%d0%b9%d1%81%d0%ba%d0%b8%d1%8f%d1%82-%d0%b1%d0%b8%d0%b7%d0%bd%d0%b5%d1%81-%d1%82%d1%8a%d1%80%d1%81%d0%b8-%d0%b8%d0%bd%d0%be%d0%b2%d0%b0%d1%86%d0%b8/", "text": "Бизнесмени и университетски преподаватели от Южна Корея посетиха в сряда Международния панаир в Пловдив, а целта на визитата им у нас е да се проучат възможностите за съвместно сътрудничество в областта на високите технологии.Гостите от Азия проявиха интерес към иновационните паркове в  „Тракия икономическа зона“ (ТИЗ), един от най-мащабните индустриални проекти на България, както и към националния изложбен център, където се презентират нови продукти от почти всички отрасли и изразиха желание Република Корея да стане страна партньор на Техническия панаир в Пловдив.„В програмата на българо-корейския бизнес форум специално бе включена среща в Международен панаир, тъй като от няколко години насърчаването на иновациите е сред основните акценти в нашите изложения“, заяви Иван Соколов, главен директор на Панаира. Той припомни успешния старт на  СтартЪп зоната в рамките на Есенния панаир и факта, че във всички големи прояви на Панаира се демонстрират върхови разработки.„Икономиката на Република Корея е една от най-силните в света, а нейното бързо развитие се дължи на фокусирането върху иновациите. Затова тяхната делегация се интересува от активизиране на сътрудничеството в областта на високите технологии“, поясни д-р Иван Соколов след срещата.„В момента интересът към България нараства и затова искаме да имаме по-силно присъствие в Международен панаир Пловдив“, заяви представител на Корейската агенция за насърчаване на търговията (КОТРА), която организира участието на фирми в различни изложения. Посланикът на Република Корея у нас Шин Бунам изрази готовност да съдейства за осъществяване на идеята за страна партньор на Международния технически панаир.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Южнокорейският бизнес търси иновации в Пловдив\t\t\t"}
{"url": "https://trud.bg/%d0%b4%d0%be%d0%bc%d0%b0%d1%88%d0%b5%d0%bd-%d0%b0%d1%80%d0%b5%d1%81%d1%82-%d0%b7%d0%b0-%d0%b4%d1%8f%d0%b4%d0%be-%d0%bf%d1%80%d0%be%d1%81%d1%82%d1%80%d0%b5%d0%bb%d1%8f%d0%bb-%d0%b4%d0%b5%d1%82%d0%b5/", "text": "Домашен арест постанови айтоският районен съд за 69-годишният Васил С., който на 4 юни т.г. с въздушна пушка надупчи със сачми тялото на 10-годишния Васил.Инцидентът стана в недяля вечерта около  21 часа. Хлапето играело на улицата с приятели и подразнили съседа, понеже вдигали шум. След инцидента детето бе откарано в болницата с рани на дясното бедро, десния лакът, дясно рамо и лява подбедрица.Срещу Васил е повдигнато обвинение за причиняване на телесна повреда със средства, опасни за мнозина.Отделно, при претърсване на къщата му – на ул. „Кавала“ 3 в Айтос криминалистите се натъкнали на самоделно огнестрелно оръжие и боеприпаси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM ", "date": "2017.06.07", "title": " Домашен арест за дядо, прострелял дете със сачми\t\t\t"}
{"url": "https://trud.bg/%d1%82%d1%83%d1%80%d1%87%d0%b8%d0%bd-%d0%bf%d1%80%d0%b5%d0%b4%d0%bb%d0%be%d0%b6%d0%b8%d0%bb-%d0%bf%d0%be%d0%b4%d0%ba%d1%83%d0%bf-%d0%bd%d0%b0-%d0%bf%d0%be%d0%bb%d0%b8%d1%86%d0%b0%d0%b8-%d0%bf%d0%be/", "text": "По обвинителен акт по бързо производство на Окръжна прокуратура-Хасково е осъден турският гражданин Явуз Т., на 40 г., за това, че предложил дар на длъжностни лица, осъществяващи контрол по охрана на обществения ред и движение по пътищата, съобщиха от прокуратурата.Окръжен съд Хасково е наложил на Явуз Т. наказание от шест месеца лишаване от свобода условно с три години изпитателен срок и глоба в размер на 300  лева, като съдебното производство е протекло по реда на съкратеното съдебно следствие. Явуз Т. изцяло е признал фактите и обстоятелствата, изложени в обвинителния акт.На 20 май 2017 г. в гр. Свиленград, около 2 часа през нощта, Явуз Т. управлявал лек автомобил, марка „Фолксваген Пасат“. По същото време двама полицейски служители, които осъществявали контрол по охрана на обществения ред и движение по пътищата, спрели за проверка колата, управлявана от турския гражданин. Явуз Т. представил свидетелство за управление на моторното превозно средство и талон, след което му бил извършен тест за употреба на алкохол с техническо средство „Алкотест-Дрегер“. Уредът отчел 0,6 на хиляда концентрация на алкохол в издишания въздух, след което единият от полицейският служител започнал да му съставя Акт за установяване на административно нарушение /АУАН/ по Закона за движението по пътищата. Той поискал паспорта на Явуз Т. Турският гражданин предал паспорта, като междувременно в него бил поставил две турски банкноти с номинал от по 20 лири и банкнота от 2 лева.Полицаите видели банкнотите, като шофьорът им казал на разбираем език и посочил с жестове, че парите били за тях, за да не му съставят акт за алкохол. Служителите на МВР не взели парите и незабавно уведомили дежурния в РУ на МВР-Свиленград и разследващ полицай. На Явуз Т. бил съставен АУАН за нарушение по чл.5 ал.3 т.1 от Закона за движение по пътищата.Присъдата може да се обжалва и протестира пред Апелативен съд-Пловдив.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Турчин, предложил подкуп на полицаи, получи присъда по бързата процедура"}
{"url": "https://trud.bg/%d1%81%d0%b2%d0%bb%d0%b0%d1%87%d0%b8%d1%89%d0%b5-%d0%bd%d0%b0%d0%bf%d1%83%d0%ba%d0%b0-%d0%ba%d1%8a%d1%89%d0%b8-%d0%b8-%d1%82%d1%80%d0%be%d1%82%d0%be%d0%b0%d1%80%d0%b8-%d0%b2-%d0%bf%d0%b5%d1%89%d0%b5/", "text": "Свлачище се е активирало в района на местността „Сахата“ в Пещера и няколко къщи, построени в непосредствена близост до гората, са се напукали, а тротоарите по улиците в тази част на града в полите на Родопите са напукани.Свлачищните процеси са тръгнали преди 10-ина дни, а първият сигнал за проблема е подаден на 30 май, но тогава е ставало дума само за една засегната къща. В следващите дни броят на напуканите сгради постоянно расте и процесът се пренася от другата страна на улицата. Още След първия получен сигнал в градската управа със заповед на кмета Николай Зайчев е сформирана специална общинска комисия, която заедно с Комисията за защита при бедствия и аварии прави опис на всички засегнати сгради и изпраща писмо до „Геозащита“.В момента на място се прави оглед от експерти от „Геозащита-Перник“, чиито специалисти трябва да установят точно каква е причината за започналите свлачищни процеси и да дадат препоръки какво трябва да се направи, за да се намали риска за силно притеснените хора от квартала. Според експертите в района има наличие на подпочвени води, а разместването на земни пластове е възобновило стар напорен резервоар, от който е тръгнала вода, която допълнително е усложнила обстановката.Самият резервоар по документи не съществува и е открит едва сега. Проблемът вече е засегнал и водопреносната мрежа на града, а под натиска на земната маса тръбите постоянно се късат и се предизвикват аварии. В момента се правят изкопи, за да се отклони водата към хидротехническо съоръжение, изградено преди 11 години след голямо наводнение в този район на Пещера.Една от засегнатите къщи е тази на Джамиле Даудова, чието семейство е изградило масивна подпорна стена с височината на двуетажния дом. Но и това не е спасило Даудови, в чийто дом вече има напукани стени. Кметът на Пещера Николай Зайчев и заместничката му Зехра Алиш постоянно наблюдават случващото се в местността „Сахата“ и се стремят да помагат с каквото е възможно.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Свлачище напука къщи и тротоари в Пещера\t\t\t"}
{"url": "https://trud.bg/%d0%b3%d0%bb%d0%be%d0%b1%d0%b8%d1%85%d0%b0-%d1%81-300-%d0%bb%d0%b2-%d0%bf%d0%b8%d1%8f%d0%bd-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8%d0%bd-%d0%b7%d0%b0-%d0%be%d0%b1%d0%b8/", "text": "Пловдивският районен съд глоби с 300 лв. 51-годишен жител на града под тепетата по Указа за борба с дребното хулиганство заради обиди и закани по адрес на служители от Четвърто РУ на МВР.Те били отправени от прекалилия с алкохола мъж в понеделник вечерта на ул. „Хан Аспарух“ след сигнал за нарушаване на обществения ред. Полицаите бързо го озаптили пияния и щракнали белезниците зад гърба му, след което го задържали за 24 часа в ареста на Четвърто РУ-Пловдив.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Глобиха с 300 лв. пиян пловдивчанин за обиди и заплахи към полицаи"}
{"url": "https://trud.bg/%d0%b2-%d1%87%d0%b5%d0%bb%d1%8f%d0%b1%d0%b8%d0%bd%d1%81%d0%ba-%d1%87%d0%be%d0%b2%d0%b5%d0%ba-%d0%bd%d0%b0%d0%bc%d0%b5%d1%80%d0%b8-%d1%87%d0%b0%d0%bd%d1%82%d0%b0-%d0%bf%d1%8a%d0%bb%d0%bd%d0%b0-%d1%81/", "text": "Жител на руския град Челябинск е намерил чанта, пълна с човешки останки, предава РИА Новости, по информация на местното полицейско управление.От изявление на МВР става ясно, че останките, между които има ръце, крака и глава, се предполага да са престояли в торбата между няколко дена и една седмица, като по текущи данни не могат да бъдат определени нито причините около смъртта, нито на кого са принадлежали останките.Към този момент се води разследване за изясняване на обстоятелствата и извършителя, като случаят се разглежда като убийство.", "date": "2017.06.07", "title": " В Челябинск човек намери чанта, пълна с човешки останки"}
{"url": "https://trud.bg/sp-%d0%bf%d0%be%d0%b2%d0%b8%d1%88%d0%b8-%d0%ba%d1%80%d0%b5%d0%b4%d0%b8%d1%82%d0%bd%d0%b8%d1%8f-%d1%80%d0%b5%d0%b9%d1%82%d0%b8%d0%bd%d0%b3-%d0%bd%d0%b0-%d1%81%d0%be%d1%84%d0%b8%d1%8f/", "text": "Международната рейтингова агенция “Стандарт енд Пуърс” S&P GlobalRatings повиши перспективата на кредитния рейтинг на София от стабилна на положителна, съобщиха от общината.В същото време агенцията потвърди дългосрочния кредитен рейтинг на столицата BB+. По правило община не може да има по-висок кредитен рейтинг от този на държавата, а миналата седмица „Стандарт енд Пуърс“ повиши и перспективата на рейтинга на България от стабилна на положителна.Положителната оценка на рейтинговата агенция за София е признание за добрата работа на общинската администрация, финансовата стабилност и високото ниво на собствени приходи на Столична община. Според предварителните данни за изпълнение на бюджета на София, приходите през първите 5 месеца на годината са близо 7 млн. лв. повече, в сравнение със същия период на м.г.Общо 305, 6 млн. лв. са данъчните и неданъчни постъпления в хазната на Столична община от януари до май 2017 г.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " S&P повиши кредитния рейтинг на София\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b1%d0%b0%d0%bd%d0%be%d0%b2-%d0%be%d0%b1%d0%b5%d1%89%d0%b0-%d0%bf%d0%be%d0%bc%d0%be%d1%89-%d0%bd%d0%b0-%d1%88%d1%83%d0%bc%d0%b5%d0%bd-%d0%b7%d0%b0/", "text": "Министърът на културата Боил Банов обеща помощ за Шумен за укрепване и реставрация на Паметник „Създатели на българската държава“ по време на посещение в града в сряда. Кметът Любомир Христов му връчи цяла папка с документи за проблемния статут на мемориала, издигнат през 1981 г. Той притежава акт за държавна собственост, но е предоставен за стопанисване на общината, която няма достатъчно средства.„Ще търсим решение, има нужа от реставрация, ще направим необходимото да помогнем първо със специалисти, които да уточнят за какво се касае и да го остойностим“, каза Банов. Подчерта, че паметникът не е на Шумен и София, „това е национално богатство, бих казал и световно“. Шефове на културни институти от Шумен засипаха с въпроси културни министъра по време на работната среща и наред с нови книги в библиотеките и ремонт на читалищни покриви, поискаха да повиши и културата на българина на улицата. Скулптура Петър Дичев даде пример с внучката си от Флорида, която излезе ли на улицата в Шумен непрекъснато събира изхвърлени хартийки. Кметът Христов също го подкрепи, че води битка за хигиената на града, в Германия бил виждал как възпитават децата в забавачките за разделно събиране на отпадъци. „Можем да водим такъв разговор, той не е нелогичен. Ще влезем в разговор с министерство на екологията и на образованието“, каза Банов. Обясни, че има програми, по които могат да се ползват средства за ефективни кампании, които да вървят в големите медии. От Обединената школа по изкуствата в Шумен се ожалиха, че специалистите по музика намаляват, кадрите изтичат в чужбина, но Банов контрира: „В последните 2 г. хората се прибират, а не излизат и все повече ще е така. Младите хора дори да завършат навън, предпочитат да се върнат“. Министърът успокои културните институти, че целта е да не се загубят функциониращи в момента структури. „Културните институти в България са едно богатство и не можем да се лишим от тях заради пазарни принципи, или защото така е в Европа. Ще направим това, което е в Европа, но когато дойде моментът наистина да има спокойствие“, уточни министър Банов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Министър Банов обеща помощ на Шумен за Паметник 1300"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b7%d0%b0%d1%81%d1%82%d0%b0%d0%bd%d0%b0-%d0%b7%d0%b0%d0%b4-%d0%ba%d0%b0%d1%82%d0%b0%d1%80-%d0%bd%d0%b5-%d0%bf%d0%be%d0%b4%d0%ba%d1%80%d0%b5%d0%bf%d1%8f/", "text": "Не одобрявам подозренията за връзките на Катар с тероризма, играе се особена игра, още не знаем кой стои зад нея, но не трябва да допускаме нарастване на напрежението и конфликти в региона, заяви турският президент Реджеп Ердоган в централата на партията си.Той подчерта, че Турция ще продължи да укрепва отношенията си с Катар, въпреки дипломатическата и транспортната изолация на емирството, наложена от страна на 7 арабски държави, съобщава .Според него тази инициатива няма никакъв шанс да успее, защото не предлага политическо решение и не обръща внимание на историческите, социалните и културните динамики на региона.„Много скоро те ще разберат, че допускат сериозна грешка и вместо да заемат позиция срещу терористичните организации, те ги обслужват с политиките си. Ако някой си позволи да посегне на териториалната ни цялост, ние ще реагираме незабавно. Налице са обаче териториални интереси към Ирак и Сирия, в никакъв случай не трябва да се допуска прекрояването на границите им. Статуквото в Съвета за сигурност при ООН не е в състояние да отговори на проблемите на деня, а санкциите на арабските държави за Катар ни притискат в сложна ситуация в много области. Необходимо е на първо място ООН да актуализира и реформира системата си за сигурност според духа на времето и Съветът за сигурност да се обърне към всички 196 държави“, коментира Ердоган.Той посочи, че категорично не одобрява санкциите срещу Катар и приветства хладнокръвното поведение на Доха в кризисната ситуация.„Ще положим всички възможни усилия за намирането на изход от кризата в Персийския залив. Ще продължим да разширяваме и укрепваме връзките си с Катар. Водим диалог за разрешаването на проблема. Не подкрепям тезата, че Катар финансира екстремизъм, ако това беше истина, аз щях да бъда първият държавен глава, който би се противопоставил. Има някаква особена игра тук, още не сме разкрили кукловода й, но няма да подкрепим очакванията на онези, които се стремят с намесата си да провокират нарастване на напрежението в региона“, заяви още Реджеп Ердоган.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Ердоган застана зад Катар: Не подкрепям тезата, че финансират екстремизъм"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d0%bd%d0%b0%d1%80%d1%83%d1%88%d0%b5%d0%bd%d0%b8%d0%b5-%d0%ba/", "text": "Окръжна прокуратура – Бургас образува досъдебно производство срещу виновно лице, което е повредило скални образования в Защитена местност „Колокита“ край Созопол. Това е станало в периода април 2014 г.- ноември 2015 г., уточняват магистратите.Извършени са изкопно–насипни дейности в нарушение на Закона за защитените територии противозаконно повредил защитена територия – Зона 1 „Скални образувания и фиорди“ от Защитена местност „Колокита“.За това престъпление е предвидено наказание в размер от  до 3г. „лишаване от свобода“, „пробация“  или „глоба“ в размер от  2000 лв. до 10 000лв. Досъдебното производство е образувано на 05.06.2017г., като Окръжната прокуратура е била сезирана  за случая от  ВКП.Първоначално е образувана предварителна проверка, а въз основа на резултатите от нея е образувано и досъдебното производство.Предстои  да бъдат извършени оглед на мястото, разпити на свидетели, назначена е и комплексна строително  – техническа и геоложка експертиза. Тези дейности ще определят степента  на увреждане на скалните образования.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Прокуратурата разследва нарушение край Созопол"}
{"url": "https://trud.bg/%d0%bc%d0%b8%d0%bb%d0%b0%d0%bd-%d0%be%d1%82%d0%bd%d0%be%d0%b2%d0%be-%d0%b5-%d1%84%d0%b0%d0%ba%d1%82%d0%be%d1%80/", "text": " След тежки години на финансови перипетии „Милан“ отново е фактор на трансферния пазар.След като си осигуриха подписа на бранителя на „Виляреал“ Матео Мусакио и талантливия халф Франк Кесие („Аталанта“), сега „росонерите“ договориха и левия защитник Рикардо Родригес. Швейцарският национал вече пристигна на клубната база за медицински тестове, а на летището в Милано предизвика шумен интерес. Играчът на „Волфсбург“ ще коства на клуба 15 млн. евро. При активиране на различни клаузи в договора му, сумата ще се увеличава. Водещите медии на Апенините считат за сигурен и още един входящ трансфер в тима – капитана на „Лацио“ Лукас Биглия. 31-годишният вътрешен полузащитник също няма да излезе евтино на новото ръководство на „Милан“ в лицето на китайския консорциум „Росонери Спорт Инвесмент“. Трансферната сума ще е между 22 и 25 млн. евро.Шефовете на завърналия се след 3-годишна пауза в европейските клубни турнири отбор планират вливането на още свежа кръв за новия сезон. Най-гръмките имена, свързвани със „Сан Сиро“, са нападатели. Новата звезда на Италия, голмайсторът на „Торино“ Андреа Белоти, е цел №1. Президентът на „биковете“ Урбано Кайро охлади мераците на треньора Винченцо Монтела. „Не мисля за продажба на Белоти – обясни Кайро пред „Гадзета дело Спорт“. – Белоти е мой играч, наскоро подновихме договора му. Нашата цел е да го задържим. Освобождаващата клауза може да ме принуди да го продам, но само в случай, че клуб от чужбина извади100 милиона евро.”От „Милан“ все пак имат резервен вариант в лицето на Диего Коща от „Челси“. От клуба вече са изпратили факс до Лондон с цел да проучат възможностите за евентуалното привличане на скандалния таран.В същото време титулярният вратар Джанлуиджи Донарума е бил предложен на „Реал“. Не е тайна, че „Милан“ и агентът на стража Мино Райола така и не могат да намерят общ език относно подновяването на контракта.", "date": "2017.06.07", "title": " “Милан“ отново е фактор"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d1%89%d0%b5-%d0%bd%d0%be%d0%bc%d0%b8%d0%bd%d0%b8%d1%80%d0%b0-%d0%ba%d1%80%d0%b8%d1%81%d1%82%d0%be%d1%84%d1%8a%d1%80-%d1%80%d0%b5/", "text": "Американският президент Доналд Тръмп обяви, че ще номинира Кристофър Рей за директор на ФБР, предава “Ройтерс“.Рей, който в момента работи на частна практика, е бивш помощник-прокурор от управлението на Джордж Буш.В своя публикация в Туитър Тръмп сподели, “ще номинирам Кристофър Рей, човек с отлични препоръки, за поста директор на ФБР“.Оповестяването на тази информация идва един ден преди бившият директор Джеймс Коми, който бе освободен от задълженията си миналия месец по време на разследването за предполагаемото руско вмешателство в президентските избори на САЩ, да говори пред Сената по въпроси от голям национален интерес.Що се отнася до избора на Тръмп за глава на Федералното бюро, одобрението на американския Сенат ще бъде нужно.  ", "date": "2017.06.07", "title": " Доналд Тръмп ще номинира Кристофър Рей за директор на ФБР"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f-%d1%81%d1%8a%d1%81-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%b3%d0%b5%d0%bd%d0%b5/", "text": "Подготовката на България за предстоящото председателство на Съвета на ЕС през 2018 г. беше сред темите на разговора на премиера Бойко Борисов със заместник генералния секретар на фондация „Конрад Аденауер” Герхард Валерс. По време на срещата им в академията на фондацията в Берлин двамата обсъдиха също актуалната политическа обстановка в България и на Балканите.Герхард Валерс, който ръководи отдела за европейско и международно сътрудничество на фондацията, поздрави българския министър-председател по повод третия му мандат и му пожела успех. Премиерът Борисов от своя страна приветства активността на фондацията, която е основана през 1955 г., като подчерта значението на работата в полза на развитието на демократичните ценности.", "date": "2017.06.07", "title": " Борисов разговаря със заместник генералния секретар на фондация „Конрад Аденауер” Герхард Валерс"}
{"url": "https://trud.bg/%d0%bc%d0%b5%d1%81%d0%b8-%d0%bf%d0%be%d0%ba%d0%b0%d0%bd%d0%b8-700-%d0%b3%d0%be%d1%81%d1%82%d0%b8-%d0%bd%d0%b0-%d1%81%d0%b2%d0%b0%d1%82%d0%b1%d0%b0%d1%82%d0%b0-%d1%81%d0%b8/", "text": "Лионел Меси, мегазвездата на „Барселона“, е поканил 700 гости за голямото събитие на 30 юни. Тогава нападателят на каталунците ще чуе заветното „Да“ от своята дългогодишна приятелка Антонея Рокусо. Двамата подготвят пищна сватба в Росарио – града, в който е пламнала голяма им любов. Аржентинският национал е поканил всички свои съотборници от първия отбор. По-интересното е, че от списъка е отпаднал досегашният наставник Луис Енрике. Не е тайна, че двамата не бяха в отлични отношения. Това е и една от причините за напускането на треньора. Събитието ще мине и без представители от борда на директорите на клуба. Вместо ръководство на сватбата ще присъстват всички хора от помощния персонал на тима, сред които масажисти и физиотерапевти. Легендата на „Барса“ и настоящ играч на „Ал Сад“ Шави Ернандес също ще е сред звездните гости. Лео и Антонея се познават още от детските си години, тъй като тя е братовчедка на най-добрия му приятел. Двойката има двама сина – родения през 2012 година Тиаго и Матео (2015 г.).", "date": "2017.06.07", "title": " Меси покани 700 гости на сватбата си"}
{"url": "https://trud.bg/%d0%b3%d1%80%d1%8a%d0%bc%d0%be%d1%82%d0%b5%d0%b2%d0%b8%d1%87%d0%bd%d0%b0-%d0%b1%d1%83%d1%80%d1%8f-%d0%bc%d0%b8%d0%bd%d0%b0-%d0%bd%d0%b0%d0%b4-%d1%81%d0%be%d1%84%d0%b8%d1%8f-%d1%81%d0%bf%d1%80%d1%8f/", "text": "Пороен дъжд с градушка се изсипа в ранния следобед над централната част на София, наводни подлези, улици и спря трамваи.Мълния предизвика токов удар и спря движението на трамваите по бул. „България“. Засегната е и контактно-кабелната мрежа на бул. „Цариградско шосе“ при Алея Яворов. Тролеите там се движат с автономно придвижване на дизелов двигател. Центърът за градска мобилност осигури автобуси по линията на трамвай 7.В подлеза на бул. „Гоце Делчев“ и бул. „България“ има завиряване. Три екипа на дирекция „Аварийна помощ и превенция“ на Столичната община наблюдават за завирявания, паднали клони и отстраняват проблеми по инфраструктурата, които са следствие от бурята.Силен дъжд валя над районите „Витоша“, „Красно село“ , „Красна поляна“ и „Панчарево“ и централната градска част.Работи се по отстраняване на проблемите, увериха от общината.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Гръмотевична буря мина над София, спря трамваи и наводни подлези"}
{"url": "https://trud.bg/%d1%82%d0%b0%d1%81%d0%ba%d0%be%d0%b2-%d0%b8%d0%bc%d0%b0-%d1%81%d0%b4%d0%b5%d0%bb%d0%ba%d0%b8-%d0%b2%d1%8a%d0%b2-%d1%84%d1%83%d1%82%d0%b1%d0%be%d0%bb%d0%b0/", "text": "Таско Тасков, съдия от ранглистата на Първа лига, обяви край на кариерата си. Арбитърът призна, че има здравословен проблем, но допълни и че не изпитва удоволствие от работата си.„Година и половина имам проблем в коляното, но явно проблемът е доста тежък, а оттам ми се появяват и други проблеми – обясни 37-годишният Тасков.- И при това положение не мога да бъда адекватен към изискванията на професионалното съдийство. Виждам, че най-добрите са на светлинни години пред мен относно физическото състояние. Писна ми от болници, от инжекции. Съдийството ми е взело повече, отколкото ми е дало – взе любовта към футбола, отне ми любовта към един човек, когото срещнах в съдийството.“Тасков, който нерядко е бил в епицентъра на скандали след мачове, твърди за порочни практики във футбола. „Има сделки – отсече реферът. – На някои хора бащите им се отказват от постове, за да вървят синовете им напред в съдийството. Други пък получават подходящи съдийски наблюдатели, които от своя страна крият грешките им и поставят високи оценки.“", "date": "2017.06.07", "title": " Тасков: Има сделки във футбола"}
{"url": "https://trud.bg/%d1%89%d0%b5-%d0%b8%d0%bc%d0%b0-%d1%80%d0%b5%d0%b2%d0%b0%d0%bd%d1%88-%d0%ba%d0%bb%d0%b8%d1%87%d0%ba%d0%be-%d0%b4%d0%b6%d0%be%d1%88%d1%83%d0%b0/", "text": "Претенцията на Кубрат Пулев за световната титла на Международната боксова федерация (IBF) бе пренебрегната за сметка на реванш между шампиона Антъни Джошуа и предишния му съперник Владимир Кличко. Централата уважи молбата на британеца да направи изключение и да му позволи да задържи пояса в тежка категория, за да се изправи отново срещу 41-годишния украинец. Немската компания „Зауерланд“, която се грижи за кариерата на Пулев, възрази срещу опита на Джошуа да се измъкне от задължителната защита, но явно аргументите й не са се оказали достатъчни пред федерация. За да защити донякъде правото на българина, IBF постанови – евентуалният реванш да е най-късно до 2 декември. Освен това победителят от новия мач ще трябва да се бие първо с Кобрата. Така централата наруши собствената си практика, тъй като отне пояса от предишния шампион Тайсън Фюри, когато той отказа да го брани срещу тогавашния задължителен претендент Вячеслав Глазков. Все още обаче няма официално потвърждение от страна на Кличко, че ще поиска реванш. Украинецът трябваше да обяви дали ще продължи кариерата си в края на май, но отложи решението си, което доведе до слухове, че изчаква позицията на IBF.", "date": "2017.06.07", "title": " Ще има реванш Кличко – Джошуа"}
{"url": "https://trud.bg/%d0%b7%d1%80%d0%b5%d0%bb%d0%b8%d1%89%d0%bd%d0%b8-%d1%81%d0%bf%d0%b5%d0%ba%d1%82%d0%b0%d0%ba%d0%bb%d0%b8-%d0%be%d1%82-%d0%bf%d0%b0%d1%80%d0%b8%d0%b6-%d0%b8-%d0%b8%d1%81%d0%bf%d0%b0%d0%bd%d0%b8%d1%8f/", "text": "Атративният спектакъл „Автаркия, или в търсене на самодостатъчност“ на танцовата компания „Ан Нгуен“ – Париж ще бъде представен в четвъртък – 8 юни от 19.30ч. в Театър „Азарян“-НДК.  Хореографията е на Ан Нгуен, а в спектакъла е включена и оригиналната музика на Себастиен Лете, композитор и перкусионист.„Автаркия“ е под формата на стратегическа игра за четирима и в търсене на собствена територия, надмощие и възможност за постигане на хармония. В трескав ритуал изпълнителите зрелищно трансформират стила на популярни танци от съвременната градска култура като хип-хоп, брейкданс и попинг в абстрактен танцов речник. Продукцията гостува с подкрепата на „Театроскоп“ – програма, лансирана от Френския институт, Министерството на културата и Министерството на външните работи и международното развитие на Франция.Хореографката Ан Нгуен основава своята танцова компания par Terre през 2005 г. Тя идва от полето на брейкданса, но е силно повлияна от изследователски подходи и от различни бойни изкуства. Нейните хореографии подчертават принципа на изграждане на движението в хип-хоп танца и неговия енергиен заряд, като го облича в универсална символика. Продукциите на Ан Нгуен изглеждат като абстрактен танц, но в крайна сметка те се занимават с мястото на човека в съвременния свят. Носител е на Наградата за млади таланти в хореографията 2013, както и на отличието Кавалер на ордена на изкуствата и литературата за 2015 г.Друг много зрелищен и драматичен фламенко спектакъл – “Desplante“ зрителите ще могат да видят в събота в Сатиричния театър в София. Една от новите звезди на фламенко сцената – Едуардо Гереро комбинира различни видове от характерния испански танц в майсторско изпълнение. Спектакълът е с първа награда в категорията „Desplante” на международния фестивал за фламенко „Минас де ла Унион“ в  Мурсия, ИспанияDesplante e от множеството видове йамада във фламенкото – знак, който изпълнителят дава на певеца и китариста за предстояща смяна в ритъма. Със своя ярък индивидуален почерк и интензивно присъствие, Гереро извлича същността на фламенкото и му придава съвременна форма. Той е придружен от безупречния глас на Емилио Флоридо и красивото звучене на китарата на Хавиер Ибанес, които създават истинска наслада за сетивата. С „Desplante“ Едуардо Гереро показва същността на фламенкото с нова сила и усъвършенстван стил, който допринася за развитието на този танц, обявен от ЮНЕСКО за световно нематериално културно наследство. Спектакълът е създаден специално за един от най-значимите фестивали за фламенко „Минас де ла Унион“ в Мурсия.Едуардо Гереро започва да танцува още на шестгодишна възраст в школата по фламенко на Кармен Гереро в Кадис, след което задълбочава обучението си при легендите на испанския танц като Антонио Каналес, Манoло Марин и др. Той учи в Консерваторията по танц в Кадис и след това разширява познанията си по съвременен танц при Дейвид Грийнал и по класически танц при Монсерат Марин. От 2002 г. се изявява в спектакли на едни от най-значимите фламенко хореографи и изпълнители в Испания като Антонио Каналес, Ева Уербабуена, Аида Гомес и други. Той развива изключително изразителен и интензивен собствен стил на изпълнение, в който обновява формата на характерния испански танц. Той му носи няколко престижни награди, сред които и наградата на публиката на фламенко фестивала Festival de Jerez 2017. Едуардо Гереро танцува на водещи сцени в Испания и по света, включително на сцената на Болшой театър в Москва, в Музея Гугенхайм в Ню Йорк и др. Представлява го испанската продуцентска компания Ashara Cultura, посветена на популяризирането на фламенко, а нейната мениджърка – Клара Кастро, е организирала концерти на звезди като Принс, Брус Спрингстийн, Ролинг Стоунс, U2 и др. Гостуването на продукцията се осъществява с подкрепата на Институт Сервантес – София и на Посолството на Испания в София.   ", "date": "2017.06.07", "title": " Зрелищни спектакли от Париж и Испания на българска сцена"}
{"url": "https://trud.bg/t%d0%be%d0%bf-%d0%bc%d1%83%d0%b7%d0%b8%d0%ba%d0%b0%d0%bd%d1%82%d0%b8-%d0%b8-%d0%b2%d0%b8%d0%b7%d1%83%d0%b0%d0%bb%d0%bd%d0%b0-%d0%bc%d0%b8%d1%81%d1%82%d0%b8%d0%ba%d0%b0-%d0%b2-%d0%be%d1%80%d1%84/", "text": "Фестивалът „Opera Open 2017“ стартира тази събота от 21 часа на сцената на Античния театър в Пловдив с мултимедийния концерт-спектакъл „Орфей и Паганини“ по идея на виртуозния цигулар Марио Хосен. В него трупата на Държавна опера-Пловдив ще представи един музикален „калейдоскоп“, в който класиката среща мита, а модерното – древния дух.За да оживее драматично „Орфей и Паганини“, главни роли имат хореографът Боряна Сечанова и мултимедийната сценография на Поли Герасимова. Уникален 3D мапинг ще „облече“ в светлина целия Античен театър, за да разкаже митовете за Орфей с музика от различни епохи, изпълнена от изтъкнати гост-солисти. Оркестърът на Опера Пловдив ще свири заедно с квартета на „Арена Ди Верона“, съставен от Гюнтер Санин, Винченцо Куаранта, Сара Айролди и Лука Поца, обучени и специализирани в някои от най-престижните международни академии.За първи път българската публика ще чуе вълшебните звуци на кристален орган, вдъхновени от пустинята, в изпълнение на Мишел Деньов. В концерта са включени орфически музикални текстове, намерени в Константинопол и дешифрирани от големия наш композитор Георги Арнаудов, както и арии и хорове от тематични произведения на Монтеверди, Глук и Офенбах.Диригент и солист на концерт-спектакъла „Орфей и Паганини“ ще бъде изтъкнатият френски флейтист проф. Жан Ферандис, който ще пристигне специално от Лос Анджелис, където преподава. Концертмайстор е Виеслав Новак, а солисти са сопраните Вера Гиргинова и Светлана Иванова заедно с Никол Брандолино – едно от най-интересните млади мецосопрани в момента в Италия.В спектакъла участват също хорът и балетът на Опера Пловдив. Самият Марио Хосен ще изпълни виртуозна „театрална“ музика на италианския „Орфей“ – Паганини. Като солист с международно признание, проф. Марио Хосен е свирил с прочути оркестри като Английския камерен оркестър, Симфоничния оркестър „Чайковски“ на Московското радио, Камерния оркестър на Миланската Скала и др. МариоХусейн свири на цигулка „Гуаданини“ от 1749 г., предоставена му назаем от колекцията на Австирийската национална банка. Фестивалът „Opera Open 2017“ се провежда от 10 юни до 29 юли и е част от програмата на „Пловдив – Европейска столица на културата 2019“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Tоп музиканти и визуална мистика в „Орфей и Паганини“ на сцената на Античен театър-Пловдив"}
{"url": "https://trud.bg/%d1%80%d0%b8%d0%bc-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d1%84%d0%be%d1%80%d1%83%d0%bc%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d1%80%d0%b5%d0%b7-%d0%b2%d1%82%d0%be/", "text": "Регионалният исторически музей (РИМ) в града под тепетата ще е домакин този четвъртък и петък на националната научна конференция „Пловдив през втората половина на ХІХ и ХХ век – общество, личности, местна власт“.Тя ще се проведе под патронажа на кмета на Пловдив Иван Тотев, а участие във форума в зала „Съединение“ на РИМ ще вземат 38 изследователи на историята на Пловдив от БАН, университетски центрове, архиви, музеи и библиотеки.Всеки доклад в конференцията, която е посветена на 150-годишния юбилей от рождението на големия пловдивски общесвеник Недко Каблешков, има научен принос за важни въпроси от историята на града под тепетата през 19-и и 20-и век.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " РИМ домакин на форума „Пловдив през втората половина на ХІХ и ХХ век“"}
{"url": "https://trud.bg/%d0%b4%d0%be%d0%bc%d0%b8%d0%bd%d0%b8%d0%ba-%d1%82%d0%b8%d0%b9%d0%bc-%d1%81%d1%82%d1%80%d0%b5%d1%81%d0%bd%d0%b0-%d0%bd%d0%b0%d0%b4%d0%b0%d0%bb/", "text": "Рафаел Надал очаква Доминик Тийм да е първият му сериозен съперник на „Ролан Гарос“. Испанецът се наслаждава на един от най-лесните турнири в кариерата си и е загубил едва 22 гейма в петте мача по пътя към полуфинала. Сънародникът му Пабло Кареньо Буста, който по-рано в турнира отстрани Григор Димитров, също не му създаде проблеми. 21-ият в света се отказа след 51 минути на корта при резултат 2:6, 0:2. Оправданието бе проблем с коремните мускули. Така Надал за десети път се класира за полуфинал на „Ролан Гарос“, но там не го очаква така желаният от феновете сблъсък с миналогодишния шампион Новак Джокович. Сърбинът отпадна след загуба с 6:7 (5), 3:6, 0:6 от Доминик Тийм. Мачът се превърна в една от най-тежките загуби в кариерата на Ноле. Той нямаше чисто поражение на Големия шлем от четири години, а „геврекът“ в третия сет е първи за него на такъв турнир от 2005-а. „На всички големи играчи се случва – утеши се Джокович. – Ще бъде голямо предизвикателство да изляза от тази ситуация.“ 23-годишният Тийм се поздрави с първата си победа над Джокера в шест мача. Това е втори полуфинал за него на Големия шлем, след като миналата година отново в Париж отпадна от Джокович. Мощната и разнообразна игра на австриеца стресна Надал, който има амбицията да стане първият тенисист с десет титли в един турнир от Големия шлем. „Тийм е много труден съперник – призна Матадора. – Удря силно и от двете страни, сервисът му също е добър. Има много оръжия на корта. Победих го в Барселона и Мадрид, но загубих от него в Рим. Тогава нямах ден. Все пак мисля, че всичко зависи от мен. Ако играя добре, ще спечеля. Ако не – ще си тръгна.“", "date": "2017.06.07", "title": " Доминик Тийм стресна Надал"}
{"url": "https://trud.bg/%d0%bf%d0%bb%d0%b0%d1%89%d0%b0%d0%bd%d0%b8%d1%8f-%d0%bd%d0%b0%d0%b4-5000-%d0%bb%d0%b2-%d1%81%d0%b0%d0%bc%d0%be-%d0%bf%d1%80%d0%b5%d0%b7-%d0%b1%d0%b0%d0%bd%d0%ba%d0%b0/", "text": "Всички плащания над 5 хиляди лева да се извършват само по банков път, предвиждат промени в Данъчно-осигурителния процесуален кодекс, внесен от Министерството на финансите в Народното събрание.Целта му е да ограничи плащанията в брой и по този начин да се намали сивата икономика в България. В момента законът позволява в кеш да се плащат до 10 000 лева. Според промените от 1 януари 2018 г.  прагът пада още – на 3 хил. лв., а от 2019 г. се предвижда всички плащания над 1000 лв. да се извършват чрез банка. Ограниченията ще важат и за плащания в чуждестранна валута, като таванът е левовата им равностойност.Според министерството на Владислав Горанов това ще доведе до ограничаване на възможността да не се отразяват в счетоводството на предприятията парични потоци, свързани, от една страна с реализирани приходи от продажба на продукция, стоки и услуги, а от друга – с изплащане на заплати и възнаграждения, за които не са начислени, удържани и внесени данъци и осигуровки.", "date": "2017.06.07", "title": " Плащания над 5000 лв. само през банка"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%81-%d0%bf%d0%be%d0%bc%d0%be%d1%89%d1%82%d0%b0-%d0%bd%d0%b0-%d0%bc%d0%b5%d0%b4%d0%b8%d0%b8%d1%82%d0%b5-%d1%82%d1%80%d1%8f%d0%b1%d0%b2%d0%b0-%d0%b4/", "text": "„Трябва да променим манталитета на българския водач с помощта и на медиите, защото без медиите няма как да има информираност и да стават известни тези водачи, които са неизрядни. Това целят приетите днес промени в Закона за движение по пътищата според шефа на вътрешната комисия Цветан Цветанов.Те ще позволят да се премахнат табелите, указващи къде на пътя се намират камерите за наблюдение. Промените бяха приети с консенсус и от вътрешната, и от транспортната комисии в Народното събрание. По думите на Цветанов това ще помогне да бъдат намалени катастрофите по пътищата.Част от мерките,  които ще бъдат предприети през следващите седмици и месеци, ще бъде да се рестартира ефективно Фонд „Пътна безопасност“, съобщи Цветанов. 50 процента от глобите ще остават в този фонд. В момента в него има натрупани 20 млн. лв. С тези пари ще се финансира по-ефективна дейност сред учениците в училищата. Цветанов изрази надежда, че властта ще получи съдействието и на родителите, НПО-та и КАТ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Цветанов: С помощта на медиите трябва да променим манталитета на българския водач\t\t\t"}
{"url": "https://trud.bg/%d0%bd%d1%81%d0%be-%d0%b5-%d0%bf%d1%80%d0%b5%d0%b4%d0%b0%d0%bb%d0%b0-%d0%bd%d0%b0-%d0%b2%d0%be%d0%b5%d0%bd%d0%bd%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0/", "text": "Националната служба по охрана е изпратила материалите от проверката по случая със служебния автомобил на председателя на ВКС Лозан Панов на Софийска военноокръжна прокуратура, става ясно от съобщение на сайта на НСО.В него се посочва, че по разпореждане на началника на НСО незабавно е започнала служебна проверка във връзка с доклад за пътен инцидент, установен на 01.06.2017 г. по време на движение на пътя Берковица-София /прохода Петрохан/. Предмет на проверката са причините и условията, довели до разхлабване и липса на болтове на задно ляво колело на автомобил за специализиран транспорт на председателя на ВКС.В хода на проверката ръководни служители и технически специалисти на НСО са извършили оглед на автомобила, преглед на всички документи за извършени ремонти и техническо обслужване, на записите от служебното видеонаблюдение в гаража и на мястото за паркиране, както и на ежедневната проверка на контролно-техническия пункт за готовността на автомобила за експлоатация на 01.06.2017 г.Комисията за извършване на служебната проверка е постоянно действащ орган, назначен със заповед на началника на службата.Събраните от служебната проверка материали са докладвани от комисията на началника на НСО на 07.06.2017 г. и по негово разпореждане са изпратени на Софийска военноокръжна прокуратура по компетентност.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " НСО е предала на военната прокуратура случая с колата на Лозан Панов"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%bf%d0%be%d0%b4%d0%ba%d1%80%d0%b5%d0%bf%d1%8f%d0%bc%d0%b5-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2-%d1%80%d0%b5%d1%84%d0%be%d1%80%d0%bc%d0%b8/", "text": "БЕРЛИН. От кореспондента на „Труд“„Обсъдихме икономическите си отношения, мислим как да ги разширим. Ние окуражаваме всички немски предприятия да се ангажират в България, защото вярваме, че това е добра инвестиция за бъдещето“, заяви германската канцлерка Ангела Меркел пред журналисти след разговора си днес в канцлерството с българския премиер Бойко Борисов.Преди това той беше посрещнат с военни почести.Меркел припомни, че България вече от 10 години е членка на ЕС, а от 1 януари догодина за пръв път поема председателството на съюза.„Ние желаем да я подкрепяме в тази й дейност. Единодушни сме, че Европейският съюз е изправен пред големи изпитания, ние трябва да го придвижваме напред и то при трудна геостратегическа обстановка“, заяви канцлерката. Тя припомни, че България граничи от една страна с държави от Западните Балкани и естествено в това отношение има голям интерес за стабилност.„Ние говорихме и за така наречения Берлински процес, който предстои да бъде обсъден в Италия с представителки на тези държави. Става въпрос на тези страни да се даде надежда и да им заявим, че подкрепяме перспективата им за приема в ЕС и да подчертаем, че има и други геополитически актьори, които също са заинтересовани да изградят добри отношения. Ние трябва ясно да кажем, че от наша гледна точка перспективата за членство на държавите от Западните Балкани е непроменена, но предстои много работа“, подчерта Меркел.Според нея България е изправена пред много големи предизвикателства, що се отнася да изпълнение на задачите и условията на правовата държава. „Ние подкрепяме България при осъществяването на реформите и благодарим на България преди всичко при изпълнението на задачата за подсигуряване на границите. България граничи с Турция и интензивно подобряваше укрепването на тази граница. Въпреки, че страната още не е в Шенгенското пространство, ние оценяваме усилията й, които предприе в тази посока” подчерта Меркел. Тя и Борисов са били единодушни по борбата срещу трафикантите, което е постоянно предизвикателство: „Тук искам да благодаря България за решителната й дейност не само за укрепването на българо-турската граница, а и на българо-гръцката, както и граничния регион по Черно море. Работим много тясно по бежанката и миграционната политика. България е от онези европейски страни, които осъзнават това предизвикателство и в тази посока съм особено благодарна на българския министър-председател.“Същевременно Меркел заяви: „Ние сме заинтересовани всички да бележат икономически успех. България принадлежи към страните с нисък БВП на глава от населението. Ето защо пожелавам на България икономическите инвестиции и с помощта на ЕС да донесат плодове, така че хората в България да почувстват, че стъпка по стъпка животът им се подобрява, дори и ако процесът е продължителен.“В заключение канцлерката посочи: „Разговорите ни днес бяха и в тази светлина. Още веднъж най-сърдечно благодаря на Бойко за посещението му и на добър път.“„Вече сме за пример. Днес излезе новата статистика – 3,5 на сто ръст на икономиката, но още много, много може да се желае. Също и при реформите, които правим, в премахването на бюрокрацията“, посочи в изявлението си премиерът Борисов. По време на разговора си с канцлерката той е споделил мнението си по общата европейска отбрана, за консолидацията по темата сигурност не само в борбата с тероризма и по вътрешната сигурност, но като глобална заплаха.Борисов споделил идеята си ЕС да е колективен член на НАТО, но това бил въпрос, който може да се реши при редица други срещи.Той благодари на Меркел за гостоприемството и добави, че го приема като топло отношение на Германия към българския народ за усилията, които полага и за опазване на границата, и като надежден съюзник на ЕС.На журналистически въпрос как все пак опазваме над 1000 км външни граници, Меркел подчерта, че страната ни заслужава признание за мерките, които взима за сигурна външна граница на ЕС.Борисов оповести, че все още не могат да се усвоят отпуснатите ни от ЕС 160 милиона евро, тъй като трябва да бъдат спазени всички законови процедури. Без обществена поръчка не може да се монтира техника – термокамери, видеонаблюдения. „По-добре е да спазваме закона за обществените поръчки, отколкото да направим нещо, от което след това да се срамуваме“, заяви премиерът.„Ние ще бъдем най-надеждната граница. А това, че може да се преодолява една ограда, то и Берлинската стена се преодоляваше, независимо, че се пазеше много добре от източната й страна. Нашето предпазно съоръжение цели да подпомагаме граничната си полиция при спирането на големи тълпи от хора. Това не е ограда или затвор“, поясни Борисов.", "date": "2017.06.07", "title": " Меркел: Подкрепяме България в реформите, благодарим й за опазването на границите\t\t\t"}
{"url": "https://trud.bg/%d0%b4%d0%b5%d0%bd-%d0%bd%d0%b0-%d0%ba%d0%b0%d1%80%d0%b8%d0%b5%d1%80%d0%b0%d1%82%d0%b0-trained-in-germany-%d1%89%d0%b5-%d1%81%d0%b5-%d0%bf%d1%80%d0%be%d0%b2%d0%b5%d0%b4%d0%b5-%d0%bd%d0%b0-14/", "text": "Изложение „Trained in GermanY!“ („Кариера с немски език“) ще се проведе на 14 юни (сряда) в Дома на културата „Борис Христов“ в града под тепетата. Денят на кариерата се организира от Германо-Българската индустриално-търговска камара (ГБИТК) съвместно с Alumniportal Deutschland, „Гьоте-институт България“ и Посолството на Федерална Република Германия у нас и е част от календара със събития в рамките на Седмиците на немския език в България (Wochen der deutschen Sprache in Bulgarien).Кариерното изложение е насочено към всички, които владеят немски език или са завършили част от обучението си в Германия и желаят да се свържат пряко с големите немски работодатели в България.Германо-Българската индустриално-търговска камара (ГБИТК) смята възможностите за кариера в Пловдив за немско говорящи специалисти за изключително добри, тъй като в региона са се установили десетки германски фирми от различни клонове на индустрията и аутсорсинга. Това прави търсенето на персонал с немски език все по-голямо.Именно това е и причината предстоящият кариерен форум в Пловдив да се наложи като толкова успешна платформа за създаване на преки контакти между немски фирми или български компании с бизнес в Германия и млади професионалисти, владеещи немски език, свързани с немска институция или завършили образованието си във Федералната република.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Ден на кариерата „Trained in GermanY“ ще се проведе на 14 юни в Пловдив"}
{"url": "https://trud.bg/%d0%b2-%d1%81%d0%b5%d0%bb%d0%b0-%d0%be%d1%82-%d0%be%d0%b1%d1%89%d0%b8%d0%bd%d0%b0-%d0%b1%d1%80%d0%b5%d0%b7%d0%be%d0%b2%d0%be-%d0%b2%d0%b8%d0%b6%d0%b4%d0%b0%d1%82-%d0%bb%d0%b5%d0%ba%d0%b0%d1%80-%d0%b7/", "text": "Конституционното право, гарантиращо достъпна медицинска помощ, е абсолютно невъзможо за жителите на Община Брезово, оплакаха се местните хора пред депутата от коалиция „БСП за България“ Георги Търновалийски.В селата Бабек и Розовец лекар идва само за по 2 часа в един от дните на седмицата, а в останалите селища това става през ден. Държавата трябва да се намеси, защото няма желаещи за лекарска практика, поискаха жителите на Община Брезово. Пловдивският червен депутат пое ангажимент да постави въпроса на предстоящото в петък в пленарна зала на парламента разискване на проблемите в здравеопазването.Охраната на земеделската продукция и назначаване на пъдари бе едно от исканията на земеделците, които се оплакаха от невъзможността да опазят продукцията си от върлуващи в региона крадци. Промени в Закона за кооперациите и премахване на безсрочните договори за аренда поискаха пък жителите на село Чоба, според които сегашната ситуация ограничава собствениците в разпореждането със собствените им земи.Георги Търновалийски и представителите на местната власт обсъдиха и проблемите с рехабилитацията на междуселските пътища, липсата на финансиране за тях и за уличките в населените места. Според кмета и жителите на Тюркмен, след като се дават над 2 милиарда лева за саниране на жилищата в градовете, нищо не пречи да се отпускат повече средства и за общинските пътища, защото и на село живеят хора и българи. За община Брезово, която заема близо 500 кв.км площ и има 15 населени места, осигуряването на междуселищен транспорт също е сериозен проблем поради отдалечеността на селата и малкия пътникопоток.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " В села от Община Брезово виждат лекар за 2 часа седмично"}
{"url": "https://trud.bg/%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%b8%d1%82%d0%b5-%d1%81-%d0%b4%d0%b2%d1%83%d1%80%d0%b0%d0%b7%d0%be%d0%b2%d0%b8-%d1%82%d1%80%d0%b5%d0%bd%d0%b8%d1%80%d0%be%d0%b2/", "text": "Селекционерът на националния отбор по волейбол Пламен Константинов се опитва да компенсира с двуразови тренировки изоставането във формата на някои от играчите преди втория турнир от Световната лига във Варна през уикенда. Сутрин играчите му са на фитнес, а следобен тренират в Двореца на културата и спорта, където утре е първият им мач срещу световния шампион Полша. Въпреки натоварената програма либерото Теодор Салпаров намери време да се наслади на кратка почивка край басейна на хотела. Междувременно поляците, както и другите два тима в групата – Бразилия и Канада, вече са в морската столица. Чуждестранните звнезди бяха посрещнати от талисманите на волейбола в града – братята Гюро и Берко. Двете момчета са съответно на 10 и 9 години и традиционно приветстват всички гостуващи отбори във Варна.", "date": "2017.06.07", "title": " Волейболистите с двуразови тренировки"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%b0%d0%b2%d1%80%d0%b0%d0%bc%d0%be%d0%b2-%d1%89%d0%b5-%d1%81%d0%b5-%d0%be%d1%82%d0%ba%d0%b0%d0%b6%d0%b5-%d0%b4%d0%be%d0%b1%d1%80%d0%be%d0%b2%d0%be%d0%bb/", "text": "Депутатът от ДПС Димитър Аврамов заяви, че доброволно ще се откаже от имунитета си от съдебно преследване, след като по-рано днес в парламента, съобщи . Димитър Аврамов е подсъдим за търговия с влияние.Според обвинението през лятото на 2012 г. той е получил 100 000 лв. от търговец, за да упражни влияние върху решение на директора на Областната дирекция „Земеделие“ в Монтана.„Ще се запозная с документите, които са изпратени и са в деловодството, и в срока, който е указан, ще подам, за да може да продължи делото. Това е съвсем нормално искане. Това си е част от процедурата, която трябва да бъде извършена. На първа инстанция СГС издаде оправдателна присъда преди около една година. Нямам право да коментирам нищо по същество. Аз твърдо съм казал и в съда на първа инстанция, че не се чувствам виновен“, коментира Аврамов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Димитър Аврамов ще се откаже доброволно от имунитета си"}
{"url": "https://trud.bg/%d0%bd%d0%be%d0%b2%d0%be-%d0%be%d0%b7%d0%b5%d0%bb%d0%b5%d0%bd%d1%8f%d0%b2%d0%b0%d0%bd%d0%b5-%d0%b8-63-%d1%88%d0%b8%d1%80%d0%be%d0%ba%d0%be%d0%bb%d0%b8%d1%81%d1%82%d0%bd%d0%b8-%d0%b4%d1%8a%d1%80%d0%b2/", "text": "Брезите по ул. „Вичо Грънчаров” се премахват, заради реализиране на нов ландшафтен проект за зеления остров. Това обаче възмути жители на железничарския град.„Преди да бъдат отсечени дърветата, комисия е направила оглед и е дала становище. Брезите са засадени в близост до пътното платно, неравномерно и на сравнително близко разстояние една от друга – 0.50-0.80 м., като част от клоните са надвиснали над него“, обясниха от общинската управа.От кметството информираха, че брезите са дървета, които имат сравнително малък и къс главен корен и силно развити странични корени, които водят началото си от основата на стъблото. Поради тази причина и при недостатъчно количество хранителна площ на кореновата система се нарушават физиологичните процеси на дърветата. В резултат на това се забелязва изсъхване по кората и част от короната на дърветата. В годините е извършвано окастряне на сухи и начупени клони, както и премахване на част от дърветата, поради изсъхване. Стъблото на брезата е тънко и достига до 30 м. височина. При обилен снеговалеж и натежаване на клоните на дърветата от падналия сняг, те надвисват над пътното платно, заради близостта си с него. Така се нарушава безопасността на движение на автомобилите, както и сигурността на преминаващите граждани.С реализирането на проекта за обновяване на зелената площ по ул. „Вичо Грънчаров” между улиците „Хан Крум” и „Васил Априлов”, на мястото на озеленените площи ще се извърши ново затревяване с подходяща тревна смеска. Едно от важните условия за постигане на красива и дълготрайна тревна покривка е подготовката на почвата за затревяване.С реализирането на новия проект ще се засадят 63 шириколистни дървета от различен вид, на разстояние 2 м. от уличното платно, които отговарят на изискванията на средата, устойчиви са на болести и неприятели. Ще се засадят и още 2 иглолистни дървета с подходящо оформена корона и устойчиви към нашия климат. Съществуващата иглолистна растителност ще бъде запазена и включена в композиция с нови 670 храсти от различни видове.Пространственото и растително оформление, което ще бъде направено на зеления остров отговарят на функционалното предназначение на територията.Проектът за обновяване на зелената площ предвижда и повдигане на бордюрите, подравняване на тревната площ, изграждане на поливна система. Взети са под внимание естествено образуваните от пешеходците преминавания през зелената площ и е предвидено тяхното запазване.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Ново озеленяване и 63 широколистни дървета ще има в центъра на Горна Оряховица\t\t\t"}
{"url": "https://trud.bg/%d0%b8%d0%bd%d1%82%d0%b5%d1%80%d0%b0%d0%ba%d1%82%d0%b8%d0%b2%d0%bd%d0%b0-3d-%d0%bc%d0%b0%d1%81%d0%b0-%d0%b7%d0%b0-%d0%b2%d0%b8%d1%80%d1%82%d1%83%d0%b0%d0%bb%d0%bd%d0%b8-%d0%b4%d0%b8%d1%81%d0%b5%d0%ba/", "text": "Една от най-съвременните технологии в обучението на студенти по медицина – 3D интерактивна маса за виртуални дисекции, ще разполага вече Медицински университет-Пловдив.Новата високотехнологична система ще бъде представена официално този четвъртък от 11 часа в музея на катедра „Анатомия, хистология и ембриология“. Тя дава изключителен достъп до пълен набор от медицински изображения – от анатомия до хистология, и с нея лесно се изследват, проучват и диагностицират пациенти, като се използват изключително детайлни 3D изображения, генерирани автоматично на базата на реални клинични случаи от целия свят. Всеки може да отвори своя клиничен случай, от която и да е маса, лаптоп или мобилно устройство в медицинския университет или университетска болница, дава и възможност за дистанционно обучение.Взаимодействието с изображенията по време на учебния процес поддържа тактилната памет, което прави студентите по-добре подготвени да преминат от виртуални към реални практики. Масата е идеална за проблемно-базирано обучение и развиване на критично мислене. С подходящите случаи таблицата позволява на студентите да приложат изследователски подход в тяхното обучение. Най-новата придобивка в Медицинския университет – Пловдив е още едно обещание, спазено от ректора – чл.-кор. проф. д-р Стефан Костянев, и още една сбъдната мечта за качестве но обучение с помощта на високите технологии.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Интерактивна 3D маса за виртуални дисекции показват в Медицински университет-Пловдив"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%bf%d0%be%d0%bc%d0%b0%d0%b3%d0%b0-%d1%81-%d0%b8%d0%bd%d1%84%d0%be%d1%80%d0%bc%d0%b0%d1%86/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Община Благоевград помага с информация за квартири на желаещите да станат част от най-голямото музикално събитие – „Francofolies. Благоевград“"}
{"url": "https://trud.bg/%d1%82%d1%80%d0%b8-%d1%81%d0%b5%d1%81%d1%82%d1%80%d0%b8-%d0%b8%d0%b7%d1%87%d0%b5%d0%b7%d0%bd%d0%b0%d1%85%d0%b0-%d0%b2-%d0%bf%d0%be%d0%bb%d1%83%d0%bd%d0%be%d1%89/", "text": "Три сестри изчезнаха безследно и вече десет дни няма вест от тях. Глория (17 г.), Станка (16 г.) и Силвия (15 г.) Станкови от русенското село Иваново са в неизвестност от 29 май, съобщи МВР.Сестрите живеели в дома на дядо си в селото. Възрастният мъж съобщил в РУ-Две могили, че децата излезли от жилището им към полунощ и оттогава са в неизвестност. След тревожния сигнал служителите на МВР били вдигнати на крак в издирването им. Засега обаче търсенето не е дало резултат.Най-голямата сестра Глория е висока около 165 см и с нормално телосложение. Има права, черна коса и кафяви очи. Била е облечена със сини дънки и жълто яке.16-годишната Станка е с височина към 150 см, слаба, с черна коса и кафяви очи.Силвия пък е висока около 155-160 см, слаба, с черна коса и кафяви очи. Била е облечена с черно кожено яке, сини дънки и черни платнени обувки.Хората, които разполагат с информация за местонахождението на трите момичета, могат да сигнализират на тел. 112, 082/882488, 882 316, 882 319 или в най-близкото поделение на МВР. Една от версиите е, че момичетата са отишли при техни приятели.", "date": "2017.06.07", "title": " Три сестри  изчезнаха в полунощ\t\t\t"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d0%bf%d1%80%d0%b5%d0%b3%d0%bb%d0%b5%d0%b4%d0%b8-%d0%b7%d0%b0-%d0%b0%d1%81%d1%82%d0%bc%d0%b0-%d0%bf%d1%80%d0%be%d0%b2%d0%b5%d0%b6%d0%b4%d0%b0/", "text": "Безплатни прегледи за бронхиална астма се провеждат през месец юни в МБАЛ „Уни-Хоспитал“ в  Панагюрище, където ще се извършват функционално изследване на дишането, рентгенови и кръвни изследвания, консултации с алерголог и с детски пулмолог.Датите за консултации с детски пулмолог до края на месеца са 8, 10, 11, 12, 15, 16, 18, 19, 20, 22, 23, 24, 27, 28 и 30 юни от 8 до 18 часа, уточниха от най-модерното здравно заведение в област Пазарджик.При констатирани случаи на заболяване и нужда от своевременно лечение малките пациенти ще бъдат настанявани в отделението по педиатрия към болницата в Панагюрище.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Безплатни прегледи за астма провеждат през юни в болницата в Панагюрище"}
{"url": "https://trud.bg/%d0%be%d1%82%d0%ba%d1%80%d0%b8%d1%82%d0%b8%d1%8f%d1%82-%d0%bc%d0%b8%d0%bd%d0%b5%d1%80%d0%b0%d0%bb%d0%b5%d0%bd-%d0%bf%d0%bb%d0%b0%d0%b6-%d0%b2-%d1%81%d1%82%d1%80%d0%b5%d0%bb%d1%87%d0%b0-%d0%be%d1%82/", "text": "Откритият общински минерален плаж в Стрелча бе официално отворен за посещения днес и от утре ще работи всеки ден от 9 до 19 часа до края на летния сезон.Комплексът в курорта в полите на Средна гора разполага с 8 декара зелена площ, плувен басейн с олимпийски размери и дължина от 50 метра, плувен басейн с полуолимпийски размери и дължина от 25 метра и предлага 100 % минерална вода с отлични показатели за балнеология и спорт.На разположение на гостите на минералния плаж са още кафе-аперитив с барбекю и игрище за плажен волейбол, съобщиха от общинската администрация.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Откритият минерален плаж в Стрелча отвори врати от днес"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d0%bc%d0%b0%d1%89%d0%b0%d0%b1%d0%bd%d0%be-%d1%83%d1%87%d0%b5%d0%bd%d0%b8%d0%b5-%d0%bd/", "text": "Многонационално учение „Saber Guardian – 2017“ е планирано да се проведе в периода от 11 до 20 юли 2017 г. на територията на България, Унгария и Румъния. Учението се ръководи от Командването на Сухопътните войски на САЩ в Европа и в него ще участват около  25 000 военнослужещи от 23 съюзнически и партньорски държави, съобщиха от пресцентъра на Министерството на отбраната.Ученията от серията „Saber Guardian“ са многонационални и се провеждат ежегодно от 2013 г. в Черноморския  регион като част от Програмата за съвместно обучение на Европейското командване на Въоръжените сили на САЩ (USEUCOM). През 2017 г. „Saber Guardian“ ще бъде най-мащабното учение в сравнение с проведените досега. Целта е да се повиши оперативната съвместимост на страните-участници и да се демонстрира решителност и готовност за действие в подкрепа на сигурността и стабилността в Черноморския регион.Българските въоръжени сили ще участват в многонационалното учение „Saber Guardian – 2017“ с около 4000 души от състава на Съвместното командване на силите, видовете въоръжени сили и техните подчинени формирования Служба „Военна полиция“, Военномедицинска академия, дирекции от Щаба на отбраната и Министерството на отбраната и други специализирани държавни структури.В рамките на многонационалното учение „Saber Guardian – 2017“ на територията на нашата страна ще се проведат: учение на силите за специални операции „Black Swan -2017”, въздушно-десантно учение „Swift Response – 2017”; тактическо учение с бойни стрелби „Eagle Sentinel – 2017”, учение на военни формирования на Сухопътните войски „Peace Sentinel – 2017” и тактическо учение на формирования за противовъздушна отбрана и авиационни формирования „Shabla – 2017”.", "date": "2017.06.07", "title": " България е домакин на мащабно учение на НАТО\t\t\t"}
{"url": "https://trud.bg/%d0%b1%d0%be%d1%82%d0%b5%d0%b2-%d0%bf%d0%b4-%d0%b2%d0%b7%d0%b5-%d0%ba%d1%80%d0%b8%d0%bb%d0%be-%d0%bd%d0%b0-%d0%bf%d0%b8%d1%80%d0%b8%d0%bd-%d0%b1%d0%bb-%d0%b8-%d0%b7%d0%b0%d0%b4%d1%8a%d1%80/", "text": "Крилото на „Пирин“ (Благоевград) Тони Тасев стана второто ново попълнение на „Ботев“ (Пд) след бразилския халф с италиански паспорт Алваро Юлиано, след като подписа в сряда двегодишен договор с „канарчетата“. 23-годишният футболист от школата на „орлетата“ ще направи в четвъртък първа тренировка с „жълто-черните“.Шефовете на „Ботев“ (Пд) успяха да задържат за още един сезон в отбора двама опитни бранители като Виктор Генев и Пламен Димов, който бе привлечен в пловдивския тим още през февруари, но така и не успя да запише дебют в официален мач заради проблеми с бившия си клуб от Казахстан „Алтай“.За 2 години с „канарчетата“ в четвъртък се очаква да подпише и полският вратар Даниел Кайзер, който идва със статут на свободен агент, каквито са и другите 2 нови попълнения в „Ботев“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " „Ботев“ (Пд) взе крило на „Пирин“ (Бл) и задържа Виктор Генев и Пламен Димов"}
{"url": "https://trud.bg/%d0%bd%d0%be%d0%b2-%d0%bf%d0%b0%d1%80%d0%ba-%d0%b8-%d0%b7%d0%be%d0%bd%d0%b0-%d0%b7%d0%b0-%d0%bf%d0%b0%d1%80%d0%ba%d0%b8%d1%80%d0%b0%d0%bd%d0%b5-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82/", "text": "50 нови паркоместа ще бъдат изградени на мястото на 30-те досега съществуващи метални гаражи на улица „Гео Милев“, която се намира на гърба на бул. „Княгиня Мария Луиза“, точно срещу Малката раннохристиянска базилика. Те ще бъдат с габарит 2.40 метра, както е по общинската наредба и съгласно Закона за движение по пътищата.От съществуващите 30 гаража са останали само 3, но и те съвсем скоро ще бъдат демонтирани от собствениците им.„Благодаря на гражданите за разбирането и за това, че сами премахват гаражните клетки“, заяви кметът на район „Централен“ Георги Стаменов. Той обясни, че администрацията има изготвен проект за 150 000 лв. за изграждане на нова паркозона с трайна асфалтова настилка, както и на голям парк пред блоковете на бул. „Княгиня Мария Луиза“.Проектът включва ново осветление, подмяна на настилките, озеленяване, а монтираният вече сондаж дава възможност за напояване на бъдещия парк. „В момента разговаряме с ЕVN за демонтиране на старите амортизирани стълбове за улично осветление.Предвиждаме да ги подменим с паркови стълбове с LED-осветление“, допълни районният кмет Георги Стаменов. Той е категоричен, че след реализирането на проекта районът ще придобие съвременна визия на град, който след година и половина ще бъде Европейска столица на културата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Нов парк и зона за паркиране изграждат в Пловдив срещу Малката Базилика"}
{"url": "https://trud.bg/%d0%b4-%d1%80-%d0%b2%d0%b5%d0%bd%d1%86%d0%b8%d1%81%d0%bb%d0%b0%d0%b2-%d0%b3%d1%80%d0%be%d0%b7%d0%b5%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%bb%d0%b5/", "text": "Болниците затъват, увеличават дълговете си. Искаме актуализация на бюджета, депозирали сме това становище към управителя на НЗОК. Това заяви председателят на Българския лекарски съюз (БЛС) Д-р Венцислав Грозев по . По думите му, това е единственият изход.„Страда цялото общество, и пациентите, и хората, които работят в системата на здравеопазването. Това не може да продължава, трябва да се намерят средства”, каза още той.Направленията също са недостатъчни, допълни д-р Грозев.„Не е нормално и трябва да се даде отговор как миналата година при около 134,5 млн. средномесечно заплащане за болнична помощ през рамковия договор за 2017 г. постигната сума от 137,2, разбира се с прословутите 3% върху 133 млн. месечно и в следващия момент болниците изнемогват. От нашите проучвания се оказа, че по т.нар. система за електронно бюджетно разплащане за месеците януари, февруари и март касата е платила за януари около 131, за февруари около 127 и за март 130. Това, което касата е разплатила чрез регионалните си структури на лечебните заведения за болнична помощ”, обясни Грозев.Той пресметна, че разликата, която се получава в трите месеца – януари, февруари март, спрямо заявеното и това, което бюджетният отдел на касата им е дал, е около 16,5 млн. лева. „Ако това е някакъв буфер, ако тези 16 млн. са буфер, защо се намираме в такава ситуация“, пита председателят на БЛС.„400 000 лв. в бюджетирането на „Пирогов” назад, над 700 000 лв.- в Пловдив, почти същата сума във варненските болници, в плевенската болница около 120 000 лв. месечно назад. Това са приети обслужени болни, излекувани, дадено всичко, което е в състояние да даде лечебното заведение и в същия момент бюджетът е назад”, възмути се Венцислав Грозев.Относно идеята на здравния министър да има болници, които да нямат лимити, председателят на БЛС каза, че най-добрият вариант е нито една болница да не работи в ситуация на лимит и да получи толкова, колкото е дала за пациентите.По данни на ЕВРОСТАТ България е на първо място по доплащане – 60%.„От години наред алармираме, че не е хубава тази битка лекар-пациент, няма победител, това нещо не трябва да се случва“, коментира Грозев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Д-р Венцислав Грозев, председател на лекарския съюз: Болниците затъват в дългове"}
{"url": "https://trud.bg/%d1%80%d0%b0%d1%81%d1%82%d0%b5%d0%b6%d1%8a%d1%82-%d0%bd%d0%b0-%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0%d1%82%d0%b0-%d0%bd%d0%b8-%d1%81%d1%82%d0%b8%d0%b3%d0%bd%d0%b0-35/", "text": "Икономическият растеж на България стигна 3,5% през първото тримесечие на 2017 г. Националният статистически институт ревизира нагоре първоначалните си оценки за ръста на брутния вътрешен продукт. Предишните бяха за нарастване с 3,4%.Спрямо последните три месеца на 2016 г. икономиката се разширява с 0,9%, докато предходната оценка беше за увеличение с 0,8%.Преди дни Световната банка ревизира прогнозата си за ръста на българската икономика от 3,2% на 3% за 2017 г. По-рано Международният валутен фонд обяви, че очаква растеж от 2,9 на сто за тази година.Според месечния анализ на “Райфайзенбанк България” през следващите тримесечия очакваният по-бърз ръст на региона ще подкрепи износа. От своя страна, потреблението ще продължи да нараства, а брутното образуване на основен капитал постепенно ще забави спада си, благодарение на постигнатата политическа стабилност след сформирането на правителство и в частност – поради подобрение при усвояването на еврофондове, коментира икономическият анализатор на банката Емил Калчев. Очакванията са  усвояването на еврофондове през 2017 г. да не бъде значително. Лихвите по кредитите ще се задържат на ниски нива, а публичните разходи за инвестиции ще бъдат умерени, допълни той.Последните данни на НСИ показват, че произведеният БВП през първото тримесечие на 2017 г. възлиза на 20,06 млрд. лева по текущи цени, като на  човек от населението се падат 2 826 лв.Основен принос за регистрирания положителен икономически растеж имат крайното потребление с ръст от 4,3% за година, износът, който се увеличава с 5,8% и вносът – със 7,1%, отчита статистиката. Спрямо четвъртото тримесечие на 2016 г. обаче потреблението се явява основен двигател на растежа с увеличение от 1,9%. Износът и вносът нарастват съответно с 0,9% и 1,9%.Създадената от отраслите на националната икономика брутна добавена стойност през първото тримесечие на годината възлиза на 17,52 млрд. лева по текущи цени.Аграрният сектор и индустрията намаляват дела си в добавената стойност на икономиката съответно с 0,1 процентни пункта до 2,5% и с 0,7% процентни пункта до 29,3%. Относителният дял на сектора на услугите се увеличава и достига до ниво от 68,2% при 67,4% през съответния период на предходната година.3,398 млн. са заетите у нас Произвеждаме по 14,6 лв. за час работаЕдин работещ българин произвежда средно 14,60 лева брутен вътрешен продукт за един отработен час, показват данните на статистиката за първите три месеца на 2017 г.Общо БВП на един работещ се увеличава с 2,6% за периода в сравнение със същото тримесечие на 2016 г. Заетите лица в икономиката у нас са 3,398 млн., а общият брой отработени часове е 1,375 милиона.Най-ниска е производителността на труда в земеделието 2,30 лв. за един отработен човекочас. Най-висока е в индустрията, където един работещ произвежда 13,90 лева за отработен човекочас. В сектора на услугите всеки зает произвежда средно 12,4 лв. от текущия обем на БВП.", "date": "2017.06.07", "title": " Растежът  на икономиката ни стигна 3,5%"}
{"url": "https://trud.bg/%d0%b8%d0%b7%d0%b3%d0%be%d0%bd%d0%b8%d1%85%d0%b0-%d1%82%d1%80%d0%b5%d0%bd%d1%8c%d0%be%d1%80%d0%b0-%d0%bd%d0%b0-%d0%b2%d0%b5%d0%b7%d0%b5%d0%bd%d0%ba%d0%be%d0%b2/", "text": "„Барселона“ уволни старши треньора Йоргос Барцокас след края на участието си в плейофите на испанското баскетболно първенство. Каталунците, в чиито редици играе българинът Александър Везенков, преживяха разочароващ сезон. Тимът отпадна от „Валенсия“ още в първия кръг на елиминациите, а в Евролигата остана едва 11-и в редовния сезон. „Не можем да бъдем доволни след такъв сезон – заяви спортният директор на „Барса“ Начо Родригес. – Поради много причини не бяхме на нивото, на което би трябвало да сме. Предстои ни трудната задача да намерим нов треньор, който да ни върне към успехите.“ Предсрочното освобождаване на треньора ще струва на „каталунците“ обезщетение от 1 млн. евро.", "date": "2017.06.07", "title": " Изгониха треньора на Везенков"}
{"url": "https://trud.bg/%d1%80%d0%be%d0%b6%d0%b4%d0%b5%d0%bd-%d0%b4%d0%b5%d0%bd-%d1%80%d0%b0%d0%b7%d0%b4%d0%b5%d0%bb%d1%8f-%d0%bf%d1%80%d0%b8%d1%8f%d1%82%d0%b5%d0%bb%d0%ba%d0%b8-%d0%bd%d0%b0-%d0%ba%d0%be%d1%80%d1%82%d0%b0/", "text": "Тимеа Башински (Швейцария) и Елена Остапенко (Латвия) ще отпразнуват заедно на корта рождения си ден, но само една от тях ще има повод за радост на края. И за двете полуфиналът на „Ролан Гарос“ е най-големият успех в кариерата, швейцарката вече веднъж е била във финалното каре в Париж. Башински, №30 в света, сложи край на последната френска надежда, след като надигра Кристина Младенович с 6:4, 6:4. Остапенко, която е 47-а в ранглистата, поднесе голяма изненада – изхвърли Каролине Вожняцки (Дания) след обрат с 4:6, 6:2, 6:2. Швейцарката, която днес навършва 28 години, разкри, че двете с Остапенко се познават добре. „Често сме тренирали заедно, а миналата година играхме заедно на двойки в Китай – разказа Башински. – Видяхме се след мачовете и се прегърнахме. Тя е страхотно момиче, но с удоволствие ще й разваля празника. Елена сега прави 20 години и ще има много шансове за нещо повече. Аз обаче имам повече опит и смятам, че това е моят момент.“ Остапенко наистина няма такъв опит. Тя за пръв път излиза от първата седмица на турнир от Големия шлем. Латвийката обаче не крие амбициите си да грабне първата си титла в женския тенис именно на това равнище. Последният с подобно постижение бе бразилецът Густаво Куертен, който през 1997 г. триумфира на „Ролан Гарос“. „Още не мога да повярвам какво се случва – призна Остапенко. – Трябва да запазя агресията в играта си. Надявам се, че рожденият ден ще се окаже щастлив за мен.“ В другия полуфинал сили ще мерят Симона Халеп (Румъния) и Каролина Плишкова (Чехия). Халеп направи обрат с 3:6, 7:6 (6), 6:0 срещу украинката Елина Свитолина, а Плишкова надигра със 7:6 (3), 6:4 Каролин Гарсия (Франция).", "date": "2017.06.07", "title": " Рожден ден разделя приятелки на корта"}
{"url": "https://trud.bg/%d1%80%d0%b8%d0%be%d1%81%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b2%d1%81%d0%b8%d1%87%d0%ba%d0%b8-%d0%bf%d0%be%d0%ba%d0%b0%d0%b7%d0%b0%d1%82%d0%b5%d0%bb%d0%b8-%d0%be%d1%82-%d0%bc%d0%be/", "text": "Резултатите от измерванията на качеството на атмосферния въздух през пролетния сезон в село Труд показват спазване на нормите, съобщиха днес от РИОСВ-Пловдив.От 19 май до 2 юни се проведе мониторинг с мобилна автоматична станция, която бе позиционирана в непосредствена близост до централата за биогаз на „Билд Инвест Сит“ ЕООД на ул. „Пирин“ 11 – място, посочено от общинската администрация. Измерванията са със следните показатели: – серен диоксид – измерена средноденонощна стойност – от 4 до 12 µg/m3 при норма 125 µg/m3; – азотен диоксид – от 7 до 19 µg/m3 при норма 200 µg/m3 (средночасова норма); – ФПЧ10 – между 9 и 26 µg/m3 при норма 50 µg/m3 (средноденонощна). За сравнение средноденонощните стойности, измерени от автоматичната измервателна станция „Каменица“ в Пловдив за същия период са от 20 до 29 µg/m3, а на АИС „Тракия“ е от 31 до 44 µg/m3.Мобилната автоматична станция на Регионалната лаборатория към ИАОС в Пловдив е оборудвана с апаратура, аналогична на тези за наблюдение на въздуха, разположени в Пловдив и са част от европейската мрежа за мониторинг на атмосферния въздух. РИОСВ – Пловдив взе решение за поставяне на мобилната станция в село Труд и за провеждане на мониторинг на качеството на въздуха четири пъти в годината за гарантиране качеството на атмосферния въздух в населеното място. Ще продължи контролът на всички обекти, потенциални замърсители на въздуха в региона, допълниха от РИОСВ-Пловдив.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " РИОСВ-Пловдив: Всички показатели от мониторинга на въздуха в село Труд са в норма"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd%d1%8a%d1%82-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb-%d0%b2-%d0%bb%d0%be%d0%bd%d0%b4%d0%be%d0%bd-%d0%b5-%d0%be%d1%82%d0%ba%d0%b0%d0%b7/", "text": "Българинът, който пострада при терористичната атака в Лондон и е настанен в болница, е отказал съдействие от посолството ни във Великобритания. Това съобщиха от Министерството на външните работи (МВнР).„От болницата, в която се лекува нашият сънародник, пострадал по време на терористичните атаки в Лондон на 3 срещу 4 юни, са уведомили Българското посолство в Обединеното кралство, че той благодари за вниманието, но на този етап не би желал да проведе среща с представител на дипломатическата мисия“, информираха от МВнР.Всяка бъдеща информация, отнасяща се до неговото състояние, би могла да се получи или по негова инициатива, или при постъпване на официално съобщение до посолството от компетентните британски власти.Дипломатическата мисия на България в Обединеното кралство е предприело всички необходими действия за оказване на съдействие на пострадалия и остава на разположение на нашия сънародник и роднините му.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Българинът, пострадал в Лондон, е отказал съдействие от посолството ни"}
{"url": "https://trud.bg/%d0%be%d0%b1%d0%bb%d0%b0%d1%81%d1%82%d0%b5%d0%bd-%d0%bb%d0%b8%d0%b4%d0%b5%d1%80-%d0%bd%d0%b0%d0%bf%d1%83%d1%81%d0%ba%d0%b0-%d0%b2%d0%bc%d1%80%d0%be-%d1%81-325-%d0%be%d1%82-%d1%87%d0%bb%d0%b5%d0%bd/", "text": "Председателят на областната структура на ВМРО Сливен Георги Георгиев напуска партията. Причината – несъгласие с политиката на партията в парламента и неизпълнени поети предизборни ангажименти пред избирателите, съобщава .Като неизпълнено предизборно обещание бившият вече областен лидер на ВМРО Сливен Георги Георгиев посочи основния акцент в предизборната кампания на патриотите – вдигането на минималната пенсия на 300 лева, ако влязат в управлението на страната. Несъобразяването с желанието на членовете кой да бъде водач на листата в Сливенска област, е другият мотив 325 члена да напуснат редовете на войводите.В Нова Загора подадоха заявление за напускане всички селски структури. В Котел – всички структури, абсолютно. В Твърдица напуснаха структурата в града.Георгиев обяви още, че с него си тръгват и няколко от кметовете, издигнати от ВМРО.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Областен лидер напуска ВМРО, с 325 от членовете на структурата"}
{"url": "https://trud.bg/%d1%81%d0%b5%d0%b4%d0%b5%d0%bc-%d0%b1%d0%be%d0%bb%d0%bd%d0%b8%d1%86%d0%b8-%d0%bd%d0%b0-%d0%bf%d1%8a%d1%82-%d0%b4%d0%b0-%d1%84%d0%b0%d0%bb%d0%b8%d1%80%d0%b0%d1%82/", "text": "Поне седем болници в страната са на път да фалират, ако не се предприемат бързи и адекватни действия. Причината – дългове или орязани дейности от спрени клинични пътеки. Става въпрос за лечебни заведения в Пловдив, Добрич, Сливен, Шумен, Омуртаг, Провадия, Левски.Многопрофилната болница за активно лечение (МБАЛ) в Добрич вече е спряла част от плановите си дейности заради натрупана и неизплатена надлимитна дейност.Пред затваряне е единственият за Южна България Областен диспансер по кожно-венерически заболявания-Пловдив. Заплатите там се бавят, покривът тече, а телефоните са спрени.Блокира се възможността и на МБАЛ-Шумен да оказва помощ на гражданите заради орязани клинични пътеки, съобщи изпълнителният й директор д-р Атанас Атанасов. Важни пътеки са спрени и в МБАЛ “Д-р Иван Селимински” в Сливен. Във вторник болницата в Омуртаг също обяви, че е пред фалит и ще й стане невъзможно да обслужва пациенти.Пред закриване е също МБАЛ “Царица Йоанна” в Провадия, която лекува граждани от общините Дългопол, Ветрино, Вълчи дол и от много айтоски села. Причината – липса на пари дори за заплати.Заради ниския бюджет, договорен с НЗОК, бъдещето на общинската болница “Св. Мина” в града под тепетата също е под въпрос, алармираха медицински работници.Пред колапс е и лечебницата в община Левски. Тя е с дългове, а отделенията “Хирургия” и “Уши-нос-гърло” са закрити.", "date": "2017.06.07", "title": " Седем болници  на път да фалират\t\t\t"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b7%d0%b0%d0%bf%d0%be%d1%87%d0%bd%d0%b0-%d0%bc%d0%b8%d1%81%d0%b8%d1%8f-%d1%80%d1%83%d1%81%d0%b8%d1%8f/", "text": "Германия започна „Мисия Русия“ от… Дания. В подготовката си за Купата на конфедерациите световният шампион завърши едва 1:1 срещу „червения динамит“. Селекционерът Йоаким Льов е поканил за малкото световно първенство отбор от младоци, „старите пушки“ вече са по моретата. Джошуа Кимих, единственият от „Байерн“ в състава, вкара със задна ножица изравнителния гол в 87-ата минута. И докато атаката на германците показваше острота, защитата демонстрираше слабост сред слабост.Купата на конфедерациите е генералната репетиция на всеки домакин на мондиал. В него се събират шампионите на всеки континент, световният първенец и домакинът Льов забранява в отбора да се говори за Мондиал 2018 догодина. И с основание – селекционерът бе принуден да се лиши от всичките си големи звезди, безкрайно уморени от дългия сезон. Срещу Дания в титулярния състав имаше трима дебютанти. Логично погледите обаче ще бъдат насочени точно към Германия като могъщата сила и единствения световен шапион сред осемте участника. За да нахъса още повече младите си асове, немският футболен съюз обеща по 300 000 евро за титла. Именно от представянето на Купата на конфедерациите ще зависи кой ще получи шанс за изява и догодина на голямото световно. Това е единственото международно състезание, което Бундестимът още не е печелил.Сега голямата звезда на турнира в Русия ще е Кристиано Роналдо. Въпреки че не почива и за секунда през годината, португалският капитан иска да атакува още един трофей по пътя към петата „Златна топка“ в кариерата си. Кристиано е получил няколко дни почивка следфинала на Шампионската лига и отива на нов лагер. Истинско чудо е как издържа този (не)човек. Другите най-славни имена по руските терени идват от чилийската пустиня. Става въпрос за Алексис Сансеч и Артуро Видал. За разлика от съотборниците си звездите на Чили потвърдиха, че ще участват на Купата на конфедерациите. Шампионът на Южна Америка първи кацна на руска земя – още във вторник.Драконовски мерки за сигурност взимат организаторите. Откриването и финалът ще са в Санкт Петербург – градът тази година вече бе мишена на терористичен акт. Въоржени до зъби полицаи ще охраняват не само стадионите, но също гари и летища. Мобилизирани са военни хеликоптери, които от птичи поглед да следят за събитията на земята. „На този етап няма опасност за футболисти и фенове – каза Алексей Лавричев от руската държавна сигурност. – Но потенциална заплаха има винаги и ние трябва да сме готови за нея.“Именно руските хулигани бяха като холивудски екшън герои по време на Евро 2016. Бойните бригади се биха най-много с англичаните. Сега обаче нито един от тях няма да бъде допуснат до стадионите на Купата на конфедерациите, а също и на Мондиал 2018. В този списък са сложени 191 хулигани.ФИФА пък опитва с всяко издание да увеличава наградния фонд. Новият шампион ще получи 4,1 милиона долара. А всеки от участниците вече си е гарантирал 1,6 милиона. Финалистът на турнира взима 3,6 млн. долара. Премията за трето място е точно 3 милиона.", "date": "2017.06.07", "title": " Германия започна „Мисия Русия“"}
{"url": "https://trud.bg/%d0%be%d1%82%d0%ba%d1%80%d0%b8%d1%82-%d1%83%d1%80%d0%be%d0%ba-%d0%bf%d0%be%d0%ba%d0%b0%d0%b7%d0%b0-%d1%82%d0%b0%d0%b9%d0%bd%d0%b8%d1%82%d0%b5-%d0%bd%d0%b0-%d0%ba%d0%b0%d0%bb%d0%b8%d0%b3%d1%80%d0%b0/", "text": "Десетки ученици от Националната художествена гимназия „Цанко Лавренов“ в Пловдив се включиха днес в работилница, посветена на калиграфското изкуство и шрифт. Заедно със студенти от Национална художествена академия учениците научиха повече за наименованията на видовете шрифт, българската система за класификация на шрифтовете и пътя на съвременната българска кирилска азбука. Събитието се проведе в пространството на Дружество на пловдивските художници с презентация на Капка Кънева, главен асистент в катедра „Книга, илюстрация и печатна графика“, дисциплини „Композиция книга и печатна графика“ , и Филип Бояджиев, асистент в катедра „Книга, илюстрация и печатна графика“, дисциплина „Компютърни аспекти на графичния дизайн“.Двамата разказаха за възможностите за реализация в областта на графичните изобразителни изкуства и запознаха учениците с интересни проекти, свързани с шрифта, илюстрацията и съвременното оформление на книгата. Студенти от Академията показаха и как четката се превръща в инструмент за писане на открит урок. В работната среда се включиха десетоклас ници от „Рекламна графика“ и 8-класници от гимназията.Пръв опит в красивото оформяне на знаци от Кирилицата направи и Йоне Ибарондо от Сан Себастиан (Испания), която е на стаж във фондация „Пловдив 2019“. „Писането е детайлна, деликатна работа, като рисунка“, сподели Йоне и допълни, че се е старала най-много на буква Й, с която в кирилската азбука започва името й. Откритият урок е част от проект „АудиториЯ“ на катедра „Книга, илюстрация и печатна графика“ към НХА и част от серията от изложби и събития под мотото „Заедно на Kирилица“. Събитията, посветени на Кирилицата бяха организирани съвместно межд у Фондация „Пловдив 2019“, Национална художествена академия-София, Дом на културата „Борис Христов“ и Дружество на пловдивските художници.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Открит урок показа тайните на калиграфията пред пловдивски ученици"}
{"url": "https://trud.bg/%d0%b8%d1%80%d0%b0%d0%ba%d1%81%d0%ba%d0%b8-%d0%ba%d1%8e%d1%80%d0%b4%d0%b8%d1%81%d1%82%d0%b0%d0%bd-%d0%be%d0%b1%d0%b2%d0%b8-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc-%d0%b7%d0%b0/", "text": "По време на среща, председателствана от Масуд Барзани, президентът на кюрдското държавно образувание в състава на Ирак – Иракски Кюрдистан, политическите партии взеха решение за провеждане на референдум за независимост на 25 септември тази година, съобщи местната телевизия .Вотът ще бъде проведен във всички области на Иракски Кюрдистан, включително в „спорните територии“ между кюрдското регионално правителство и правителството на Ирак.Политическите сили в автономията са се договорили също за провеждане на парламентарни и президентски избори на 6 ноември.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " Иракски Кюрдистан обви референдум за независимост на 25 септември"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d1%83%d1%82%d1%80%d0%b5%d1%88%d0%bd%d0%b8%d1%8f-%d0%b1%d1%80%d0%be%d0%b9-%d0%bd%d0%b0-%d0%b2%d0%b5%d1%81-7/", "text": "Точат ножа за киселото ни мляко Гръцки фирми превръщат нашия уникален продукт в йогурт. С фалшиви предложения искат разреждане на полезните бактерии   Меркел: Благодарим за опазването на границитеБългария е изправена пред много големи предизвикателства, посочи германският канцлер на съвместна пресконференция с премиера Бойко Борисов.   Развиват туризма с нови правила  Министър Николина Ангелкова предложи за обсъждане пред големите инвеститори в бранша, обединени в Националния борд по туризъм (НБТ), редица промени в Закона за туризма, които ще доведат до изцяло нови правила в сектора.  Не пипайте Лозан Панов! По всичко личи, че „съдия №1“ е влязъл в спиралата на самоунищожението    Яков Джераси, председател на фондация „Израел – България“, пред „Труд“: Само чрез образование България може да интегрира циганитеТук университетите са се превърнали във фабрики за дипломи    Васил Иванов взе медиен Оскар и отиде на борсата Голяма медийна награда и регистриране на борсата по труда в рамките на един и същи ден. В тази парадоксална ситуация се оказа във вторник топ журналистът Васил Иванов, който на 18 април напусна Нова телевизия заради налагана му цензура.", "date": "2017.06.07", "title": " Вижте акцентите в днешния брой на вестник „Труд“"}
{"url": "https://trud.bg/%d1%82%d1%80%d0%b0%d1%84%d0%b8%d0%ba%d0%b0%d0%bd%d1%82-%d0%bd%d0%b0-%d0%bf%d0%bb%d1%8a%d1%82-%d0%be%d1%81%d1%8a%d0%b4%d0%b8-%d0%bc%d0%b2%d1%80-%d0%b8-%d0%bf%d1%80%d0%be%d0%ba%d1%83%d1%80%d0%b0%d1%82/", "text": "Осъжданият за трафик на жени Кирил Маринков, по прякор Лозенеца, осъди МВР и прокуратурата. Автомобилът му, който е бил конфискуван заради разследване, е престоял няколко години на полицейски паркинг в Пазарджик. Именно там намира колата си разфасована и ограбена, съобщи .Колата на Кирил Маринков е иззета заради подозрения, че е крадена. През 2011 г. той лично я закарал на паркинга на МВР в Пазарджик. След пет години му я върнали, но се наложило да извика паяк, за да си я прибере. По думите му от нея са липсвали много неща.Заради щетите по автомобила Маринков завежда дело и го печели.„Този автомобил беше претърпял сериозни механични действия. От него бяха отстранени редица компоненти части, които според решението на ВКС струват 15 380 лв.”, каза адвокатът Лъчезар Кръстев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.CO", "date": "2017.06.07", "title": " Трафикант на плът осъди МВР и прокуратурата\t\t\t"}
{"url": "https://trud.bg/18-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d0%be%d1%82%d0%be%d1%80%d0%b8%d1%81%d1%82-%d1%81%d1%8a%d1%81-%d1%81%d1%87%d1%83%d0%bf%d0%b5%d0%bd%d0%b0-%d1%80%d1%8a%d0%ba%d0%b0-%d1%81%d0%bb/", "text": "18-годишен моторист от Пловдив е настанен в местна болница със счупена ръка и контузии по тялото, след като пострада при пътно произшествие в квартал „Кючук Париж“ във вторник около 18.10 часа.Инцидентът е станал на ул. „Димитър Талев“, след като 40-годишен шофьор на лек автомобил „БМВ“ предприел ляв завой и отнел предимството на движещия се направо мотоциклет „Хонда“, управляван от 18-годишния младеж, на който е взета кръвна проба за алкохол. Шофьорът на БМВ-то е тестван с дрегер, резултатът е отрицателен. Работата по случая продължава.Във вторник по пътищата на Пловдивска област са станали 28 произшествия с материални щети. Регистрирани са 2 катастрофи с двама ранени.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COM", "date": "2017.06.07", "title": " 18-годишен моторист със счупена ръка, след като „БМВ“ му отне предимството"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%82%d1%8a%d1%80%d0%bd%d0%be%d0%b2%d0%be-%d1%81-%d0%bf%d1%80%d0%b8%d0%b7-%d0%b7%d0%b0-%d1%86%d1%8f%d0%bb%d0%be%d1%81%d1%82%d0%b5%d0%bd-%d0%bf%d1%80/", "text": "Кметът на Велико Търново Даниел Панов получи приз за цялостен принос в борбата с трафика на хора. Отличието бе обявено от представителите на Международната организация по миграция, които са във Велико Търново във връзка с националния обучителен семинар за идентификацията и превенцията на престъплението. Със същия приз бе наградена и Благовеста Факирова – почетен гражданин на Велико Търново и изпълнителен директор на дарителско сдружение „Св. Иван Рилски”.Тридневният форум събра във Велико Търново експерти от цяла България, както и представители на международната организация. Като пример за модел бе представена политиката на Община Велико Търново относно работата с децата и младите хора, особено в младежките центрове в населените места. Заниманията с учениците и подрастващите включват запознаване с рисковете, благодарение на което те се учат да пазят себе си и своите приятели и познати.Експертите от Община Велико Търново запознаха аудиторията и с проекта „Отвори очи, има кой да ти помогне”, който старопрестолният град и България представиха и пред Европейската комисия за борба с трафика на деца през 2014 г. Мерките получиха много висока оценка.„Обучението по разпознаване на кризисни ситуации и справянето с тях е особено важна част от превенцията срещу проблемите, свързани с трафика на хора”, подчерта заместник-кметът Ганчо Карабаджаков, който откри обучителния семинар. Сред темите на форума са установяването на жертви на трафика на хора, насочването на пострадалите към специализирана помощ и подкрепа, както и превенция на престъплението.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.CO", "date": "2017.06.07", "title": " Кметът на Търново с приз за цялостен принос в борбата с трафика на хора       "}
{"url": "https://trud.bg/%d0%bc%d0%b0%d1%81%d0%b0-%d0%b3%d0%be%d1%82%d0%be%d0%b2-%d0%b4%d0%b0-%d0%be%d1%81%d1%82%d0%b0%d0%bd%d0%b5/", "text": "Пилотът на „Уилямс“ Фелипе Маса е готов да продължи кариерата си във Формула 1, въпреки че след края на миналия сезон обяви оттеглянето си. Бразилецът обаче бързо бе принуден да промени решението си, тъй като „Мерцедес“ отмъкна Валтери Ботас. Така Маса се върна да замести финландеца с едногодишен договор, но вече мисли за продължаването му. „Определено бих останал при същите условия – призна бразилецът. – В момента нямам конкретни планоте. Карам състезание за състезание, ще видим какво ще стане. Спокоен съм, приемам всичко без напрежение, наслаждавам се на гонките, а и сегашните коли ми харесват повече.“", "date": "2017.06.07", "title": " Маса готов да остане"}
{"url": "https://trud.bg/%d0%b2%d0%bd%d0%b5%d0%b4%d1%80%d1%8f%d0%b2%d0%b0%d1%82-%d0%b5%d0%ba%d1%81%d0%bf%d0%b5%d1%80%d1%82%d0%b8-%d0%bf%d0%be-%d0%bd%d0%b0%d1%80%d0%ba%d0%be%d1%82%d0%b8%d1%86%d0%b8%d1%82%d0%b5-%d0%b2-%d1%83/", "text": "Здравното министерство има готовност да обучи експерти по наркотиците, които да бъдат внедрени във всяко училище. Това заяви зам.-министърът на здравеопазването Светлана Йорданова на XI Национална конференция за превенция на наркоманията във Велико Търново. Тя допълни, че има редица мерки, които се обсъждат в управлението още от миналата година. Сред тях са координиране усилията на всички институции, защото досега различни министерства самосиндикално извършват определени дейности. „В Националната стратегия за борба с наркотиците Министерство на образованието си партнира с Министерство на здравеопазването. Ще получим и подкрепа от управляващата коалиция, така че през този мандат нещата могат да започнат да се реализират”, допълни Йорданова. „Новите наркотици в България най-често са синтетични канабоиди. Почти 90% от новата дрога на пазара е такава. В Европа са хит фентанилите, които са близки до морфина, но те още не се срещат на българския пазар. Най-често синтетичната дрога у нас идва от азиатските държави“, заяви д-р Александър Панайотов, ст. експерт в Национален фокусен център за наркотици и наркомания. „Ако приемем, че една четвърт от населението в Европа употребява наркотични вещества, то у нас около 8-9% българи са употребявали някога някаква дрога“, обяви още д-р Александър Панайотов. По думите му употребата на наркотици у нас започва на възраст между 12 и 15 години, а най-често посягащите към опиатите са във възраст между 20 и 39 години.", "date": "2017.06.07", "title": " Внедряват експерти  по наркотиците в училищата\t\t\t"}
{"url": "https://trud.bg/%d0%bf%d0%b8%d1%8f%d0%bd%d0%b8-%d0%bc%d0%bb%d0%b0%d0%b4%d0%b5%d0%b6%d0%b8-%d0%b1%d0%b8%d1%85%d0%b0-%d1%87%d1%83%d0%b6%d0%b4%d0%b5%d0%bd%d1%86%d0%b8-%d0%b8-%d0%be%d1%85%d1%80%d0%b0%d0%bd%d0%b8%d1%82/", "text": "Отново агресия на Черноморието – този път на българи към чужденци. Само за десетина минути пияни младежи нападнаха последователно чужди туристи и набиха охранител в дискотека в Слънчев бряг. Хулиганите са задържани.Двамата младежи дошли от Руенския Балкан на обиколка из заведенията в курорта. След като пили цяла нощ, почнали да вилнеят. Нападнали и ограбили английски и немски туристи. Минали през плажния бар, където трошили бутилки и набили охранителя. И за финал – ограбили италиански турист, съобщи .На главната алея в курорта, която гъмжи от забавлявали се цяла нощ туристи, двама младежи правят впечатление на полицейския патрул. Те били агресивни и целите в кръв. Движели са се доста бързо в тълпата от чужденци.Докато тече задържането, в районното на телефон 112 постъпват няколко сигнала за различни по вид престъпления.Силно почерпени, младежите на 17 и на 20 години извършили три грабежа и побой само за минути. От няколко дни двойно повече полиция обикаля в районите с питейни заведения.Само за седмица в Слънчев бряг са задържани повече от 60 нарушителя и са образувани над 20 бързи досъдебни производства.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.07", "title": " Пияни младежи биха чужденци и охранител в Слънчев бряг"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-30-%d0%b3%d0%be%d0%b4%d0%b8%d1%88%d0%b5%d0%bd-%d0%bd%d0%b0%d1%80%d0%ba%d0%be%d0%b4%d0%b8%d0%bb%d1%8a%d1%80-%d0%ba%d1%80%d0%b0%d0%b9-%d1%87%d0%b5/", "text": "30-годишен мъж от село Калояново е задържан във вторник по обяд в района на Четвъртък пазара в Пловдив от служители на отдел „Криминална полиция“ като заподозрян за разпространение на наркотици. При последвал обиск и претърсване в лекия му автобил „Мерцедес“, спрян наблизо, полицаите открили и иззели 41 грама амфетамин, 12,5 грама марихуана и електронна везна.С полицейска заповед извършителят е задържан за едно денонощие. Срещу него е образувано досъдебно производство по чл. 354а, ал.1 от Наказателния кодекс. Случаят е докладван в Районна прокуратура – Пловдив. Работата продължава разследващ полицай от отдел „Криминална полиция“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.07", "title": " Задържаха 30-годишен наркодилър край Четвъртък пазара в Пловдив"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b1%d0%be%d0%b8%d0%bb-%d0%b1%d0%b0%d0%bd%d0%be%d0%b2-39-%d1%87%d0%b8%d1%82%d0%b0%d0%bb%d0%b8%d1%89%d0%b0-%d1%84%d0%b0%d0%bd%d1%82%d0%be%d0%bc%d0%b8/", "text": "Министър Банов е категоричен, че са наложителни промени в Закона за читалищата, за да се регламентира тяхната дейност, да се утвърдят стандарти и да не се допускат читалища- фантоми, които не развиват никаква дейност.„Ще сформирам работна група, която да анализира и да подготви промени в закона с ясни правила и цели. В момента ние се опитваме да вкараме читалищата в ЮНЕСКО, но ако това не стане, ще е точно заради тези, които не изпълняват функциите си.Представете си, имаме примери, при които 39 читалища са регистрирани в един апартамент! Ние започваме да губим нормалността“, каза Боил Банов.По време на срещата бе припомнено, че за 2018 година е завишен стандартът за читалищата – за делегирани дейности той се увеличава на 1075 лева. Завишени са и щатните бройки за читалищата – 259 за страната.По време на визитата на културния министър в старата столица стана ясно, че с 500 000 лева са увеличени за тази година средствата за теренни проучвания на археологическите обекти и с още 500 000 парите за консервация и реставрация. Така за двете дейности за този археологически сезон са отпуснати по 1 милион лева. Средно по 18 000 лева се пада на археологически обект, като за тези от праисторическата епоха  средствата възлизат средно на 11 000 лева.Министър Банов бе категоричен, че през този управленски мандат не се предвижда децентрализация и смяна на статута на държавни културни институти каквито се театрите и музикалните центрове. „След като нямаме готовност от общините за обезпеченост на тези културни институти, на техните колективи, на артисти, музиканти, балет, защото това са огромни средства, за каква децентрализация да говорим?“, попита риторично културният министър.Той обяви, че заедно с министъра на туризма Николина Ангелкова са обсъдили различни идеи за съвместни кампании за популяризиране на културно- историческото наследство на България.По време на срещата, на която присъстваха кмета на Велико Търново Даниел Панов, заместникът му Ганчо Карабаджаков, шефове на културни институти в града- Музикално – драматичния театър, Регионалната библиотека, Художествената галерия, РИМ и др., бяха засегнати много актуални въпроси и проблеми. Министър Банов обеща осигуряване на средства от специален фонд във ведомството на директора на великотърновския театър за проекти за обновяване на сградата на Мелпомена в болярския град.Той се съгласи да се търсят възможности, за да може театърът да кандидатства с този проект за въвеждане на мерки за енергийна ефективност на 45-годишната сграда и за ремонти на камерна зала и течащия покрив. Министърът обеща съдействие и за придвижване на проект за ремонт на сцената на читалище „Надежда“ във Велико Търново, което е национален паметник на културата и в което през м.г. са се изиграли 25 спектакъла на столични театри.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.07", "title": " Министър Боил Банов: 39 читалища фантоми са регистрирани в един апартамент"}
{"url": "https://trud.bg/%d0%b3%d0%b4%d0%b1%d0%be%d0%bf-%d0%bf%d1%80%d0%be%d0%b2%d0%b5%d0%b6%d0%b4%d0%b0-%d1%81%d0%bf%d0%b5%d1%86%d0%b0%d0%ba%d1%86%d0%b8%d1%8f-%d0%b2-%d0%b4%d0%b0%d0%b8-%d0%b2-%d1%81%d0%be%d1%84%d0%b8%d1%8f/", "text": "Акция на ГДБОП се провежда от няколко часа в сградата на ДАИ в София. Задържани са над 8 души, като се очаква броят им да нарасне, съобщи .Сградата на Изпълнителната агенция „Автомобилна администрация“ е запечатана, като антимафиоти са иззели компютри и докоументация в следобедните часове.Според националното радио шефът на ДАИ към момента не е сред задържаните.Акцията е във връзка с разследване на корупциоонни схеми, получаване на подкупи и продажба на шофьорски книжки. Най-вероятно тя ще продължи и утре.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.07", "title": " ГДБОП провежда спецакция в ДАИ в София, задържани са над 8 човека"}
{"url": "https://trud.bg/%d0%b1%d1%84%d1%81-%d0%be%d0%b1%d1%8f%d0%b2%d0%b8-10-%d0%be%d1%82%d0%b1%d0%be%d1%80%d0%b0-%d0%ba%d0%be%d0%b8%d1%82%d0%be-%d0%bf%d0%be%d0%bb%d1%83%d1%87%d0%b0%d0%b2%d0%b0%d1%82-%d0%bb%d0%b8%d1%86/", "text": "Лицензионната комисия към Българския футболен съюз обяви имената на 10 отбора, които получава лиценз за участие в турнирите на УЕФА за следващия сезон, което автоматично означава, че тези тимове получават право да участват и в Първа лига, информира . Сред имената на тези отбори попада и ЦСКА-София, но от комисията уточняват, че „червените“ не са допуснати до участие в Европа от УЕФА, а това решение се обжалва с Арбитражния съд.След проверка на представената документация и в диалог с футболните клубове лиценз за участие в турнирите на УЕФА за сезон 2017-2018 г. получават (по реда на действащото класиране в Първа професионална лига):ПФК Лудогорец – РазградПФК ЦСКА-София – СофияПФК Левски – СофияПФК Дунав – РусеПФК Локомотив Пловдив 1926 – ПловдивПФК Черно море – ВарнаФК Верея – Стара ЗагораПФК Ботев – ПловдивПФК Берое – Стара ЗагораПФК Славия 1913 – София„Съгласно решение на администрацията на УЕФА от 29.05.2017 г, ПФК „ЦСКА-СОФИЯ“ не се допуска до участие в Европейските клубни турнири. Очаква се решението на Спортния арбитражен съд в Лозана, Конфедерация Швейцария. Съгласно чл. 14, ал. 7 от Наредбата за националното клубно лицензиране, издание 2016 г., отборите получили лиценз за УЕФА, участват със същия лиценз в националните първенства и турнирите на БФС през 2017 – 2018 г. Допълнително ще бъде публикувано съобщение за останалите футболни клубове, получили лиценз за участие в националните първенства и турнири на БФС през сезон 2017 – 2018 г“, уточняват от Лицензионната комисия.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.07", "title": " БФС обяви 10 отбора, които получават лиценз за турнирите на УЕФА"}
{"url": "https://trud.bg/%d0%bf%d0%be%d0%bf%d1%83%d0%bb%d0%b8%d1%81%d1%82%d0%b8-%d0%b8%d0%b7%d0%bf%d0%be%d0%bb%d0%b7%d0%b2%d0%b0%d1%82-%d0%bc%d0%b5%d1%81%d1%82%d0%bd%d0%b8%d1%82%d0%b5-%d1%80%d0%b5%d1%84%d0%b5%d1%80%d0%b5/", "text": "Местните референдуми в България създават противоконституционни прецеденти, които се използват за популистки цели с незаконосъобразни решения на Общинските съвети. Това посочва Управителният съвет на Българската минно-геоложка камара в отворено писмо по повод допитването, което предстои в Трън на 11 юни. Общинският съвет в града одобри предложението на кмета за произвеждането на местен референдум с въпрос „Против ли сте община Трън, чрез общинския съвет да одобрява устройствени планове, определящи територии за добив и преработка на метални полезни изкопаеми?“ Камарата подчертава, че „твърде често въпросите са формулирани, така че заложеният в тях смисъл всъщност е питане дали да бъде спазван законът или не“. Решението за провеждане на местния референдум е „актуален пример за противоречиво използване на пряката демокрация“. Според камарата държавната власт умишлено е обжалвала всички решения на Общинския съвет по този въпрос заради воденето на „активна популистката и манипулативна предизборна кампания“, която целяла да „прогони и очерни най-големия инвеститор в района“.", "date": "2017.06.07", "title": " Популисти използват местните референдуми\t\t\t"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%bd%d1%8f%d0%bc%d0%b0-%d0%ba%d0%be%d1%80%d1%83%d0%bf%d1%86%d0%b8%d0%be%d0%bd%d0%bd%d0%b0-%d1%81%d1%85%d0%b5%d0%bc/", "text": "Няма никаква корупционна схема при строежа на оградата по границата. Това заяви министърът на вътрешните работи Валентин Радев във връзка с твърдението на опозицията, че оградата се строи в нарушение на първоначалния проект и сигурността й е под въпрос, предаде . По време на блиц контрола в парламентарната комисия по вътрешна сигурност и обществен ред министър Радев обясни как се харчат 160-те млн. евро, които Еврокомисията отпусна на България за справяне с бежанския проблем.По думите му 33 млн. евро вече са усвоени, процедури текат за 70 млн. евро, като половината от тях са към финал и предстои обявяване на обществени поръчки за останалите 57 млн. евро. Вътрешният министър заяви още, че на този етап не вижда аргументи за увеличение на заплатите на служителите в системата, каквото е искането на най-големия полицейски синдикат.„Проверки са направени от всички органи, включително финансови и инспекторати. Не мога да ходя аз и да обяснява на комисаря по миграцията колко добре се справяме и да го моля да удължим срока за прословутите 160 млн. лв. и той да ми задава въпроса за оградата. Всички трябва да внимаваме с това. Ние се справяме много добре, Европа ни признава и ни дава пари, открива тука агенция и опозицията по не знам какви си причини излиза и говори направо опасни неща. Никой не може да спекулира и да казва подобно изречение – продажба на национална сигурност“, каза Радев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.07", "title": " Валентин Радев: Няма корупционна схема при строежа на оградата по границата"}
{"url": "https://trud.bg/%d1%80%d0%b0%d0%b7%d0%b2%d0%b8%d0%b2%d0%b0%d1%82-%d1%82%d1%83%d1%80%d0%b8%d0%b7%d0%bc%d0%b0-%d1%81-%d0%bd%d0%be%d0%b2%d0%b8-%d0%bf%d1%80%d0%b0%d0%b2%d0%b8%d0%bb%d0%b0/", "text": "Министър Николина Ангелкова предложи за обсъждане пред големите инвеститори в бранша, обединени в Националния борд по туризъм (НБТ), редица промени в Закона за туризма, които ще доведат до изцяло нови правила в сектора. Това стана на Четвъртия конгрес на сдружението, който събра на едно място в София власт, бизнес и експерти.Ангелкова представи нормативни стъпки, които трябва да повишат качеството на услугата и да прецизират дейностите в сектора. Сред тях е идеята за премахване на Института на прекатегоризация на хотели и ресторанти, пред който сега на всеки 5 г. бизнесът презаверява куп документи. Предлага се засилване на контрола по оста, чрез създаването на туристически инспекторат към министерството, който да има регионални звена, както и сформиране на Институт за отнемане на звезди.“Трябва ясна регламентация за хотел или ресторант, който първоначално е получил 4 звезди, ако наруши изискванията, кога и при какви условия те да бъдат отнети”, поясни Ангелкова. Предлага се регулация и регламентиране на термина национален курорт, нов подход за регистриране на туристическите сдружения, повече отговорности за кметове и областни управители, които да се отчитат на определени периоди пред министерството какво са постигнали за развитието на туризма по места. Сред реформите в туризма чрез поправки в закона Ангелкова открои още регламентиране на къмпингуването, което минава и през промени в Закона за устройство на териториите, както и изграждане на Общ устройствен план на общини, които нямат такива.Ангелкова разви още една идея, която се подкрепя от бизнеса – част от приходите в националните курорти да се връщат при тях за социално, културно или инфраструктурно развитие, тъй като сега парите отиват в касата на съответната община. Всички тези стъпки са заложени в проект на Закона за изменение и допълнение на Закона за туризма, който е на фаза обществено обсъждане и предстои да влезе в парламента през есента.Председателят на УС на НБТ Красимир Гергов обяви пред гостите на форума, че целта на сдружението е “да събира информация и предложения по сектори и да я разпределя към отговорните институции” и най-вече да даде началото на обединение в туризма.Вежди Рашидов: Културният туризъм е лицето на държавата„Радвам се, че имаме възможност да дебатираме какво е това културен туризъм. Всички знаете, че няма рекламна брошура на държава в света, на която да не е изобразен културно-исторически паметник. И от този конгрес апелирам за развитие на сегмента, защото културният туризъм е лицето на една държава. Това обяви председателят на парламентарната комисия по културата и медиите Вежди Ражидов, който бе сред участниците във форума. В панела за културен туризъм се включи и археологът Николай Овчаров, който бе категоричен, че трябва да се развиват дестинации и маршрути, „но тези неща не трябва да се правят в София”. Той даде пример как може да се печели от културен туризъм така: „Само за миналата година приходите от такси на Перперикон са над 200 000 лева. За това е важно да изберем символите, които рекламират България”.Безплатни визи за руснаци Ако идват за фестивали у насБезплатни визи или такива с по-дълъг срок ще се издават на руснаци, които идват у нас специално за фестивали или други културни събития. Това съобщи министърът на туризма Николина Ангелкова. Тя обясни, че облекченията ще важат за групи, които пристигат чрез специални приложения. И посочи, че предложението се обсъжда на ниво ЕС. През тази година се запазват условията за издаване на визи, действащи от миналата. Очаква се те да се отпечатват за 24 часа.Д-р Акос Никлай, вицепрезидент на HOTREC: Изпратихте страхотна година, на прав път стеИзпратихте фантастична за туризма 2016 г., в която регистрирате 15% ръст. Трябва да сте доволни. На прав път сте, защото тези резултати идват с много работа от отговорните институциите, през бизнеса до туроператори и авиокомпании. Радвам се, че съм тук, за да говорим и за общите проблеми в туризма и ЕС. Това обяви на конгреса на НБТ д-р Акос Никлай, ви­­це­­пре­зи­дент на HOTREC. Организацията обединява национални търговски асоциации, представляващи хотели, ресторанти, кафенета и други заведения в Европа.МНЕНИЯПетър Кънев: В НС чакаме предложенията Имаме уверение на министъра на туризма Николина Ангелкова, че до края на годината ще заработи Единната система за туристическа информация – ЕСТИ, заяви Петър Кънев, председател на парламентарната комисия за икономика и туризъм, по време на конгреса на НБТ. „С надежда очаквам предложенията за промени в Закона за туризма да бъдат обсъдени в ресорната комисия, защото има 308 организации в сектора, което само по-себе си говори достатъчно”, обяви още той.Румен Драганов: Над 11 млн. чужденци ще ни посетят „Ще направим всичко възможно заедно да направим България една просперираща дестинация. Само тази година очакваме над 11,6 чуждестранни посещения в България”, заяви Румен Драганов, който е председател на Контролния съвет на НБТ. По думите му през август за първи път се очаква да надхвърлим 2 млн. чуждестранни посетители и около 3,6 млн. българи, които ще пътуват у нас.Стефан Шарлопов: Всички заедно за успех България може да бъде дестинация за туризъм 365 дни в годината. Затова подавам ръка на Националния борд по туризъм и министерството, за да го постигнем заедно. Защото ако светът разбере какво имаме, няма да остане място за нас”, обяви на конгреса Стефан Шарлопов, председател на Българския съюз по балнеология и СПА.", "date": "2017.06.07", "title": " Развиват туризма  с нови правила\t\t\t"}
{"url": "https://trud.bg/%d1%80%d0%b0%d0%b7%d1%88%d0%b8%d1%80%d1%8f%d0%b2%d0%b0%d1%82-%d0%b7%d0%b5%d0%bb%d0%b5%d0%bd%d0%b0%d1%82%d0%b0-%d0%b7%d0%be%d0%bd%d0%b0-%d0%b2-%d0%b4%d0%b2%d0%b0-%d1%81%d1%82%d0%be/", "text": "В два района на София – „Лозенец“ и „Средец“ ще бъде въведена „Зелена зона“ за почасово паркиране. Идеята бе одобрена в сряда от транспортната комисия към Столичния общински съвет и трябва да мине през гласуване в самия СОС. След това най-вероятно ще бъде реализирана в началото на октомври, обяви шефът на Центъра за градска мобилност Христиан Петров.Новата „Зелена зона“ в район „Средец“ трябва да обхване улиците между булевардите „Цариградско шосе“, „Евлоги и Христо Георгиеви“, ул. „Мизия“, ул.“ Хан Омуртаг“, и бул. „Михай Еминеску“.С промяната ще бъдат въведени над 1100 платени паркоместа, обясни кметът на „Средец“ Мария Ачкова. „Това не включва ул.“Цар Иван Асен II“, която и към момента е зона“, обясни тя. Там трябва да се въведат 30 нови платени места.Предложението пък на кмета на “Лозенец“ Любомир Дреков засяга територията между булевардите „Евлоги и Христо Георгиеви“, „Драган Цанков“, „Джеймс Баучер“ и „Черни връх“. Там новите платени места ще са 3500. Дреков обясни, че много хора използват района за безплатен паркинг, но не живеят или работят там. Колите спират безразборно по тротоари и зелени площи.Зоните ще бъдат допълнени в наредбата за организация на движението на територията на Столичната община.", "date": "2017.06.07", "title": " Разширяват „Зелената зона“ в два столични района"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%be%d0%b4%d0%be%d0%b1%d1%80%d0%b8-%d1%80%d0%b0%d0%b7%d0%bf%d0%be%d0%bb%d0%b0%d0%b3%d0%b0/", "text": "Турският парламент одобри разполагането на военнослужещи в турска военна база в Катар.Проектозаконът, изготвен преди разрива в Близкия Изток, беше приет с 240 гласа „за”, най-вече с подкрепата на управляващата Партия на справедливостта и развитие и националистическата опозиционна Партия на националното действие.Този ход изглежда, че е в подкрепа към арабската държава от Персийския залив, която е изправена пред дипломатическа и търговска изолация от страна на някои от най-големите сили в Близкия Изток, пише . Саудитска Арабия, Египет, Обединените арабски емирства и Бахрейн в понеделник прекратиха отношения с Доха и затвориха своите въздушни пространства за търговски полети, обвинявайки Катар във финансиране на терористични групировки. Катар категорично отрича обвиненията. Това е най-лошото разделение между силните арабски страни от десетилетия.Турският президент Реджеп Тайип Ердоган разкритикува хода на арабските страни, заявявайки, че изолирането на Катар и налагането на санкции няма да реши никой от проблемите. Ердоган добави, че Анкара ще направи всичко по силите си, за да помогне да бъде поставен край на кризата в Персийския залив.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.07", "title": " Турският парламент одобри разполагането на военни в Катар"}
{"url": "https://trud.bg/16-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%b8-%d0%bf%d1%80%d0%b5%d1%81%d1%82%d1%8a%d0%bf%d0%bb%d0%b5%d0%bd%d0%b8%d1%8f-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0/", "text": "16 криминални престъпления – 4 кражби, наркотици и 11 други са регистрирани през последното денонощие на територията на Областна дирекция на МВР-Пловдив. Разкрити са 11 престъпления.За разлика от предишните дни през последното денонощие има само един регистриран случай на пиян шофьор по пътищата в региона. Става дума за 34-годишен шофьор на лек автомобил „ФИАТ“, който е заловен около 2.30 часа след полунощ днес с 1,94 промила алкохол в кръвта, след като бил спрян за проверка на кръстовище в жк „Тракия“. Пловдивчанинът е отведен за 24 часа в ареста на Пето РУ на МВР, а по случая е образувано първо производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.07", "title": " 16 криминални престъпления регистрирани в Пловдивско за последното денонощие"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d1%80%d0%be%d0%bc%d0%b8-%d0%be%d1%82-%d1%81%d1%82%d0%be%d0%bb%d0%b8%d0%bf%d0%b8%d0%bd%d0%be%d0%b2%d0%be-%d0%b8%d0%b7%d0%b3%d0%be%d1%80%d1%8f%d1%85/", "text": "Четирима роми от квартал „Столипиново“ в Пловдив изгоряха във вторник, след като бяха спипани с контрабанден тютюн, алкохол или цигари. В ареста на Шесто РУ на МВР-Пловдив за 24 часа е задържан 63-годишен търговец за престъпление с акцизни стоки. Полицейската мярка е взета спрямо мъжа, след като в стопанисван от него магазин на ул. „Глог“ служителите на реда иззели 60 кг нарязан тютюн, без български бандерол. Срещу извършителя е започнато бързо производство по чл. 234, ал.1 от Наказателния кодекс.Във вторник в Шесто РУ-Пловдив са образувани предварителни проверки за незаконната дейност срещу трима още трима мъже. В търговски обект на ул. „Джебел“ от двама мъже, на 42 и 38 години, били конфискувани 18 литра алкохол и 340 къса цигари, а на ул. „Елба“ 44-годишен бил засечен да носи 3,5 кг тютюн. Предстои материалите да бъдат внесени в прокуратурата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.07", "title": " Четирима роми от „Столипиново“ изгоряха заради контрабанден тютюн, алкохол и цигари"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d0%be%d0%b8%d1%81%d0%ba%d0%b0%d0%bb-%d0%bb%d0%be%d1%8f%d0%bb%d0%bd%d0%be%d1%81%d1%82-%d0%be%d1%82-%d0%be%d1%81%d0%b2%d0%be%d0%b1%d0%be%d0%b4%d0%b5%d0%bd%d0%b8/", "text": "Бившият директор на ФБР Джеймс Коуми потвърди, че президентът на Съединените щати Доналд Тръмп го е карал да спре разследването срещу бившия съветник по националната сигурност Майкъл Флин за нерегламентирани контакти с руските власти.Коуми публикува писмено изявление преди утрешното му изслушване в сенатската Комисия по разузнаването. Тръмп го уволни на 9 май и с това предизвика критики, че се опитва да попречи на разследването, което води ФБР.В изявлението си Коуми твърди още, че през януари Тръмп го е попитал дали иска да остане директор на Бюрото и му е обяснил, че очаква лоялност, информира . „Това много ме притесни, предвид традиционно независимия статут на ФБР в изпълнителната власт“, пише Коуми.По-рано днес, Тръмп номинира за нов директор на ФБР Кристофър Рей – бивш помощник-главен прокурор в администрацията на Джордж Буш-младши, отговарял за борбата с корпоративните и финансовите измами. А директорите на националното разузнаване Дан Коутс и на Националната агенция за сигурност адмирал Майк Роджърс отказаха да съобщят в комисията по разузнаването на Сената дали Тръмп е натискал и тях да се месят на разследването на ФБР.Според бившия директор на националното разузнаване Джеймс Клапър скандалът с Тръмп е по-голям и от аферата „Уотъргейт“, довела до оставката на президента Ричард Никсън преди 43 години: „Трябва да кажа, че според мен, ако направим сравнение „Уотъргейт“ бледнее пред това, с което се сблъскваме сега“.", "date": "2017.06.07", "title": " Тръмп поискал „лоялност“ от освободения шеф на ФБР Джеймс Коми"}
{"url": "https://trud.bg/%d0%b7%d0%b0-%d0%ba%d0%b0%d0%ba%d0%b2%d0%be-%d1%81%d0%bc%d0%b5-%d0%b8%d0%bc-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%86%d0%b8%d1%82%d0%b5/", "text": "Оплакваме се от ЕС, плюем го дори, но продължаваме да искаме и изискваме. А за какво сме им всъщност ние, българите, на европейците? Защото сме християни? Пазим външната граница? Даваме им култура? Имаме общи ценности?Най-после чух сериозен дебат за това какво искаме от ЕС. Дискусията „Европа на път“ събра леви и десни, политици и учени, които най-неочаквано проявиха удивително единомислие: искаме да влезем в еврозоната, да не се спират кохезионните фондове, искаме европейска сигурност и отбрана, искаме интеграция на западните Балкани. Почти не чух предизборни глупости, че няма да позволим да ни обиждат и ще тропаме по масата, а това много ме обнадежди. През цялото време обаче аз се питах нещо друго: за какво сме им все пак на европейците?Намекна го г-н Станишев, когато каза, че ако искаме да получаваме от Евросъюза, трябва да сме готови и да даваме – например, да проявяваме солидарност, когато има бежанска криза, което май не направихме. Но темата е по-обща: за какво им е на холандците или на французите ние, българите, да сме в един съюз с тях?В ЕС ни приеха малко в калабалъка. Навремето се прилепихме към героичните битки на Полша, Унгария, Чехия и Балтика срещу комунизма, макар че у нас много повече дисиденти се явиха към 1988. И след като еуфорията от края на Студената война попремина, вече нямаше как да ни извадят от пакета.Хубаво е с всички сили да се специализираме в някаква посока вътре в общото икономическо пространство. Когато кажат България, веднага да се сещат за три неща, в които сме най-добри. И по възможност не „чадъри, шнорхел, дюшек“, а например „онлайн търговия, маркови вина, екология“.", "date": "2017.06.07", "title": " За какво сме им на европейците?\t\t\t"}
