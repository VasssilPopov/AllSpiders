{"url": "https://trud.bg/%d1%80%d0%b8%d0%b1%d0%b0%d1%80%d0%b8%d1%82%d0%b5-%d0%bf%d1%80%d0%b5%d0%b7-%d1%8f%d0%bd%d1%83%d0%b0%d1%80%d0%b8-%d1%87%d0%b0%d0%ba%d0%b0%d0%bc%d0%b5-%d0%bd%d0%b0-%d0%ba%d0%b5%d1%84%d0%b0%d0%bb%d0%b0/", "text": "В първия месец на новата година, рибарите край Бургас ще влизат само за карагьоз и кефал. Двете риби обичат студеното море и вероятно ще се появят, надяват се морските. Заради ниските градуси те се движат по-бавно и са лесни за хващане. „Освен това в студената вода, която е и мътна, на кефала му „пада пердето“, не вижда добре и става лесна плячка за риболовците“, разказват морските. На рибната борса в Бургас, няма черноморска риба. Само сладководна – щука и таранка, които вървят по 3- 4 лева килограма. На сергиите е и солената риба – веян паламуд и скумрия – по 12 лева килограма, както и маринован чернокоп – по 8- 9 лева кутията, в зависимост от грамажа. Повечето рибари са се прибрали от селището си край града – Ченгене скеле и ще прекарат студените месеци в Бургас. В „Ченгенето“ са останали само най-запалените и стягат мрежи за кефала и карагьоза.  „В момента сме в морето и ловим цаца с корабчетата“, казаха рибарите от Царево. Освен цаца, те хващали и хамсия. Уловът отива предимно за преработвателните цехове по морето за вкусни консерви. По- малко пласират и на рибната борса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Рибарите през януари: Чакаме на кефала да му „падне пердето“"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d1%81%d0%be%d1%86%d0%b8%d0%b0%d0%bb%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b8%d0%b2%d0%b0%d0%bd-%d0%bd%d0%b5%d0%b9%d0%ba%d0%be/", "text": "„Едно от положителните неща на кризата е, че тя замрази инфлацията. Ние някак свикнахме, че няма инфлация. Икономическият ръст събуди „този звяр”. Тази и следващата година общата инфлация с натрупване ще е към 6%.”. Това обяви пред  бившият социален министър Иван Нейков. По думите му тази инфлация ще изяде например увеличението на пенсиите с 5,7% от юли тази година. Друг проблем с парите за най-възрастните е голямата ножица между старите и новоотпуснатите пенсии – за една и съща професия разликата е стотици левове, каза ще Нейков. Годишната актуализация с един и същи процент отваря ножицата – 5% върху 1000 лв. е един бонуса, друг е 5% на 200 лв., допълни той. Според Иван Нейков управляващите заслужават похвала за това, че изпълниха обещанието си за забележим ръст на учителските заплати – с близо 20% за две години. Относно ръста на минималната заплата на 560 лв. от януари 2019 г. бившият социален министър коментира, че така управляващите се опитват да върнат на пазара на труда хора от сивия сектор и тези, които не работят. Нейков припомни, че сме ратифицирали конвенция 131 на Международната организация на труда и това означава, че ще трябва да се изработи механизъм за определяне размера на минималната заплата. Той смята също, че новият механизъм за определяне на помощите за хората с увреждания е по-добър и по-справедлив. Предупреди, че в началото ще има хора, останали без помощ, защото не са разбрали, че трябва да подадат нови заявления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Бившият социален министър Иван Нейков: Икономическият ръст върна и инфлацията"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d1%87%d1%83%d0%ba%d0%be%d0%b2-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%80%d1%83%d1%81%d0%ba/", "text": "Арабистът Владимир Чуков коментира пред БТВ, че напредването на разследването на руската намеса в изборите от 2016 г. застрашава евентуалната номинация на Тръмп за втори мандат и активира кръгове в Републиканската партия, които подкрепят алтернативни кандидати. Затова и популисткият ход със спестените „трилиони” е насочен към редовите избиратели, а не към американският елит, подчерта експертът. Решението на американския президент Доналд Тръмп да изтегли войските на САЩ от Сирия ще има както вътрешнополитически последици, така и голям ефект върху раздираната от гражданска война арабска държава, коментира още Чуков. Арабистът беше категоричен, че в създалата се ситуация падане на режима на Башар ал-Асад е трудно да се очаква и по-скоро се готви разпределението на силите в следвоенна Сирия с Русия като най-силен външен фактор. Изтеглянето на американските сили пък е инструмент за натиск спрямо кюрдите, които Вашингтон вижда по-скоро като част от опозицията на официален Дамаск, а не като независим играч в сложния конфликт. Експертът отбеляза, че на фона на говоренето си за изтегляне от Сирия, Тръмп е разпоредил разполагането на големи военни сили в съседен Ирак, а освен това американският въздушен „чадър” ще се използва на терен вероятно от арабски военни контингенти – от Египет и ОАЕ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.02", "title": " Владимир Чуков: Разследването на руска намеса в изборите в САЩ застрашава номинацията на Тръмп за втори мандат"}
{"url": "https://trud.bg/%d0%b0%d0%bf%d0%b8-%d1%81%d0%bd%d0%b5%d0%b3%d0%be%d0%b2%d0%b0%d0%bb%d0%b5%d0%b6-%d0%b2-%d1%8e%d0%b6%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d0%b5-%d0%be%d1%87%d0%b0%d0%ba/", "text": "Шофьорите, на които в следващите дни предстои пътуване е необходимо да тръгват на път с автомобили, подготвени за зимни условия. Националният институт по метеорология и хидрология определи за утре жълт код за опасно време в по-голяма част от Южна България, където се очакват снеговалежи и образуване на снежна покривка. Това съобщават от Агенция „Пътна инфраструктура“. Пътната агенция апелира шофьорите на тежкотоварни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. При необходимост е възможно да  се спира движението за извършване на снегопочистване и превантивна обработка на пътните участъци, за да се избегне възникването на пътни инциденти. Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " АПИ: Снеговалеж в Южна България се очаква утре, тръгвайте на път с автомобили, подготвени за зимни условия"}
{"url": "https://trud.bg/11-%d1%81%d0%bb%d1%83%d1%87%d0%b0%d1%8f-%d0%bd%d0%b0-%d1%81%d0%b2%d0%b8%d0%bd%d1%81%d0%ba%d0%b8-%d0%b3%d1%80%d0%b8%d0%bf/", "text": "Референтната лаборатория към Националния център по заразни и паразитни болести (НЦЗПБ) е потвърдила 11 случая на свински грип през последната седмица на 2018 г. Рано е обаче да се говори за предепидемични стойности у нас. В повечето европейски държави циркулацията на вируси е все още слаба, обясни директорът на НЦЗПБ проф. Тодор Кантарджиев. Повече грипни случаи има във Великобритания. Този сезон у нас доминира пандемичният грип H1, за който стана ясно през 2015-2016 г., че е по-опасен за пълните хора и за бременните жени, каза още проф. Кантарджиев. По думите му тази година хората най-много страдат от метапневмовируси, които засягат дихателната система. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " 11 случая на свински грип\t\t\t"}
{"url": "https://trud.bg/%d0%b1%d0%b5%d0%bd%d0%b7%d0%b8%d0%bd%d1%8a%d1%82-%d0%bd%d0%b0%d0%b9-%d0%b5%d0%b2%d1%82%d0%b8%d0%bd-%d0%be%d1%82-2-%d0%b3%d0%be%d0%b4%d0%b8%d0%bd%d0%b8/", "text": "Бензинът е най-евтин от две години насам. Най-масовият бензин А95 се продава средно за 1,95 лв. за литър. Цената му се задържа под 2 лв. от края на миналата година, като остава ниска и в началото на новата 2019 г., показват данни на сайта fuelo.net. Бензиностанциите продаваха най-скъпо горивото в средата на октомври 2018 г., когато искаха по 2,38 лв. за литър. През последните три месеца бензинът А95 е поевтинял с 34 ст. Само за последната седмица намалението на цената на горивото е с 2 ст. за литър. Дизелът в момента се продава средно по 2,15 лв. за литър като през последните две седмици цената се е понижила с 2 ст. за литър. Настоящите цени са значително по-ниски от пика при поскъпването на горивата преди три месеца, когато дизелът стигна дори 2,50 лв. за литър по бензиностанциите в страната. Надолу върви и цената на пропан-бутана, който се предлага средно по 0,92 лв. за литър, което е с 13 ст. по-евтино в сравнение с цената му през октомври. За последните две години цената на пропан бутана в момента също е на най-ниското си ниво. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.02", "title": " Бензинът най-евтин от 2 години\t\t\t"}
{"url": "https://trud.bg/%d0%ba%d1%80%d0%b0%d0%b4%d1%86%d0%b8-%d0%b7%d0%b0%d0%b4%d0%b8%d0%b3%d0%bd%d0%b0%d1%85%d0%b0-%d0%b4%d0%b0%d1%80%d0%b5%d0%bd%d0%b8%d1%8f-%d0%b7%d0%b0-%d0%bc%d0%be%d0%bc%d1%87%d0%b5-%d1%81-%d0%b4%d0%b5/", "text": "Крадци посегнаха на дарения за болно момче в Горна Митрополия. Освен около 1500 лв. на монети от кутии за дарения те задигнали и лаптопа със схемата за поддържащото му лечение, предаде  . На 30 декември вечерта крадците прескочили гаражната порта, избегнали кучетата на двора и се вмъкнали в къщата Обирджиите открили торбите с монети, събрани в последния работен ден от кутии за дарения. Взели почти всичко. Средствата са за 19-годишния Антонио Антонов с детска церебрална парализа, който доскоро бил в инвалидна количка. От три години се лекува в Русия, където му присаждат стволови клетки, и вече е на крака. „Само да върнат компютъра, защото вътре е цялата информация за мен, схемата ми е вътре … По тая схема преди да тръгна за Москва пия едни хапчета”, призова Антонио. Полицията работи по случая, но времето на Антонио е ограничено – трябва да замине за Москва през февруари. На Антонио му остават 3 от общо 12 хоспитализации, за да завърши лечението. Семейството се справя единствено чрез даренията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Крадци задигнаха дарения за момче с детска церебрална парализа в Горна Митрополия\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b2-%d0%ba%d0%be%d0%b8-%d0%be%d0%b1%d0%bb%d0%b0%d1%81%d1%82%d0%b8-%d0%b5-%d0%be%d0%b1%d1%8f%d0%b2%d0%b5%d0%bd-%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0/", "text": "Жълт код за силен вятър и снеговалежи е обявен в 8 области на страната за 3 януари. Това сочи справка на сайта на Националния институт по метеорология и хидрология (НИМХ). Кодът ще бъде в сила за областите: Благоевград, Пазарджик, Пловдив, Смолян, Кърджали, Хасково, Ямбол и Бургас. В тези области се очакват умерени снеговалежи, в комбинация с усилване на вятъра от север-североизток към края на деня и през нощта срещу петък. Ще има условия за виелици и навявания. Жълтият код означава потенциална опасност.  Синоптиците прогнозират образуване на снежна покривка – до 10-15 см. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.02", "title": " Вижте в кои области е обявен жълт код за утре"}
{"url": "https://trud.bg/%d1%85%d0%b0%d1%80%d1%87%d0%b8%d0%bc-%d0%bf%d0%be-200-%d0%bb%d0%b5%d0%b2%d0%b0-%d0%b3%d0%be%d0%b4%d0%b8%d1%88%d0%bd%d0%be-%d0%b7%d0%b0-%d0%b0%d0%bb%d0%ba%d0%be%d1%85%d0%be%d0%bb/", "text": "За плащането на сметки отиват по 1800 лв. на човек Българинът дава по 200 лв. (100 евро) годишно за алкохол, обявиха от Евростат. Като в сумата влизат само разходите за консумация на алкохол вкъщи, а не в заведения. Не е отчетено и потреблението на домашна ракия. 1,7% от доходите ни отиват за спиртни напитки, което ни нарежда до средното ниво в ЕС. Около 200 лв. (100 евро) годишно на човек са и разходите за употребата на цигари. За сравнение европейците плащат по 300 евро годишно за алкохол. Най-много пари за спиртни напитки дават в Естония – около 500 евро, следвана от Латвия и Литва (400 евро). Статистиката показва, че българите дават същата сума за алкохол, колкото испанците и гърците – по 100 евро. По-голям процент (18%) от доходите си българинът харчи за храна. Страната ни се нарежда на четвърто място в ЕС по този показател, заради ниските доходи у нас. Годишните разходи за храна у нас са средно по 1600 лв. (800 евро) на човек. В Исландия дават най-много за храна – по 3700 евро на човек годишно, но причините за това са високите цени там. В Румъния прехраната на човек излиза 1500 евро. Българинът дава по 200 евро годишно за дрехи и обувки, с което сме на дъното в класацията за ЕС. В Люксембург и Великобритания човек харчи по 1600 евро годишно за гардероба си. Сметките за ток, вода и отопление у нас са под средните за ЕС. За плащането на сметки даваме по 900 евро на човек годишно, но заради ниските заплати това са 20% от всичките ни разходи. Едни от най-високите разходи за комунални услуги са в Дания, където на човек се падат по 6700 евро годишно, а средно един европеец плаща по 4000 евро. Около 200 евро годишно дава българинът за ремонт и обзавеждане на дома, като и по този показател сме на дъното на класацията в сравнение с другите европейци, които заделят средно по 900 евро годишно за дома си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.01.02", "title": " Харчим по 200 лева годишно за алкохол\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%89%d0%b5-%d1%80%d1%8a%d0%ba%d0%be%d0%b2%d0%be%d0%b4%d0%b8-%d1%87%d0%b5%d1%80%d0%bd%d0%be%d0%bc%d0%be%d1%80%d1%81%d0%ba%d0%b8%d1%8f-%d1%80%d0%b5/", "text": "България ще ръководи Организацията за черноморско икономическо сътрудничество (ЧИС) за първите шест месеца на 2019 г. Страната ни е новият председател на Ротационното председателство на ЧИС, която е най-представителната и институционално развита организация в Черноморския регион. Това е обвързано с редица отговорности от българска страна, информираха от външно министерство. Акцент през този период ще бъде развитието на ЧИС като проектно-ориентирана организация. Председателството ни ще работи за задълбочаване на бизнес контактите между страните от региона, но и за по-нататъшното засилване на синхрона в работата на ЧИС и неговите специализирани органи. ЧИС е създадена през 1992 г., а България е сред 11-те учредителки. В момента в Организацията членуват още Албания, Армения, Азербайджан, Грузия, Гърция, Молдова, Румъния, Русия, Сърбия, Турция и Украйна. По време на председателството ни специален акцент ще бъде поставен върху сътрудничеството в областите на културата, транспорта и опазването на околната среда.", "date": "2019.01.02", "title": " България ще ръководи Черноморския регион\t\t\t"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8-%d1%84%d0%be%d0%bd%d0%b4-%d0%bf%d0%bb%d0%b0%d1%82%d0%b8-786-%d0%bc%d0%bb%d0%bd-%d0%b5%d0%b2%d1%80%d0%be-%d0%b7%d0%b0-%d1%81%d0%b3%d1%80%d0%b0%d0%b4%d0%b0-%d0%b2/", "text": "Гръцкият фонд NBG Pangaea Real Estate Investment Co купи офис сградата Telus Tower, която се намира на столичния площад “Македония”. Сделката е за 78,6 млн. евро, съобщиха от компанията. Купувачът NBG Pangea Real Estate Investment Co e базирана в Гърция компания, която оперира на пазара на недвижими имоти както в Гърция, така и в чужбина, като например Италия и Румъния. Фондът за инвестиции в имоти е собственост на Invel Real Estate Partners и National Bank of Greece. Интегрираният офис комплекс е съставен от 19-етажна кула и 8-етажна сграда с обща площ от 53 370 кв. м. Теренът, върху който бе реализиран проектът, е с обща площ от 3100 кв. м.  ", "date": "2019.01.02", "title": " Гръцки фонд плати 78,6 млн. евро за сграда в София"}
{"url": "https://trud.bg/%d0%ba%d0%b0%d0%bb%d0%ba%d0%b0%d0%bd%d1%8a%d1%82-%d1%83%d0%b4%d0%b0%d1%80%d0%b8-35-%d0%bb%d0%b5%d0%b2%d0%b0-%d0%b7%d0%b0-%d0%ba%d0%b8%d0%bb%d0%be%d0%b3%d1%80%d0%b0%d0%bc/", "text": "5,50 лв./кг струва прясната кая Рекордна цена стигна калканът на борсата във Варна. Рибата е охладена, защото последните законни количества са уловени преди празниците. Рекордна цена – 35 лв. за килограм, стигна калканът на борсата във Варна. Рибата е охладена, защото последните законни количества са уловени преди празниците, коментираха търговци. Сергиите са заредени с жива писия, която се харчи по 15 лв./кг. Хищната писия допреди десетина години се считаше за изчезнал вид, но от няколко зими отново се появи по Северното Черноморие. 5,50 лв. струва току що уловената кая, но количествата са бутикови, показва проверка на “Труд”. Редом с малкото прясна морска риба се предлагат охладена вносна трицона за 3 лв., турски лаврак за 13 лв., замразена норвежка скумрия за 5,50 лв., замразен черноморски паламуд за 8-9 лв. или осолен за 12 лв./кг. На всеки щанд има и богат асортимент от речни риби. Живите шарани струват 7 лв., а толстолобът – 4 лв. Намира се и сом за 12 лв., но най-много се търси живата таранка, която е и най-евтина – 3 лв. килото. На рибната борса в Бургас няма черноморска риба. Само сладководна – щука и таранка, които вървят по 3-4 лева килограма. На сергиите е и солената риба – веян паламуд и скумрия – по 12 лева килограма, както и маринован чернокоп – по 8-9 лева кутията, в зависимост от грамажа.  ", "date": "2019.01.02", "title": " Калканът удари 35 лева за килограм\t\t\t"}
{"url": "https://trud.bg/%d1%81%d1%8a%d0%ba%d1%80%d0%b0%d1%89%d0%b0%d0%b2%d0%b0%d1%82-%d1%87%d0%b8%d0%bd%d0%be%d0%b2%d0%bd%d0%b8%d1%86%d0%b8-%d0%bf%d0%be-%d0%bf%d0%bb%d0%b0%d0%bd/", "text": "В централната администрация работят 130 000 души Все още предпочитаме гишетата пред е-услугите Чиновници от държавната администрация, ставащи излишни след въвеждането на все повече услуги от е-управлението, ще бъдат съкращавани по план. Това се разбра след днешното заседание на Министерския съвет. Премиерът Бойко Борисов припомни на министрите, че трябва да започнат да редуцират щатовете във ведомствата си. “Имате един план за съкращаване на администрацията, така че това, което вицепремиерът Дончев ви е казал, го привеждайте в необходимия вид”, нареди Борисов. На 5 декември Томислав Дончев изпрати писма до всички министри, с които поиска до 20 декември да му изпратят предложения за съкращения в администрациите. В момента на бюджетна издръжка са 447 000 души, като централната администрация се състои от 130 000 чиновници. Томислав Дончев обяви, че 10 000 щата в централната администрация са незаети. Той уточни, че се мисли за прехвърляне на служители от едно място на друго. Дончев обяви, че е добре на местата на чиновници, които се пенсионират, да не се назначават нови служители. От кабинета на вицепремиера уточниха за “Труд”, че все още не са обобщени предложенията за съкращения, направени от министрите. Писмата от ведомствата дошли след коледните празници. Очаква се до края на седмицата предложенията да бъдат обработени и да стане ясно с колко чиновници е готов да се раздели всеки министър. През септември 2017 г., при представянето на съвместен проект между Министерски съвет и Световната банка, бе обявено, че очакванията от въвеждане на е-управлението са за съкращения и намаляване на разходите за издръжка на чиновниците. Тогава неофициално се заговори за орязване на администрацията с около 1/3. Специализирано изследване от август 2018 г. установи 1701 проблема при административното обслужване в страната, които представляват своеобразен чиновнически тормоз. Става въпрос за излишни услуги и такси, редене на опашки, искане на ненужни документи, прекалено бавна работа. В същото време социологически проучвания сочат, че българинът предпочита да ходи по гишета, вместо да се възползва от е-услугите. 5 млн. лева за споделени услуги От 2017 г. Министерски съвет заедно със Световната банка работи по проект “Въвеждане на принципа на споделените услуги в организацията и работата на централната администрация”. Стойността му е 5 млн. лв., от които половината ще отидат за работата на експертите на Световната банка, а другата част е за администрациите, които искат да се включат в тази реформа. Две пилотни звена за споделени услуги в областта на управлението на човешките ресурси и финансово-счетоводните дейности се очакваше да заработят до края на 2018 г. в централната администрация, а до 2020 г. стратегията за модернизация на администрацията предвижда тези звена да бъдат 10. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.01.02", "title": " Съкращават чиновници по план\t\t\t"}
{"url": "https://trud.bg/%d0%b1%d0%b5%d0%b7-%d0%b2%d0%b8%d0%bd%d0%b5%d1%82%d0%ba%d0%b0-%d0%bf%d0%be-%d0%be%d0%ba%d0%be%d0%bb%d0%be%d0%b2%d1%80%d1%8a%d1%81%d1%82%d0%bd%d0%be%d1%82%d0%be-%d0%bd%d0%b0-%d1%81%d0%be%d1%84%d0%b8/", "text": "Пътища за 300 млн. лв. построени у нас Цялото околовръстно шосе на столицата, включително и Северната скоростна тангента, ще остане безплатно за преминаване и за него няма да се купува електронна винетка или да се плаща тол такса. Това обяви премиерът Бойко Борисов след среща с регионалния министър Петя Аврамова, вътрешния Младен Маринов, финансовия Владислав Горанов и шефа на Агенция “Пътна инфраструктура” (АПИ) инж. Светослав Глосов. “Както Южната дъга е в рамките на града, така и Северната тангента е там и тя е правена, за да им е по-удобно на хората. Така че съм разпоредил да си преправят плановете и така, както са отчитали досега винетната система, така да продължи и през 2019 година”, обясни Борисов. Той подчерта, че през тази година ще започне строителството на участъка от столичния квартал “Младост” до магистрала “Тракия”, което е продължение на Южната дъга. “Ако е било лесно, комунистите да са направили не само магистралата до Правец, а да са направили дъги, тангенти и всичко останало. Защото две платна се чистят лесно от снега, а 12 – значително по-трудно. Но държавата може да си позволи, поради по-добрите приходи”, подчерта премиерът. Той бе категоричен, че в страната са построени пътища за 200-300 млн. лв., които след това са предоставени за стопанисване на общините и те трябва да ги поддържат. Шефът на пътната агенция инж. Светослав Глосов обяви, че до 2023 година се очаква да бъде изцяло изградена магистрала “Струма” към гръцката граница, а една година по-късно и аутобанът между София и Варна – “Хемус”. Предстои да бъде завършен тунелът при Железница, а до 2021 година трябва да е приключена и отсечката от АМ “Струма” до Симитли, подчерта той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.01.02", "title": " Без винетка по Околовръстното на София (обзор)\t\t\t"}
{"url": "https://trud.bg/%d1%81%d0%b1%d0%bb%d1%8a%d1%81%d1%8a%d1%86%d0%b8-%d0%bc%d0%b5%d0%b6%d0%b4%d1%83-%d0%bf%d0%be%d0%bb%d0%b8%d1%86%d0%b0%d0%b8-%d0%b8-%d0%b7%d0%b0%d0%bf%d0%b0%d0%bb%d1%8f%d0%bd%d0%ba%d0%be%d0%b2%d1%86/", "text": "Общо 62 души са били ранени при сблъсъци между футболни запалянковци и полицаи на мач от турнира за Купата на Алжир. 45 от пострадалите са представители на силите за реда. Инцидентите са станали на двубоя между елитния МС Алже и третодивизионния Вилаж Муса, игран на 360 км от столицата на страната Алжир. Срещата е била прекъсвана няколко пъти, а накрая и прекратена при резултат 3:0 за МС Алже. Привържениците на Вилаж Муса са хвърляли камъни от трибуните, при което са пострадали повечето полицаи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Сблъсъци между полицаи и запалянковци на мач в Алжир, над 60 ранени"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b1%d0%b8%d1%8f%d1%87-%d0%bd%d0%b0-%d0%b3%d0%b0%d1%80%d0%b4-%d0%ba%d0%be%d0%b9%d1%82%d0%be-%d0%b7%d0%b0-%d0%bc%d0%b0%d0%bb%d0%ba%d0%be/", "text": "В Бургас арестуваха бияч на гард, който се опитал да напусне страната. Това казаха от полицията и припомниха Тогава гард на дискотека накарал пияна компания да напусне заведението. Мъжете, които създавали проблеми, били предимно местни. Те се подчинили, но решили да си отмъстят, като го изчакали да приключи работа. Призори гардът влязъл в заведение за бързо хранене до дискотеката и тъкмо да започне да се храни, няколко души от дебнещите, му налетели. Един от тях му избил два зъба. Той е арменец и вече му е наложен 72- часов арест. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Арестуваха бияч на гард, който за малко да напусне страната"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%b2%d1%80%d0%b0%d0%bc%d0%be%d0%b2%d0%b0-%d0%b2%d1%81%d0%b8%d1%87%d0%ba%d0%b8-%d0%be%d0%b1%d1%89%d0%b8%d0%bd%d0%b8-%d0%bc%d0%be%d0%b3%d0%b0/", "text": "Всички общини могат поискат да бъдат освободени определени пътища от Републиканската пътна мрежа. Това може да стане, ако общините поемат ремонта, рехабилитацията и поддръжката на тези пътища. Това заяви пред   министърът на регионалното развитие и благоустройството Петя Аврамова по повод решението на премиера да няма винетка на Северната скоростна тангента в София. Аврамова заяви още, че е дадена зелена светлина за пътни проекти за над 3.7 млрд лева. Републиканската пътна мрежа е пътна мрежа за ползването, на която се ползва винетна такса. Освободени са участъците, които са на територията на населените места. Населеното място е участъкът, за който не се плаща винетна такса. Извън населените места, се плаща винетна такса, уточни регионалният министър. В случая Столичната община иска в рамките на общината, извън населените места, да бъдат освободени участъци от Републиканската пътна мрежа от плащането на пътна такса. По думите на Аврамова на срещата с премиера, той е подчертал и апелирал към общините, които искат освобождаване на част от Републиканската пътна мрежа от заплащане на винетна такса, да поемат поддръжката, рехабилитацията, ремонтът на тези отсечки. „Този въпрос може да възникне и с всички населени места и всички общини в държавата. Общините са 265 на брой. Те са свързани една с друга, няма бели петна. Така че в рамките на общините могат да поискат всички да бъдат освободени определени пътища от Републиканската пътна мрежа. Да, може, ако общините поемат ремонта, рехабилитацията и поддръжката. АПИ с винетната такса, която събира, поддържа тази мрежа – строи пътища, рехабилитира, ремонтира“, заяви Аврамова. Тя каза още, че е зелена светлина за проекти за над 3,7 млрд лева. Най-големият подарък за Северна България, по думите и е решението на Борисов и на правителството да бъдат осигурени средства за изграждането на 134 км от магистрала „Хемус“. Новите пътища се изграждат със средства от държавния бюджет, от ОП „Транспорт и транспортна инфраструктура“ от механизъм „Свързана Европа“. Отсечката от „Хемус“ е със средства от държавния бюджет и е от Боаза до Велико Търново-Русе, каза Петя Аврамова. Другото, което предстои да бъде изпълнено, е отсечката от Калотина до Драгоман – има вече сключен договор и отсечката от Драгоман до Сливница – т. нар. магистрала „Европа“. В момента се строи магистрала „Струма“. Откри се 5 месеца предсрочно Лот 3.3 от Кресна до Сандански. През 2019 -та ще стартира строителството през най-тежкия участък – през Кресненското дефиле, допълни още Аврамова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Министър Аврамова: Всички общини могат поискат определени пътища да бъдат освободени от Републиканската пътна мрежа\t\t\t"}
{"url": "https://trud.bg/%d1%81%d0%bc%d0%b8%d1%80%d0%b5%d0%bd%d0%b8%d0%b5-%d0%b8%d0%bb%d0%b8-%d0%bb%d0%b8%d1%86%d0%b5%d0%bc%d0%b5%d1%80%d0%b8%d0%b5/", "text": "Има си специалисти , които ще анализират новогодишните програми на телевизиите. Аз само ще отбележа, че времето на Хачо Бояджиев е отминало. Няма ги оригиналните вариететни програми, няма ги постановките по специален сценарий на най-големите български писатели като Йордан Радичков. Телевизиите пестят или не разполагат с достатъчно финансови и човешки ресурси, затова разчитат на готови предавания и записи. Но и сега, както и тогава, ще има недоволни зрители. Причината е една и съща- разчитали са само на телевизията да им направи вечерта. Годишните политически обзори пък бяха просто неангажиращи хроники на случилото се. По коледните и новогодишните празници бяхме обсипани с пожелания за мир и здраве, благоденствие и любов. И помежду пожеланията ние си бяхме… същите. „Нека бъдем по-добри и смирени“ Кой не би си пожелал за празниците да види и чуе най-популярните и обичани личности на поколения българи – Лили Иванова и Стефан Данаилов. Затова ги търсят и журналистите. Мартин Карбовски е журналистът, който намери път към душата на Лили Иванова, накара я да се разкрива в една или друга степен. В интервюто, намерило място в празничната програма, великата певица отново показа своя интелект и високи критерии за човешките отношения. В един момент с Мартин като че ли се смениха ролите. Тя беше тази, която започна да разпитва Карбовски защо се рови в човешката нищета. Заради високия рейтинг ли, запита тя невинно. Той нямаше нищо против, остави разговора да се развива в тази посока. Какво като интервюто е за да се покаже Лили, а не интервюиращия. Може би е суета, но да не издребняваме. Стефан Данаилов в интервюто пред Антон Хекимян се определи като „златното момче на българското кино „и само „симпатичното момче на политиката.“ Ламбо , както го наричат свойски всички, говори свободно и занимателно за преживяното, за бохемския си период, за жените. И навлиза с тази стилистика и в политиката. И хвърля бомбата: „Между Радев и Бойко Борисов има надпревара, която може да прерасне в дружба“. И продължава: „Бойко е по-силен от президента, но вече е уморен“. А Нинова ? „Нинова е много експанзивна“. И започва Ламбо да описва какви съвети е давал на единия, на другия… Говори като патриарх, като Дядо Благоев. Не е задължително да се съгласяваш с оценките му, но ги преглъщаш. Все пак той си остава „симпатичното момче в политиката.“ „Вярвайте в чудесата“ Знае се, че има напрежение между Корнелия Нинова и Сергей Станишев относно неговото позициониране в евролистите на БСП. Наскоро той изпрати писмо, в което зове за единство на БСП за изборите. Но изглежда, че сам не вярва в чудеса по време на Коледа, защото после допълни как от ГЕРБ му намеквали, че могат да го включат в техните евролисти от гражданската квота. Дали Станишев е направил това изявление от обида, няма значение, но с него той довежда отношенията с БСП до разрив. И дори да оглави евролистата на левицата, дали ще го подкрепят нейните привърженици, които не разбират от брюкселски хумор? „Благодат и мир“ Американският президент Доналд Тръмп изненада света с новината, че изтегля американските войски от Сирия, както и половината от контингента в Афганистан. Убеждават ни, че решението е просто потвърждение на неговата последователност. Но в политиката нищо не е така просто. В Сирия САЩ са изправени пред дилемата дали да продължат да закрилят кюрдите, които бяха техен верен съюзник срещу „Ислямска държава“, но са враг на другия американски съюзник Турция, която за нищо на света не иска да допусне кюрдска автономия в Северна Сирия. А в последно време Турция не изглежда така верен съюзник и развива политически, икономически и военни отношения с Русия. За да прекъсне този процес, Тръмп трябва да пожертва нещо, за да спечели отново Турция . Жертвани са кюрдите. На Турция е дадена зелена светлина да нахлуе в Сирия, което може да я изправи срещу руснаците. Това са истинските мотиви за „мирната инициатива“ на американския президент. „Топлина и любов“ Не знам с какви мотиви едни хора продължават да не разбират, че нямам нищо общо с телевизията на БСП. Това няма как да стане. Когато ме попитаха как гледам на плановете им, аз казах, че съм против партийните телевизии. Повече не ме потърсиха. Дължа някакво обяснение за последния ми коментар. По малко необичаен начин припомних за очакванията в началото на прехода, в каква морална и духовна нищета сме сега, и накъде сме се запътили. Някои анонимници нарекоха коментара „словесна диария“, с което потвърдиха, че са продукт на тази духовна нищета. Получих и поздравления. Подписани. Известно и неизвестно Няма съществени промени в подреждането на трите национални телевизии през 2018 г. Това говори за „консервативно поведение“ на публиката. Има разлики обаче в профила на аудиториите. БТВ и Нова се радват предимно на дамска публика, докато БНТ 1 е предпочитана от мъжете. Дължи се на програмното съдържание – сериали по първите две и публицистика и информационни емисии в БНТ. БТВ е телевизия по-скоро на малките населени места, а Нова и БНТ са „градски“ телевизии. Освен това БНТ се радва на висок процент зрители с висше образование. (Данните са на GARB Audience Measurement Bulgaria)  ", "date": "2019.01.02", "title": " Смирение или лицемерие?\t\t\t"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%b3%d0%b5%d0%be%d1%80%d0%b3%d0%b8%d0%b5%d0%b2-%d1%88%d0%b5%d1%84-%d0%bd%d0%b0-%d0%b0%d0%bd%d1%82%d0%b8%d0%ba%d0%be%d1%80%d1%83%d0%bf%d1%86%d0%b8%d0%be%d0%bd-2/", "text": "Как ли заспива и как се буди човек, натоварен с общественото очакване да пребори корупцията в България, да направи нечестно забогателите бедни и да възстанови справедливостта? Шефът на новата антикорупционна комисия Пламен Георгиев знае това. Не бави отговора: „Заспивам бързо, щом срещна леглото, защото от рано до късно работя. Сънят ми е спокоен, тъй като знам, че върша работата, за която съм избран от Народното събрание и давам от себе си максималното.“ – Г-н Георгиев, Комисията за противодействие на корупцията и за отнемане на незаконно придобитото имущество (КПКОНПИ) натрупа вече практически опит. Този опит повиши ли оптимизма, с който поехте ръководството й, или напротив? – Повиши го, категорично. През януари 2018 г. беше приет Закона за противодействие на корупцията и за отнемане на незаконно придобитото имущество (ЗПКОНПИ), а през април се сформира в пълен състав избраната от парламента комисия (КПКОНПИ), която обедини 5 антикорупционни структури: Комисията за отнемане на незаконно придобито имущество (КОНПИ), Комисията за предотвратяване и установяване на конфликт на интереси (КПУКИ), Центъра за превенция и противодействие на корупцията и организираната престъпност (БОРКОР) и съответните звена от Сметната палата и ДАНС. За 8-те месеца оттогава постигнахме сериозни резултати във всички направления на дейността ни. – Като например? – По 1-то направление – конфликта на интереси: взехме 140 решения, установихме 28 случая на конфликт и наложихме санкции за над 105 000 лв. За сравнение: миналата година, преди да се влее в новата комисия, КПУКИ е установила 3 случая. По 2-то направление – незаконно придобитото имущество: взети са 189 решения за внасяне в съда на искове за налагане на обезпечителни мерки – на обща стойност 311 млн. лв.! Текат 146 граждански дела за отнемане по наши искове – за близо 343 млн. лв. Водим 2016 проверки за едно или повече лица. Има влезли в сила 21 съдебни решения в полза на КПКОНПИ, за 12, 401 млн. лв. От създаването на първата комисия през 2006 г. до сега в полза на държавата е отнето имущество на стойност над 120 млн. лв. По направлението за противодействие на корупцията: по сигнали, които отработихме, бяха задържани кметицата на Младост със 70 000 евро подкуп и 20 души от Държавната агенция за българите в чужбина (ДАБЧ). За 3,5 месеца пресякохме схема, действала с години, при която хора – вкл. и криминално проявени, нямащи нищо общо с България, са получавали срещу пари българско гражданство и са продължавали после престъпната си дейност в други държави. Те са увреждали репутацията на страната ни. Действахме решително и в община Септември, и в община Перник, където прокуратурата повдигна обвинения на бивши и действащи кметове за ощетяване на бюджета, длъжностни престъпления и неизгодни сделки. По наша разработка прокурор от Софийска градска прокуратура (СГП) беше отстранен от длъжност и обвинен в престъпление по служба. Деянието е извършено, докато е бил административен ръководител на Районна прокуратура – Кнежа през 2015 г. Мога да изброя още случаи. Извършили сме към 1 000 проверки по данни за корупция, 70 от преписките са изпратени в прокуратурата. Относно превенцията на корупцията: Всеки законопроект, изготвен от органите на изпълнителната власт, се съгласува с КПКОНПИ за наличието на корупционен риск. По 62 проекта са направени 102 бележки и 127 предложения с цел как да се затворят евентуални вратички за корупцията. Давам пример: предлага се законопроект с широк марж на глобите – от 10 до 10 000 лв. Това е възможност някое длъжностно лице да злоупотреби – да наложи по-ниска глоба, ако му се въздейства корупционно. Препоръката ни: да се отделят физическите от юридическите лица, да има строги критерии за налагането на глобите, за да не се оставя техният размер на преценката на един чиновник. – Експертите от бившата БОРКОР изготвиха не един доклад с подобни предписания, но какво от това? – Техните становища рядко са намирали сериозен отзвук. Сега по новия закон, всеки орган е длъжен да отговори на всяка наша препоръка в срок. Да продължим ли по направления? Следва антикорупционното обучение. – В детските градини? То беше доста одумвано. – То вече стартира. В Перник с куклен театър беше показано на децата колко е лошо да не се спазват правилата. Гледах го и аз. Вълкът решава да строи хотел в гората и дава на лисицата буркан с мед – да го носи на мечока, който да изкорени дърветата. Катеричката обаче предупреждава кучето, което е полицай. Накрая лисицата, вълкът и мечокът са вкарани в полицейската кола. А децата раздават снимки с усмивки на куклите. Най-много получи кучето, защото спаси гората. – Много мило. – И важно. Антикорупционното обучение ще го има и в училищата. Това е дългосрочен проект, за който може би сме закъснели с 30 г. Но по-добре късно, отколкото никога. Трябва да променим възприятията за корупция у нас. „Да изберем този, казват, той ще краде по-малко от онзи.“ Що за логика? Той не трябва да краде изобщо! Промяната на мисленето е трудна и бавна. Но е наша задача. Както и управлението на запорираното имущество – 6-та ни дейност. Изготвихме регистър, в който вписваме запорираното имущество, което ще анализираме и управляваме. Прост пример: Запорираме скъп автомобил. Той след 6-7 г., колкото продължават някои дела в съда, струва вече не 100 000, а под 10 000 лв. Като предвидим след анализ поевтиняването му, ще поискаме от съда да бъде продаден и парите да се внесат в специална сметка в банка. Ако загубим делото, ще ги върнем на човека, ще му платим и обезщетение. А ако спечелим, в бюджета ще влязат 100 000 вместо 10 000 лв. Според чужди експерти, от отнето имущество за 1 млн. евро в бюджета влизат 100 хил. – 10%. У нас този процент е по-висок. Трудно се продава имущество на престъпници, за част от него не може да се намерят купувачи. Процентът ще нарасне още, ако управляваме добре запорираното имущество. Когато то е вече отнето, управлението му се поема от Междуведомствения съвет – колективен орган, който се състои от заместник-министри. Но те си имат и други грижи. Аз апелирам към законодателите да помислят не е ли редно ние да управляваме и отнетото имущество до неговата реализация, т.е. докато му се намери стопанин. Това за нас ще е допълнителна тежест. Но ще бъде добре за бюджета. – Ясно, г-н Георгиев. Работата не ви плаши. Но признайте си, че има случаи, когато удряте на камък. – Не един, 100 случая ще ви посоча такива. На дела, прекратени от съда, защото не сме спазили 1-годишния срок за проверка. Причината е, че чакаме дълго информация от чужбина за офшорни и други фирми, а после ни трябва и време да докажем, че някое лице е свързано с тях. Тези, от които искаме да отнемаме, не си държат парите в България, а навън, за да прикрият престъпния им произход. Понякога година не ни стига да намерим доказателства. Има поне 20 съдебни решения, според които не е проблем, че сме закъснели с 2-3 дни или месец. Има 10-годишна съдебна практика, според която срокът е инструктивен. Но изненадващо се появиха съдебни решения, че е преклузивен. Установили сме, че е незаконно имуществото, но с 3 дни закъснение и съдът решава да не бъде отнемано! А самите съдии пишат мотивите за присъдите с години и нарушават срока за произнасяне по делата. – Ама не може вие безкрайно да проверявате. Лошият пример на съда не е за подражание. – Няма безкрайна проверка! Това е манипулация, която се разпространява. Ние проверяваме 10-годишен период на придобиване на имущество, той се брои от датата на уведомяването ни и не може да се разширява. И не може ние да сме единственият орган в държавата, който да хвърля в коша работата си, защото с броени дни я е просрочил! – Дали ще е така, съдът сега решава. – Чакаме тълкувателното решение. Но си даваме сметка, че засегнахме сериозни интереси. Олигархични. Лобистки. Финансови. Които стоят и зад политически партии. Засегнахме интереси за 4 млрд. лв! На толкова възлиза запорираното по наши искове имущество. Това са огромни пари! И те не са на обикновени хора. Комисията не е репресивен орган! Ответната реакция не закъсня. Повсеместно започват атаки срещу нас. Чрез медии и как ли не. Но те не ни смущават. Щом се води кампания срещу нас, значи сме си свършили работата… Ще отстояваме правотата си. Аз съм готов! Затова съм избран. И като приключи моят мандат, ще си тръгна с гордо вдигната глава. Знам, че действаме правилно и наистина се опитваме да възстановим справедливостта. Който е крал и не може да обясни откъде има пари – ще му се отнема. Да става каквото ще! – Не казвайте само, че сте безгрешни. Не е ли грешка, че направихте хиляди тв зрители участници в ареста на Иванчева, който продължи 5 часа? Оттогава май намаля общественото одобрение към вас. – Какво общо имаме ние с този арест? Да, ние разследвахме случая, разкрихме схемата за взимане на подкупи в кметството. При нас дойде свидетелят Ваклин, той подаде сигнал, ние подслушвахме и записвахме разговорите, белязахме парите съвместно с прокуратурата. Но нямаме никакво отношение към задържането на кметицата! Ние нямаме право да задържаме – депутатите казаха, че няма да ни го дадат. Бяхме на местопроизшествието като част от екип под ръководството на прокурорите и следователите и единствено го обезпечавахме – да не се местят предмети, да не влезе някой в колата. Не сме правили оглед. Нищо не сме правили! И тази служителка, за която се каза, че запушила устата на Иванчева, не е наша! И не й запушваше устата, а сложи за миг пред нея ръката си. Но това се приписа на нас. Манипулира се общественото мнение! Твърди се, че запорираме и отнемаме имущество без съд и присъда. Пълна лъжа! Ние само предлагаме, при неизяснен произход на повече от 150 000 лв., запор. Съдът в двуинстанционно гражданско съдебно производство решава дали да го наложи. Ако сме сгрешили, лицето може да възрази и съдът да го отмени. И решението за отнемане се взима в триинстанционен състезателен процес, в който ние сме по-слабата страна. Тежестта на доказване е върху нас. Пасивното поведение на другата страна е достатъчно, за да не бъде отнето имуществото, ако ние не можем да докажем, че е незаконно придобито. – Вие неведнъж заявявате, че изпълнявате закона (ЗПКОНПИ) такъв, какъвто е. Но той за броени месеци беше 3 пъти поправян, а и 4-ти закон за изменението му се задава… – Това са чисто технически поправки, съгласувани с нас. С тях не се променя духът на закона от 2012 г. Първата беше корекция на грешка в препратката на една алинея към друга. Втората поправка беше провокирана от тълкувателното решение на ВКС, с което се измени волята на законодателя. Тя е ясна: осъждането на едно лице по наказателно производство не е предпоставка, а оправдаването не е пречка за предявяване на иск за отнемане. А ето, че излиза тълкувателно решение на Върховния касационен съд, в което се казва: прекратяването на наказателно производство и оправдаването на лицето е пречка! И то абсолютна процесуална пречка! Съдът с тълкувателно решение преобръща закона! Аз алармирах премиера и законодателите. И те незабавно внесоха предложение за законови промени. За да се парира това тълкувателно решение на съда, което автоматично щеше да прекрати 20 дела за над 22 млн. лв., по които е прекратено наказателното производство. Делото срещу Христо Бисеров вече е прекратено, защото той е оправдан от наказателния съд. Ние искаме от него почти 2 млн. лв., но тълкувателното решение, което е задължително за съда, излезе в ден петък и делото му беше прекратено в понеделник. Има още 19 подобни дела. Например срещу кмета и главния архитект на Несебър. И на тях наказателното производство е прекратено, и за тях ние имаме искове за отнемане… Държавата губи милиони. Връщаме се към ситуацията преди 2012 г., когато отнемането на незаконно придобито имущество беше обвързано с наказателната присъда. Апропо, съдът ни отказа и разкриване на банковата тайна на лица с имунитет във връзка с разследвания на корупция. Ние очакваме от законодателя промяна и в този случай. Като не можем да видим банковите сметки, как да сме ефективни? – Общинските съветници да бъдат извадени от антикорупционния закон, да им отпадне задължението да декларират пред КПКОНПИ имущество, несъвместимост и конфликт на интереси. Това предлагат ГЕРБ и ДПС. Вие знаете, че общинарите масово въртят бизнес общините? Липсата на контрол върху тях не е ли индулгенция за корупцията в местната власт? – Не. Общинските съветници са около 5 000. КПКОНПИ ще се натовари много с проверките и за тях. Никой не предлага те да не декларират имуществото си. Предлага се да го декларират не пред нас, а пред местните комисии. – Но там има местни обвързаности…разни. – Има. Затова ви казвам: ние сме готови и имаме капацитет да проверяваме общинските съветници. Ако трябва, ще назначим още служители. Ще действаме по волята на законодателя. – А тая воля не ви ли плаши понякога? – Не. Тя най-накрая, след 30 г. дава възможност да се възстанови справедливостта. Да се види кои са незаконно забогатели и парите им да се върнат в държавата. Връща се доверието в държавата и в нейните институции. С новия закон за 8 месеца има видим напредък в борбата с корупцията. В бъдеще дали ще е такава волята, не знам. Политиката е нещо несигурно. Може да се променят законите. – Гражданската конфискация си е същинска национализация. Така известни адвокати определят политическата воля. Те цитират закон от 1947 г.: „Конфискуването на натрупаните по неоправдан начин богатства не трябва да се свързва с разкриването на извършено престъпление. Конфискацията трябва да се постанови, стига само въз основа на други белези да се приеме, че увеличеното имотно състояние на лицето е резултат от неправомерна дейност…“. Каква е разликата между текстовете от наше време и времето, заклеймено, като „комунистическо мракобесие“? – Разликата е огромна. Навремето конфискацията се е извършвала от партийния съд. Сега се извършва от независимия български съд. Ние не сме откриватели и първопроходци на гражданската конфискация. Има я в САЩ, Канада, Италия, Словения, Словакия, Великобритания, Ирландия. А от 2017 г. и в Германия. – КПКОНПИ ще води производства за отнемане на имоти, без да е произнесена присъда или да е повдигнато обвинение срещу собственика, възмущават се адвокатите. – Това е смешно. КПКОНПИ не води производството. Тя е искател, равнопоставена страна в съдебен процес. И извинете, но аз нямам 150 000 лв. в имоти, пари и коли, за които не мога да обясня откъде са, и затова не ми се води дело за отнемане. Ние искаме ли да има незаконно забогатели у нас, или не? Искаме ли източване на публични средства? Ако не искаме, то тогава това е пътят. Някой може да е крал и да не е хванат. Десетки хиляди са, които не са хванати. Е, да, ама парите им се виждат. И те не могат да обяснят откъде ги имат. – Отнемането може да е и от всеки, без значение дали е имал публична или престъпна дейност, и на всякакво имущество, без да се изследва дали е придобито от престъпление! Какво е това! – Абсолютна лъжа. Ние не отнемаме от обикновения човек, който има 2 апартамента или една кола. Отнемаме от две категории лица: такива, на които е повдигнато обвинение за престъпна дейност и такива от висшите етажи на властта – министри, зам.- министри, магистрати, кметове, общински съветници. При втората категория, ако установим несъответствие между законните доходи и имуществото над 20 000 лв., започваме проверка – дали има несъответствие повече от 150 000 лв. – А не газите ли презумпцията за невинност, като основен правен принцип? Не я ли заменяте с презумпцията, че всеки собственик на нещо е мошеник? – Не. Обратното го твърдят едни и същи адвокати, които се явяват по наши дела. И пишат статии с неверни твърдения, които издават липса на солидна правна подготовка. Бъркат наказателното преследване с гражданското производство за отнемане. Презумпция за невиновност има само в наказателното право, не и в гражданското. Отнемането на имуществото не е наказание. Наказание има само в наказателното право. Имуществото се отнема като гражданска санкция защото проверяваното лице не може да докаже произхода на средствата си. – Корупцията се бори по обвинение на прокуратурата пред съда, който осъжда доказано виновните и те търпят наказания, посочват юристи. КПКОНПИ не е прокуратура, нито съд, не е дори и полиция, макар че привиква на разпит, следи и подслушва. КПКОНПИ е административна структура. Дали магистратите не прехвърлят на вас несвършената си работа, вместо да си я свършат, както трябва? – Не. В наказателното производство невинаги има възможност да се отнеме незаконно имущество. Може да се отнеме имущество, свързано с престъпление. Но има случаи, в които няма как да се докаже пряка връзка на престъплението с богатството. Разследваме лицето за подкуп от 10 000 лв., а то има къща за 1 милион. Няма как да се отнеме с наказателно-правните способи, тя привидно няма връзка с подкупа. Но се отнема, когато проверяваният не може да каже откъде е взел пари за нея. А може някой изобщо да не е уличен в престъпление, но да има незаконно имущество. Неговото отнемане не е наказание. Ако вие имате 3 милиона, за 2 от тях разполагате с документи, че са ваш законен доход, ще ви се отнеме 1 милион. В наказателното производство за доказано престъпление наказанието е конфискация. Конфискува се например една втора от цялото имущество на осъдения без значение дали е със законен произход, защото това е наказание и дали имуществото е законно или не няма значение в наказателното преследване. – Каква е гаранцията, че чрез вашата комисия властта няма да се саморазправя с политическите си врагове? – Тя е очевидна. Всичките ни акции, с изключение на тази срещу Иванчева, са срещу кметове и чиновници, свързани с управляващите. Властимащите са най-засегнати от нашата комисия. Защото корупцията е свързана с властта. Освен това независимият и безпристрастен съд има последната дума и гарантира на три инстанции, че всичко, което прави КПКОНПИ, е безпристрастно и независимо. Комисията не отнема имущество, тя просто внася иск в съда и той на три инстанции взема решение дали да отнеме имуществото или не. Съдът дава разрешение за използване на специални разузнавателни средства и разкриване на банкова тайна, той контролира решенията на комисията за конфликт на интереси и наложените глоби при установени пропуски при деклариране. Комисията не може да направи нищо без решение на съда. Нашият гост  Пламен Георгиев е роден през 1976 г. в София. Завършил е право в СУ “Св. Кл. Охридски” (1998). В кариерата е израснал от следовател до районен и градски прокурор на София, шеф на екип във Върховната касационна прокуратура, зам.-шеф на спецпрокуратурата и зам.–министър на правосъдието (1998-2013). Оглавява Комисията за отнемане на незаконно придобито имущество (КОНПИ) през 2013 г., а 5 години по-късно е избран от Народното събрание за председател на Комисията за противодействие на корупцията и за отнемане на незаконно придобито имущество (КПКОНПИ) с шестгодишен мандат.     ", "date": "2019.01.02", "title": " Пламен Георгиев, шеф на антикорупционната комисия, пред „Труд“: Атакуват ни, защото засегнахме интереси за 4 милиарда лева\t\t\t"}
{"url": "https://trud.bg/2018-%d0%b3-%d0%be%d1%82%d0%bc%d0%b8%d0%bd%d0%b0-%d0%ba%d0%b0%d1%82%d0%be-%d0%bf%d1%80%d0%b5%d0%b4%d0%b2%d0%be%d0%b5%d0%bd%d0%bd%d0%b0/", "text": "Разединяването и противопоставянето тежко увредиха душевното здраве Сто години след Руската Октомврийска революция във Франция потегли Втората Френска – 240 г. след Първата. Синхронистично, както и фактът, че жълти жилетки облякоха в Португалия, Белгия и дори в Източна Европа. Припомняме си днес, че комунизмът също е изцяло западен продукт, конспиративно изнесен за приложение в Източната част на Европа. Както и революционният, национал-социализмът, фашизмът и концлагерите. 2018-а отминава съпроводена с опасенията, че прилича на предвоенна година. „Какви лицемери сме ние политиците“, казал един дипломат в Мюнхен през 1938 г. след края на конференцията, на която Великобритания и Франция предават Чехословакия на Хитлер, която преди това твърдо обещали да бранят. През 1939 г. започва Втората световна. Символът на Европейския съюз днес е разклатушканият от „ишиас“ председател на Еврокомисията Юнкер, обул се с две различни обувки. В последните дни на декември, огорчен от съюзната действителност, той възкликна, че доста европейски лидери са брутални лицемери… Падат не само портретите от стените, самите стени се срутват, повлечени от срива на носещи ги партии колони. В Италия цялата политическа колонада падна, от т. нар. системни партии останаха руини. Във Франция нафукалият се за всеевропейски водач Макрон вече стана Микрон за французите. Не е само това, традиционните десни там се спихнаха, социалистите напълно се сринаха. Полският евродепутат Януш Корвин-Мике предсказва начало на глобална война, в National Interest същото провидя проф. Робърт Фърли от Колежа на сухопътните войски на САЩ. Според него главната причина е икономическият сблъсък между САЩ и Китай, който не може да се разреши мирно в полза на Запада и със запазване на американската хегемония. Така е и според други анализатори. САЩ слабеят, Китай се засилва, в реалната икономика вече води в състезанието, несъмнено скоро и във военно отношение ще стане свръхсила. Военното решение тогава вече би било безумие, идеята да се избърза витае в едни глави във Вашингтон, Лондон и Брюксел. С оглед напредналото сближаване на Пекин с Москва и днес си е безумие. Логично през 2018-а страховете на Запада се изляха в нарастваща агресия. В хибридна война с Русия и Китай, в санкции, глоби, разрушаване на следвоенния световен ред, заплахи, провокации. В агресии и вътре в страните от Запада, дори в най-богатите. Избухнаха недоволства в почти всички области на обществения живот – от икономическите кризисни феномени и липсата на смислени стратегии за излизането от тях, от ръста на цените. Преди всичко от некадърността и наглостта на властимащите в своите страни, от корупционния им хъс, от надменното незачитане на интересите на широките слоеве на населението и обслужването на свръхбогатите. Те пък мобилизираха до военно състояние политическите си измекяри и пропагандната прислуга в опит да прокарат най-циничните си и особено вредни за хората мероприятия – Истанбулската конвенция и Споразумението на ООН за миграцията. В редица страни, за радост и в България, обществата провалиха тези попълзновения срещу особено интимните си интереси. Поражението на политиците и особено на подривния им апарат в медиите, държавните и международните институции вече има важни и трайни последствия. През изминалата година търпението надхвърли границите, хората в много страни поеха към активна защита на правата и свободите си. Това е резултатът от десетилетията вредни либерални експерименти и лъжедемокрация, изродили се в упорити опити за налагане на повсеместно тоталитарно управление. Стана очевидно за мнозина, че тази форма на капитализъм е не само отживелица, но е и безнадеждно прогнила. И нанесла на хората много тежки увреждания срещу значително по-малко ползи. Системното разединяване на хората, разбиването на обществата на все повече противопоставящи се и дори враждуващи сегменти достигна предела си. С невъоръжено око се вижда в САЩ и Великобритания, в Италия и Франция, в Испания, Холандия и Белгия, почти навсякъде сред колективния Запад. Все по-често цитират еврейката Бат Йеор с нейната прогноза за „Еврабия“. Дори в най-унесените в мигрантско-джендъристка полуда Швеция и Норвегия вече треперят да не избухнат бунтове и със симпатия си спомнят за Андерс Брайвик. Да, психопат, масов убиец, но не се пръкна случайно, а отбеляза началото на закономерно явление. Разбиването на семейството, рязкото увеличаване на разводите и наркоманиите, появата на разширени семейства с един родител, териториалната стабилност – всичко беше пожертвано за появата на принудително разнообразие от форми и движения. Резките колебания в икономиката, престъпността, тероризмът и ширещото се насилие отдавна не са изключения. Дължат се преди всичко на умишленото от страна на елитите препятстване на социалното сближаване на хората. За да бъдат манипулирани и контролирани по-лесно, за да издига „социалният асансьор“ нагоре към властта не родолюбивите и отговорните за думите и делата си люде, не социално устойчивите и психически здравите, не създалите се кариерно и кръвно ангажирани за настоящето и особено за бъдещето на младите поколения. Разединяването и противопоставянето продължиха твърде дълго и тежко увредиха общественото душевно здраве. Както и масовата култура, призвана уж да влияе за здравословно социално сближаване. В действителност се оказа, че по-често задръства източниците на социално здраве и бълва вредни за него продукти. В Щатите и почти навсякъде в колективния Запад психиатрите и психолозите наблюдават все повече и по-трудни за терапевтично повлияване тревожни състояния, случаи на душевно опустошение и проблеми със самовъзприемането. Все по-ясно наподобяващи състоянието на гранично разстройство на психиката. С импулсивно и опасно неконтролирано поведение, значителни колебания в настроението, изкривявания в мисленето и възприятията, зачестяващи случаи на междуличностна психопатология. Още през 2009 година в. „Тайм“ писа, че психиатрите и психолозите най-много се притесняват от граничните разстройства и много от тях малко знаят как да ги лекуват. Проучванията показват, че рискът от заболяване с това разстройство е два пъти по-голям, отколкото с шизофрения и маниакално-депресивна психоза. Срещу пределното нарастване на вътрешнополитическите напрежения и опасност от взрив за властимащите елити от векове изходът е във формирането на външни опасности и често с последващи войни. Опитват и сега, репчат се, заплашват, провокират, но все по-ясно се долавят нерешителност и непоследователност. През 2018-а релефно изпъкна друго съотношение на силите в икономиката и въоръженията, още по-ясно се забеляза, че хората на Запад не искат да гинат, както това е било преди двете световни войни. Но уплашените лидери винаги са опасни. Но ще продължават същото, нямат друго. С отслабваща сила, но още ще напират с мулти-култито, с джендъризма и соченето на зли външни врагове на распрекрасната и безалтернативна либерална демокрация. С провокациите на протежетата си в Украйна и Близкия Изток, около Китай и в Латинска Америка. Докато поредната финансово-икономическа криза с последващите социални взривове не пометат значителна част от елитите, наред с протежетата, медиите и подривната непеошка агентура. Имаше и доста хубави неща през 2018-а, разбира се. Направиха се забележителни, а някои и направо фантастични научни постижения. Особено плашещи във въоръженията, но окуражаващи в медицината. Имаше големи културни, инженерни и строителни постижения. В роботиката ускорението беше особено впечатляващо. При увеличения брой природни катаклизми имаше и повече жертви, но хората все пак се справиха. У нас се справиха с председателството на Европа, поне така каза Брюксел. Управляващите сочат цифри в полза на твърдението за икономически успехи, но съмненията и фактите в обратна посока са много. Високо е и недоволството сред хората, имаше бледи прояви на протест, но отзвучаха мирно. Циганите се проявиха като още по-неинтегрирани. Ако сме дали нещо на света – това е българският модел, писа Станислав Стратиев. Българският модел е състояние на духа, начин на мислене. Когато мълчанието е злато, а кроткото агне от две майки суче. И така започваме 2019-а. Да ни е честита!                                                      ", "date": "2019.01.02", "title": " 2018 г. отмина като предвоенна\t\t\t"}
{"url": "https://trud.bg/%d0%ba%d1%80%d0%b0%d0%b4%d1%86%d0%b8-%d0%bd%d0%b0-%d0%ba%d0%b0%d0%b1%d0%b5%d0%bb%d0%b8-%d1%89%d1%8f%d1%85%d0%b0-%d0%b4%d0%b0-%d0%be%d1%81%d1%82%d0%b0%d0%b2%d1%8f%d1%82-%d0%b1%d0%b5%d0%b7-%d1%82%d0%be/", "text": "Полицаи от Сливен спипаха на местопрестъплението крадци на кабели от трафопост в индустриалната зона на областния град, съобщиха от ОД на МВР.  За едно денонощие в ареста са били задържани 19-годишен младеж и момиче на 17 години. Опитът за кражба е бил извършен навръх 31 декември. Трима служители на реда от полицейския участък в близкия ромски кв.“Надежда“ забелязали двамата в района на бившия комбинат „Сердика“ в промишлената зона. Младежът и момичето хукнали да бягат, но били заловени. Със задържането им им са предотвратени материални щети не само за съоръжението. Предотвратена е била опасността индустриалната зона да остане без ток. Кражбата е представлявала риск за здравето на самите извършители, коментираха криминалисти.", "date": "2019.01.02", "title": " Крадци на кабели щяха да оставят без ток индустриалната зона на Сливен"}
{"url": "https://trud.bg/%d0%b4%d1%80%d0%be%d0%b3%d0%b8%d1%80%d0%b0%d0%bd%d0%b0-%d0%b6%d0%b5%d0%bd%d0%b0-%d0%b7%d0%b2%d1%8a%d0%bd%d0%b8-%d0%bd%d0%b0-%d1%82%d0%b5%d0%bb-112-%d0%b4%d0%b0-%d1%8f-%d1%81%d0%bf%d0%b0%d1%81%d1%8f/", "text": "25-годишна жена от Сливен е била задържана в първия ден на новата година за притежание на наркотици, съобщиха от ОД на МВР. Това станало, след като полицейски екип се отзовал на сигнал за семейни проблеми в частен дом. Оказало се, че сигналът на спешния телефон е бил подаден от самата жена. След като употребила неустановено количество наркотик, тя изпаднала в неадекватно състояние, започнала да получава халюцинации за семеен тормоз и заговор срещу личността й. При пристигането на полицаите им предала пликче с отстатъци от пико. След като я отвели в Районното управление за изясняване на подробностите по случая, служителите на реда установили контакт с лекар-специалист и я закарали за преглед и консултация с него. За притежанието на синтетичния наркотик срещу сливенката е образувано досъдебно производство.  ", "date": "2019.01.02", "title": " Дрогирана жена звъни на тел.112 да я спасят от семеен заговор"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d1%81%d0%b5-%d0%b7%d0%b0%d0%b1%d0%b8-%d1%87%d0%b5%d0%bb%d0%bd%d0%be-%d0%b2-%d0%ba%d0%b0%d1%80%d1%83%d1%86%d0%b0-%d1%83%d0%b1%d0%b8-%d0%ba%d0%be%d0%bd%d1%8f/", "text": "Полицията в Сливен издирва шофьор-беглец, който предизвикал пътно произшествие с каруца, съобщиха от ОД на МВР. Катастрофата станала около 18 ч. на 1 януари, на пътя между сливенските села Самуилово и Гавраилово. Неизвестен засега автомобил влязъл в насрещната лента за движение и помел идващата срещу него талига. При сблъсъка конят е останал на шосето. Причинени са сериозни щети на каруцата. Водачът й, мъж на 54-години, е получил множество контузни рани. Но за щастие е без опасност за живота, казаха от полицията. Водачът е напуснал мястото на произшествието и до момента се укрива. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Шофьор се заби челно в каруца, уби коня и избяга"}
{"url": "https://trud.bg/%d0%bc%d1%8a%d0%b6-%d1%81%d1%82%d1%80%d0%b5%d0%bb%d1%8f%d0%bb-%d1%81-%d0%b3%d0%b0%d0%b7%d0%be%d0%b2-%d0%bf%d0%b8%d1%81%d1%82%d0%be%d0%bb%d0%b5%d1%82-%d0%bf%d1%80%d0%b5%d0%b4-%d0%b1%d0%be%d0%bb%d0%bd/", "text": "Мъж предизвикал скандал с охраната на областната болница в Сливен и произвел изстрел с газов пистолет, за да я „респектира“. Неприятният инцидент е станал около 2 часа н 1 януари, съобщиха от полицията в града. 63-годишният мъж влязъл в конфликт с охраната на най-голямото лечебно заведение в региона, тъй като не бил допуснат на свиждане посред нощ. За щастие, при възникналия конфликт няма пострадали. Стрелецът е бил отведен и задържан в местното РУ на МВР. Пред служителите на реда той се опитал да се оправдае с твърдението, че газовият му пистолет гръмнал, защото го бил изтървал на земята. Срещу него се води досъдебно производство за хулиганство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.02", "title": " Мъж стрелял с газов пистолет пред болница, не го пуснали на свиждане посред нощ"}
{"url": "https://trud.bg/36-%d0%b8%d1%8f%d1%82-%d0%bd%d0%b8-%d0%ba%d0%be%d0%bd%d1%82%d0%b8%d0%bd%d0%b3%d0%b5%d0%bd%d1%82-%d1%81%d0%b5-%d0%b7%d0%b0%d0%b2%d1%80%d1%8a%d1%89%d0%b0-%d1%83%d1%82%d1%80%d0%b5-%d0%be%d1%82-%d0%b0/", "text": "Министърът на отбраната Красимир Каракачанов и началникът на отбраната генерал Андрей Боцев ще присъстват на тържествения ритуал по официалното посрещане на 36-ия контингент, който се завърна от международната мисия на НАТО за подготовка, съветване и подпомагане на силите за сигурност в Афганистан „Решителна подкрепа”. Ритуалът ще се проведе на 3 януари 2019 г. от 11.30 часа на площад „Възраждане” в град Плевен, съобщиха от МО. 36-ият български военен контингент се състои от национален елемент, рота за охрана, екип от съветници и щабни офицери в щаба на мисията на НАТО. В състава му са включени до 160 военнослужещи от Сухопътните войски и 68-ма бригада „Специални сили“. По време на мисията те изпълняваха задачи, свързани основно с организирането на контролно-пропускателния режим на автомобилния и пешеходния трафик на летище Кандахар, както и с обучение, съветване и методическо подпомагане на формирования и военнослужещи от Афганистанската национална армия. Национален командир на контингента е полковник Веселин Василев от Съвместното командване на силите, а командир на ротата – майор Велин Кехайов от 4-и механизиран батальон от Единен център за начална подготовка – град Плевен.", "date": "2019.01.02", "title": " 36-ият ни контингент се завръща утре от Афганистан"}
{"url": "https://trud.bg/%d0%bc%d1%8a%d0%b6-%d1%81%d0%b5-%d0%bf%d1%80%d0%be%d1%81%d1%82%d1%80%d0%b5%d0%bb%d1%8f-%d0%b2-%d0%b3%d0%bb%d0%b0%d0%b2%d0%b0%d1%82%d0%b0-%d1%81-%d0%b3%d0%b0%d0%b7%d0%be%d0%b2-%d0%bf%d0%b8%d1%81%d1%82/", "text": "49-годишен мъж е с опасност за живота след като се е прострелял с пистолет в главата. Това съобщават от ОДМВР- Плевен. Сигналът за инцидента е подаден на 1 януари в 19.40 часа. Мъжът се е прострелял в дома си в Червен бряг с газов пистолет. Минути след инцидента е транспортиран в плевенска болница. Полицаите са иззели пистолета и седем гилзи. Уведомен е дежурен прокурор при РП – Червен бряг. Образувано е досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Мъж се простреля в главата с газов пистолет"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%81%d0%b5%d0%b2%d0%b5%d1%80%d0%bd%d0%b0%d1%82%d0%b0-%d1%82%d0%b0%d0%bd%d0%b3%d0%b5%d0%bd%d1%82%d0%b0/", "text": "Северната скоростна тангента (ССТ) ще бъде изключена от списъка на пътищата, за които е нужна винетка и благодаря на премиера Бойко Борисов, че прие аргументите ни. Това коментира с пост във фейсбук кметът на София Йорданка Фандъкова. По-рано, след заседанието на Министерски съвет премиерът Борисов  , че за използването на пътния участък няма да се изискват винетки. „Тангентата пресича територията на Столична община и се използва от жителите на 5 столични района като път, който им осигурява достъп до другите райони на София, припомня тя. ССТ извежда голяма част от трафика, който преминава през центъра и е изключително важна както за намаляване на задръстванията, така и за подобряване на качеството на въздуха“, пише още Фандъкова. Разбираме аргументите на АПИ, че Северна тангента е връзката между магистралните пътища и е задължително всички коли, които пътуват по тях да имат винетен стикер. В същото време, хората, които живеят в София и се движат само в рамките на общината, е логично да я ползват за своите градски пътувания без винетка, защото те не я ползват като част от Републиканската пътна мрежа, посочи тя. Благодарна съм на АПИ затова, че инвестират в изграждане на Околовръстния път на София и очакваме да започне строителството на продължението на Южната дъга от „Младост“ до автомагистрала „Тракия“. Главният архитект на Столична община изработи регулационен план и идеен проект за трасето на Околовръстния път от бул. „България“ до автомагистрала „Люлин“. В края на декември изтече процедурата за обявяване на регулационния план в Държавен вестник и предстои разглеждане на възраженията и препоръките от експертен съвет, информира столичният кмет.  ", "date": "2019.01.02", "title": " Кметът Фандъкова: Северната тангента е изключително важна за намаляване на задръстванията в София"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%bf%d1%81%d0%b8%d1%85%d0%b8%d1%87%d0%bd%d0%be-%d0%b1%d0%be%d0%bb%d0%bd%d0%b8%d1%8f-%d0%bc%d1%8a%d0%b6/", "text": "Мъжът, който в новогодишната нощ се вряза  , остава в предварителния арест по обвинения в опит за убийство, постанови германски съд, предадоха световните агенции. Петдесетгодишният германец, хранещ ненавист към чужденците, насочил колата си с голяма скорост към групи хора, празнуващи Нова година на улици в градовете Ботроп и Есен, Западна Германия. Той беше арестуван в нощта на 31 декември срещу 1 януари. По последни данни броят на ранените при двете атаки е 8. Сред тях са момче на 4 години и неговата 29-годишна майка, която е от афганистански произход, както и 10-годишно сирийско момиче. Четиридесет и шест годишна сирийка също е сред ранените. Тя беше в тежко състояние, но бе оперирана и сега животът й е вън от опасност. Водачът на автомобила, който има психически проблеми, е имал ясното намерение да убива чужденци, каза вчера вътрешният министър на провинция Северен Рейн – Вестфалия Херберт Ройл. Мъжът, който от години е безработен, казал пред полицаи след като бил арестуван, че многото чужденци са проблем за Германия, който той иска да реши. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Оставиха в ареста психично болния мъж, врязал се с кола в чужденци в Германия"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b9%d0%be%d1%80%d0%b4%d0%b0%d0%bd%d0%be%d0%b2%d1%86%d0%b8-%d1%81-%d0%be%d0%b1%d1%89%d0%b0-%d0%b8%d0%b7%d0%bb%d0%be%d0%b6%d0%b1%d0%b0-%d0%b2-%d0%b1%d1%83%d1%80%d0%b3/", "text": "Трима бургаски художници – Йордановци ще се представят с обща изложба на Богоявление.  В галерия „Богориди“ ще бъде открито 20-тото юбилейно издание на традиционната изложба на тримата художници, носещи името Йордан – Йордан Маринов, Йордан Петров, Йордан Ангелов. 40 смелчаци пък ще се хвърлят в зимното море, за да спасят кръста на празника, прогнозират от общината в морския град. Записването ще се извършва на самия ден (6-ти януари, неделя) от 10:00 до 11:30 часа пред Моста, само срещу представяне на лична карта, медицинско и подписване на декларация за поемане на лична отговорност, така че прогнозния брой участници може да стане по- голям. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Трима Йордановци с обща изложба в Бургас\t\t\t"}
{"url": "https://trud.bg/%d0%bc%d1%8a%d0%b6-%d0%bf%d0%be%d0%b4%d0%bf%d0%b0%d0%bb%d0%b8-%d0%ba%d1%8a%d1%89%d0%b0-%d1%81-%d0%bf%d0%be%d0%b4%d0%be%d0%b1%d1%80%d0%b5%d0%bd%d0%b0-%d0%b3%d0%b0%d0%b7%d0%be%d0%b2%d0%b0-%d0%b1%d1%83/", "text": "Мъж си запали къщата в шуменското село Царев брод и едва не се задуши при пожар, предизвикан от „подобрения“ на газова бутилка. Иван Х. пригодил бутилката за отопление с допълнителна пита, но маркучът за горивото нямал скоба и в резултат на това изтекъл газ и се стигнало до пожар. Пламъците се разгоряли в последните ден на м.г. в къща на ул.“Бузлуджа“, съобщават от полицията. На място бил пратен екип от огнеборци, които погасили огъня с половин тон вода. Междувременно се наложило спасителите да извикат и екип на спешна помощ, защото при опит да гаси, домакинът се обгазил. Линейка откарала мъжа в болницата в Шумен. В пожара са унищожени домашно имущество, техника и документи. Къщата е спасена от опожаряване.", "date": "2019.01.02", "title": " Мъж подпали къща с подобрена газова бутилка\t\t\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%b7%d0%b0%d0%bb%d0%b5%d0%b4%d0%b5%d0%bd-%d1%83%d1%87%d0%b0%d1%81%d1%82%d1%8a%d0%ba-%d0%bd%d0%b0-%d0%bf%d1%8a%d1%82%d1%8f/", "text": "Фолксваген поднесе на заледен участък на пътя Гоце Делчев-Банско и се Блъсна в бетонна подпорна стена. Няма пострадали, предава   Сигналът за пътния инцидент е подаден в 11 ч. днес, катастрофата е станала в района на пресевната на 10 км преди град Добринище. Автомобилът поднесъл, завъртял се и се блъснал в 50-сантиметровата подпорна стена. В него пътуват водачът, съпругата му и 7-годишно дете, коитоса от село край Гърмен. Според подадения сигнал имало пострадал, а детето било в шок. На място е изпратена линейка от Банско, детето и майка му са транспортирани до МБАЛ-Разлог, но не са пострадали. Хлъзгави участъци на пътя Разлог-Баня-Белица станаха причина за няколко пътнотранспортни произшествия днес. За щастие няма пострадали, нанесени са само материални щети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Катастрофа на заледен участък на пътя Гоце Делчев-Банско\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bc%d1%8a%d0%b6%d0%b5-%d0%b1%d0%b8%d1%85%d0%b0-%d0%b8-%d0%be%d0%b3%d1%80%d0%b0%d0%b1%d0%b8%d1%85%d0%b0-86-%d0%b3%d0%be%d0%b4%d0%b8%d1%88%d0%b5%d0%bd-%d0%b4%d1%8f/", "text": "Възрастен мъж пострадал при грабеж в дома му. Сигналът е получен вчера по обяд чрез тел. 112. Това съобщиха от пресслужбата на ОД на МВР Пловдив. По първоначални данни, около 18 часа на 31 декември, в къщата на 86-годишен жител на село Белащица влезли двама непознати, нападнали го с удари и му отнели около 200 лева. Пенсионерът е настанен в болница за наблюдение, според лекарите няма опасност за живота му. По случая е образувано досъдебно производство в Първо РУ, уведомена е Районна прокуратура – Пловдив. Предприети са активни действия за издирване на извършителите на престъплението.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Двама мъже биха и ограбиха 86-годишен дядо в село Белащица"}
{"url": "https://trud.bg/21-%d1%81%d1%82%d0%b0%d0%bd%d0%b0%d1%85%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%b2-%d0%bc%d0%b0%d0%b3%d0%bd%d0%b8%d1%82%d0%be%d0%b3%d0%be%d1%80%d1%81%d0%ba-20-%d1%81%d0%b0-%d0%b2/", "text": "Броят на жертвите на инцидента със   достигна до 21 души, съобщава  , като се позовава на данни от Министерство на извънредните ситуации на Руската федерация. „Извадено е тялото на 21-вия загинал. Мъж е“, съобщиха за агенцията от пресслужбата на ведомството в Москва. Най-малко 20 души остават в неизвестност. По-рано бе съобщено за намирането на тленните останки на момиченце на около тригодишна възраст. Така общият брой на децата, загинали при трагичния инцидент, достигна до две. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " 21 станаха жертвите в Магнитогорск, 20 са в неизвестност"}
{"url": "https://trud.bg/%d1%82%d0%b0%d0%b9%d0%b2%d0%b0%d0%bd-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%bf%d1%80%d0%b8%d0%b7%d0%b8%d0%b2%d0%b0-%d0%bd%d0%b0-%d0%ba%d0%b8%d1%82%d0%b0%d0%b9-%d0%b7%d0%b0-%d0%be%d0%b1/", "text": "Тайван отхвърля призива на Китай за обединение. Това обяви тайванският президент Цай Ингвен, след като по-рано днес китайският президент Си Цзинпин   за обединение с Тайван, ако трябва, дори и със сила. Цай подчерта на пресконференция, че Тайван никога не е приемал т. нар. консенсус от 1992 г.  С този консенсус се признава принципно положение, че има само една-единствена китайска държава, но той не указва достатъчно ясно как точно следва да бъде интерпретиран. Според Цай речта на Си е показала ясно, че от гледна точка на Пекин този консенсус означава „една страна, две системи“, принцип по който Хонконг и Макао бяха върнати на Китайската народна република след края на колониалното владичество. „Тайван никога няма да приеме (принципа) „една страна, две системи“. Повечето тайванци са категорично против него. Това е тайванският консенсус“, заяви Цай.    ", "date": "2019.01.02", "title": " Тайван отхвърли призива на Китай за обединение"}
{"url": "https://trud.bg/%d1%81%d0%ba%d0%b8-%d0%b7%d0%be%d0%bd%d0%b0-%d0%b2-%d1%81%d0%b5%d0%b2%d0%b5%d1%80%d0%be%d0%b7%d0%b0%d0%bf%d0%b0%d0%b4%d0%b0-%d1%80%d0%b0%d0%b7%d1%80%d0%b5%d1%88%d0%b8-%d1%81%d1%8a%d0%b4%d1%8a%d1%82/", "text": "Върховният административен съд е отхвърлил окончателно жалбата срещу екологичната оценка на Общия устройствен план на бъдещетата туристическа и ски зона „Миджур“. Това се вижда от сайта на институцията, . По този начин магистратите постановяват категорично, че проектът може да бъде реализиран и Северозападна България да се сдобие с първия модерен зимен курорт. По план той ще се намира край село Чупрене, област Видин. Решението по екологична оценка беше обжалвано от Асоциацията на парковете в България (АПБ), която до днес се ръководи нелегитимно от Тома Белев. АПБ е член и на коалицията „За да остане природа в България“, която е едно с политическа партия „Зелените“. Именно тази група „еколози“ блокира чрез съдебни жалби всички инвестиционни намерения в зимния туризъм в България. В случая на ски зона „Миджур“ екологичната оценка е готова от август 2017 година, а окончателното решение на ВАС е от 27 декември 2018 година. В мотивите си магистратите са категорични, че твърденията на АПБ за нарушение на две европейски директиви и Закона за биоразнообразието са неоснователни – експертният екип, изготвил оценката, е спазил всички нормативни актове. „Постановеното от ВАС е окончателно и не подлежи на обжалване“, припомни пред „Труд“ кметът на Чупрене Ваньо Костин (виж карето). Той добави, че има още много работа, за да бъде реализиран проектът, според който ски зона „Миджур“ ще е на площ от 700 декара. Планирано е създаването на общо 14 трасета за алпийски ски спорт с обща дължина 16 км. Заложено е създаването на три учебни плаца, като площадките им ще осигуряват целодневен престой на начинаещите скиори, край тях ще има заведение в комбинация със ски училище, детска занималня, място за наем на оборудване. Предвидени са още няколко обекта – въжен парк, ролбан-трасе за зимно и лятно плъзгане с шейни върху тръбна конструкция, пейки и маси за кратковременен престой по туристическите пътеки, места за пикник, беседки. Ще бъдат създадени панорамни изгледни площадки. На тези плацове във високата зона ще бъдат монтирани оптични уреди за наблюдение, които ще позволяват любителски фото сесии на цялата долина под връх Миджур. Кметът на община Чупрене Ваньо Костин пред „Труд“: Това са много нови работни места – Г-н Костин, създаването на ски зоната ще се отрази ли добре на община Чупрене? – Ще се отрази не само на общината, ами и на Видинска и Монтанска област. Това са много нови работни места.  – Очаквахте ли атаката на „екологичните“ организации?  – Те обжалват всичко. Не знам защо държавата им обръща толкова внимание. Питам се как може в Европа да се строят ски писти, а тук вече толкова години се протестира срещу един кабинков лифт в Банско. Това, че някой се пързаля какво пречи на птиците, например?  – Вас Ви критикуват, че ще нарушите спокойствието на вълците и мечките.  – 12 години съм работил в Горското стопанство и мога да кажа, че тук мечка никой не е виждал. Вълци има, но те са долу до селата, там където е храната – да не би да седят горе на пистите? Това, което говорят („зелените“ – б.а.), са приказки от пазара. Отчитат дейност с писане и говорене на глупости, за да усвоят едни пари.                  ", "date": "2019.01.02", "title": " Ски зона в Северозапада разреши съдът\t\t\t"}
{"url": "https://trud.bg/%d0%bb%d0%be%d0%ba%d1%85%d0%b8%d0%b9%d0%b4-%d0%bc%d0%b0%d1%80%d1%82%d0%b8%d0%bd-f-16-%d1%89%d0%b5-%d0%be%d1%81%d0%b8%d0%b3%d1%83%d1%80%d0%b8-%d0%bd%d0%b0-%d0%b1%d1%8a%d0%bb%d0%b3%d0%b0%d1%80/", "text": "Изтребителят F-16 Блок 70, избран от България, е носител на най-модерните технологии и капацитет от 4-то поколение, които са на въоръжение в НАТО. Технологиите на този самолет бяха тествани, доказани и вече са в употреба на модернизираните F-16, които летят в Югоизточна Азия. Това се казва в позиция на производителя Lockheed Martin („Локхийд Мартин“). Самолетът отговаря идеално на потребностите на българската национална отбрана и ще е гаранция, че военновъздушните сили ще използват най-модерния изтребител от 4-то поколение. Българската икономика и индустрия ще спечелят от новоустановените дългосрочни отношения с Lockheed Martin. „Името F-16 остава същото, но последното поколение Block 70 е съвсем различен самолет – част от цялостен пакет решения, които ще осигурят на България един от най-модерните и надеждни самолети на въоръжение в НАТО в Европа, каза Джeймс Робинсън, директор „Международно бизнес развитие на F-16“ в Lockheed Martin. Екипиран с модерни оръжия, включени в предложената от нас цена, той ще даде много повече, отколкото обикновена охрана на въздушното пространство.“ F-16 Блок 70 разполага с многоцелеви радар (AESA), базиран на технология, използван във F-22 и F-35. Радарът може да проследява 20 отделни цели едновременно и има обхват от над 160 морски мили срещу наземни цели, значително повече от другите изтребители от четвърто поколение. В допълнение към осигуряването на модерни и надеждни изтребители за България, Lockheed Martin потвърждава ангажимента си за програма, която ще донесе икономически и индустриални ползи за България. Компанията, която има клиенти в повече от 50 страни по света, разбира важността на партньорството и ще работи с правителствата на САЩ и България за идентифициране на възможности за намаляване на разходите за F-16 блок 70, докато трае процесът по придобиване на изтребителите. „Офертата ни за F-16 блок 70 за България включва пълен пакет с обучение за пилоти и наземни екипи, логистика, помощно оборудване и оръжия за всички оперативни нужди, което означава, че няма абсолютно никакви скрити разходи. На България няма да й се налага да придобива каквито и да било допълнителни оръжия чрез отделни договори с трети страни или лицензи от правителства за интегрирането и използването им, които водят до допълнителни разходи и несигурност при другите оферти,“ допълни Робинсън. Около 700 изтребители F-16 са част от военновъздушните сили на 10 държави-членки на НАТО в Европа. Миналия месец Гърция потвърди, че ще модернизира 84 от по-ранното си поколение изтребители F-16 до стандарт Viper, който е подобен на новия блок 70, избран от България. „България, която напредва в процеса на придобиване на F-16 Блок 70, може да бъде уверена, че ще разполага с доказана, усъвършенствана и модерна система изтребители, която ще гарантира десетилетия на оперативна съвместимост в рамките на конфигурация от стотици самолети, споделяна от военновъздушните сили на много страни от НАТО,“ каза Робинсън. Новият завод в Грийнвил, щат Южна Каролина, САЩ, скоро ще започне производството на F-16 блок 70 за Бахрейн и Словакия. Това е и мястото, където ще бъдат произведени самолетите за България. В него се използва същото оборудване и същата база за доставки с голям опит, произвели хиляди F-16 във Форт Уърт, щат Тексас, като по този начин се елиминират рисковете, свързани с производството на новите самолети.                                              ", "date": "2019.01.02", "title": " „Локхийд Мартин“: F-16 ще осигури на България най-модерните технологии\t\t\t"}
{"url": "https://trud.bg/%d0%b1%d1%80%d0%b5%d0%bc%d0%b5%d0%bd%d0%bd%d0%b0%d1%82%d0%b0-%d0%b0%d0%bd%d1%82%d0%be%d0%bd%d0%b8%d1%8f-%d0%bf%d0%b5%d1%82%d1%80%d0%be%d0%b2%d0%b0-%d0%b8-%d1%81%d1%8a%d0%bf%d1%80%d1%83%d0%b3%d1%8a-2/", "text": "Антония Петрова и съпругът ѝ Ивайло Батинков зарадваха последователите си в социалните мрежи и с новогодишна фотосесия. Откакто обявиха публично, че очакват първи наследник, двамата често позират заедно за професионални снимки. „Срещнахме се, намерихме се, влюбихме се, оженихме се и очакваме първородния си син! Какво повече?! Мечтите се сбъдват, точно като в приказките! Да бъдем здрави, обичани, влюбени, щастливи и успешни, заедно с любимите ни хора! Семейство Батинкови“, гласят думите на двойката към кадрите. Цялата статия и галерия от снимки вижте на  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Бременната Антония Петрова и съпругът й позираха за новогодишна фотосесия (СНИМКИ)"}
{"url": "https://trud.bg/%d0%b7%d0%b0%d1%81%d0%b8%d0%bb%d0%b5%d0%bd-%d1%82%d1%80%d0%b0%d1%84%d0%b8%d0%ba-%d0%bf%d0%be-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%85%d0%b5%d0%bc%d1%83%d1%81-%d0%ba/", "text": "Засилен е трафикът на моторни превозни средства по автомагистрала „Хемус“ в посока София. Това съобщиха от пресслужбата на ОДМВР – София. В района преди тунел „Витиня“, където има временна организация на движението поради ремонтно-възстановителни дейности, към момента се е образувала колона от автомобили от около 1 км. Осигурени са допълнителни екипи на „Пътна полиция“ при ОДМВР – София за подпомагане на трафика и оказване на съдействие на водачите при необходимост. По останалите главни пътни артерии, обслужвани от областната дирекция, движението към момента е нормално. ОДМВР – София призовава водачите да шофират дисциплинирано и толерантно, спазвайки въведените ограничения и указанията на полицейските служители.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Засилен трафик по магистрала „Хемус“, колона от 1 км се е образувала преди тунел „Витиня“ в посока София"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b8-%d0%bc%d0%b0%d0%ba%d1%80%d0%be%d0%bd-%d1%81%d0%b8-%d1%87%d0%b5%d1%81%d1%82%d0%b8%d1%82%d0%b8%d1%85%d0%b0-%d0%bd%d0%be%d0%b2%d0%b0%d1%82%d0%b0-%d0%b3%d0%be%d0%b4/", "text": "Руският президент Владимир Путин и френският му колега Еманюел Макрон обсъдиха в телефонен разговор сирийския и украинския конфликт, предаде   като се позова на съобщение от днес на пресслужбата на Кремъл. „Подробно бяха обсъдени проблемите при уреждането на сирийския конфликт в контекста на договореностите за формиране на Конституционен комитет, постигнати след срещата на лидерите на Русия, Турция, Германия и Франция на 27 октомври 2018 г. в Истанбул. Продължено бе и споделянето на мнения по украинския конфликт в светлината на украинската провокация в Керченския проток на 25 ноември миналата година“, се посочва в изявлението. Путин и Макрон също така са си честитили взаимно настъпването на новата година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.01.02", "title": " Путин и Макрон си честитиха новата година, обсъдиха сирийския и украинския конфликт"}
{"url": "https://trud.bg/%d1%82%d1%80%d0%b8-%d0%bf%d1%80%d0%be%d0%b5%d0%ba%d1%82%d0%b0-%d0%bd%d0%b0-%d1%83%d1%87%d0%b5%d0%bd%d0%b8%d1%86%d0%b8-%d0%be%d1%82-%d1%82%d1%8a%d1%80%d0%bd%d0%be%d0%b2%d0%be-%d0%b4%d0%be%d0%bf%d1%83/", "text": "Три проекта на великотърновски ученици са допуснати до участие в Националния ученически конкурс „Посланици на здравето”, за учебната 2018/2019 г. Във възрастовата група 5-8 клас е допуснат проектът на СУ „Вела Благоева” „Избирам храната на баба” с ръководител Кристина Ганева. Във възрастова група 9-12 клас с две разработки ще се състезава Професионалната гимназия по туризъм „Д-р Васил Берон”. Единият проект е под ръководството на Славка Проданова и е озаглавен „Старт-и-рай”. Ръководител на втория проект „Здравно махало” е Албена Иванова. Общо 65 проекта на ученици от 1-ви до 12-ти клас от цялата страна са допуснати до участие в XI-то издание на конкурса, който се организира от Министерството на здравеопазването, в партньорство с Министерствата на образованието, на културата, на младежта и спорта, на околната среда и водите и Представителството на Европейската комисия в България в рамките на Националната програма за превенция на хроничните незаразни болести 2014-2020 г. Тазгодишното издание на конкурса ще продължи до 1 юни, а официалното награждаване на победителите ще се проведе през юни. Финалисти ще бъдат 9 проекта, класирани за първо, второ и трето място по 3 във всяка възрастова категория (1-4 клас, 5-8 клас и 9-12 клас) и 3 проекта, отличени за поощрителни награди по една за всяка възрастова категория. Министерство на здравеопазването и Представителството на Европейската комисия в България осигуряват по една предметна награда в категорията специални постижения в областта на опазване на здравето. Общо наградени ще бъдат 61 проекта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Три проекта на ученици от Търново допуснати до участие в конкурса „Посланици на здравето”"}
{"url": "https://trud.bg/%d1%89%d1%80%d0%b0%d0%ba%d0%bd%d0%b0%d1%85%d0%b0-%d0%b1%d0%b5%d0%bb%d0%b5%d0%b7%d0%bd%d0%b8%d1%86%d0%b8%d1%82%d0%b5-%d0%bd%d0%b0-%d0%be%d0%b1%d1%8f%d0%b2%d0%b5%d0%bd-%d0%b7%d0%b0-%d0%b8%d0%b7%d0%b4/", "text": "37-годишен мъж, с влязла в сила присъда за противозаконно отнемане на моторно превозно средство, постановена през 2016 г. и обявен за общодържавно издирване, е установен и задържан при операция на ГДНП. Това съобщиха от пресслужбата на МВР. Тя е проведена днес по обед на територията на София. Действията са осъществени от служители на секторите „Издирване“, „Престъпления срещу собствеността“ и „Реагиране и проникване“. Мъжът е от т. нар. активен криминален контингент. Той има и друга условна присъда и ще бъде предаден на Главна дирекция „Изпълнение на наказанията“ на Министерството на правосъдието.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Щракнаха белезниците на обявен за издирване и осъждан автокрадец в София "}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b8%d0%b7%d0%bf%d1%80%d0%b0%d1%82%d0%b8-%d0%ba%d0%be%d0%bc%d0%b0%d0%bd%d0%b4%d0%be%d1%81%d0%b8-%d0%bf%d0%be-%d0%b3%d1%80%d0%b0%d0%bd%d0%b8%d1%86%d0%b0%d1%82/", "text": "Идващи от четирите краища на Турция части „Командос” и бронирани и допълнително усилени против мини военни средства тип „Таралеж”, се съсредоточават по границата със Сирия, предаде информационната агенция Ихляс хабер ажансъ (ИХА). Частите „Командос”, съставени от професионални сержанти, офицери и подофицери, преминаха през провинция Килис и продължиха към провинция Газиантеп. Заедно с боеприпасите и военните средства, те са готови да изпълняват задачи в Сирия. Стана известно, че частите „Командос” ще бъдат придадени като усиления на намиращите се по границата със Сирия военна части, източно от река Ефрат. В самата провинция Килис също се извършва прегрупиране на войсковата групировка по границата. Действията на турска армия продължават „стъпка по стъпка”, посочва още ИХА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2019.01.02", "title": " Турция изпрати командоси по границата със Сирия"}
{"url": "https://trud.bg/21-%d0%b3%d0%be%d0%b4%d0%b8%d1%88%d0%bd%d0%b0-%d1%81%d1%82%d0%be%d0%bb%d0%b8%d1%87%d0%b0%d0%bd%d0%ba%d0%b0-%d0%be%d1%82%d0%ba%d1%80%d0%b0%d0%b4%d0%bd%d0%b0%d0%bb%d0%b0-%d1%87%d0%b0%d1%81%d1%82%d0%b8/", "text": "На 19 декември столичанин подал сигнал в полицията, че от гаражно помещение са били откраднати части за лек автомобил „Мерцедес“, златни бижута, два лаптопа, мобилен телефон и др. вещи, съобщават СДВР Столична Полиция във фейсбук страницата си. В резултат на предприетите оперативно-издирвателни действия в рамките на образуваното досъдебно производство е установена и задържана 21- годишна столичанка. Част от откраднатите чужди вещи са намерени и иззети. След доклад на събраните материали в Софийска районна прокуратура задържаната е привлечена като обвиняема за престъпление от НК. Наложена й е мярка за неотклонение „подписка“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.02", "title": " 21-годишна столичанка откраднала части за автомобил и златни бижута от гараж\t\t\t"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d0%b8%d0%b7%d0%bf%d1%80%d0%b0%d1%82%d0%b8%d1%85-%d0%bd%d0%b0%d0%b9-%d0%b4%d0%be%d0%b1%d1%80%d0%b0%d1%82%d0%b0-%d0%b3%d0%be%d0%b4%d0%b8%d0%bd%d0%b0-%d0%b2/", "text": "Португалската звезда Кристиано Роналдо заяви, че изминалата година е най-силната в кариерата му. Припомняме, че голмайсторът не спечели нито „Златната топка“ на „Франс Футбол“, нито приза за №1 на ФИФА. Въпреки това, Роналдо вдигна трета поредна титла в Шампионската лига, а през годината отбеляза 49 гола в 53 срещи. Направи и трансфер за 100 млн. евро в „Ювентус“, като в новия си тим постигна впечатляващо постижение – стана първият футболист в историята успял да вкара 400 гола в петте най-силни европейски първенства. „2018 година беше най-добрата в кариерата ми – каза Роналдо. – В Серия „А“ ми налагат плътно покритие, на каквото съм свикнал от испанския шампионат, но тук свободното пространство е по-малко, защото всички отбори имат отлична защита. Нямам представа къде ще си завърша кариерата, смятам да продължавам да играя още дълго време“.", "date": "2019.01.02", "title": " Роналдо: Изпратих най-добрата година в кариерата ми"}
{"url": "https://trud.bg/%d1%87%d0%b5%d0%bb%d1%81%d0%b8-%d0%b2%d0%b7%d0%b5-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%b5%d1%86-%d0%b7%d0%b0-64-%d0%bc%d0%bb%d0%bd-%d0%b5%d0%b2%d1%80%d0%be/", "text": "Първият сериозен зимен трансфер в Англия бе осъществен. „Челси“ купи Кристиан Пулишич от „Борусия“ (Дортмунд) за 64 млн. евро. Американецът обаче ще се присъедини към „сините“ през лятото. До тогава ще продължи да носи „жълто-черната“ фланелка под наем. 20-годишният офанзивен халф бе взет в школата на „Борусия“ още 16-годишен. Оттогава до сега записа 115 мача във всички турнири за отбора, като вкара и 15 гола. „Мечтата на Кристиан бе да играе във Висшата лига и поради тази причина той отказа да поднови своя договор – разкри директорът на „Борусия“ Михаел Цорг. – Той е играч със страхотен характер. Сигурен съм, че през следващите месеци ще даде всичко от себе си за „Борусия“, въпреки трансфера му в „Челси“.“ В Англия твърдят, че Пулишич е гласен за заместник на Еден Азар, който по всяка вероятност ще премине в „Реал“ (Мадрид).", "date": "2019.01.02", "title": " „Челси“ взе американец за 64 млн. евро"}
{"url": "https://trud.bg/%d0%bf%d0%b0%d0%b4%d0%b0%d1%82-%d1%86%d0%b5%d0%bd%d0%b8%d1%82%d0%b5-%d0%bd%d0%b0-%d0%b0%d0%b2%d1%82%d0%be%d0%b1%d1%83%d1%81%d0%bd%d0%b8%d1%82%d0%b5-%d0%bf%d1%80%d0%b5%d0%b2%d0%be%d0%b7%d0%b8-%d0%bf/", "text": "До сериозно понижение на цените на билетите по по-натоварените градски и извънградски автобусни линии доведе обществената поръчка, проведена от община Търговище, съобщиха от местната администрация. Най-съществено намаление има по градската линия 10, където превозвачът, спечелил поръчката вече ще изпълнява курсовете при цена на билета от 0, 30 лв. при досегашни 1,20 лв. За местността Парка пък достигнатата минимална цена  0,31 лв., което също е три пъти по-малко от досегашната. Линия 11, която се обслужва само през уикенда, от 1 лв. става 1 ст. Маршрутът е от кв. Запад 3 до гробищния парк. Маршрутките по линия 3 пък вече ще возят на 0,55 лв., което е поевтиняване с 0,24 лв. Поевтиняват билетите от Търговище за Варна, които от 7,02 лв. падат 6,16 лв. До Попово гражданите ще могат да пътуват за 2,31 лв., вместо 3,47 лв., както досега, уточняват от общината. След проведената обществената поръчка обаче има и повишаване на цените в някои от направленията към селата, където е нямало достатъчно кандидати и превозвачите са дали по-високи цени.  Тези линии са към селата Момино, Давидово, Ралица, Голямо Соколово, Здравец, Дългач и Буховци. Най-съществено е увеличението по линията Търговище-Ралица-Голямо Соколово, където цената на билета от 1,11 лв. става 2,37 лв. Заради отказ на спечелилите по три линии към села от общината да сключат договор ще бъде обявена нова обществена поръчка. Общо 28 с автобусните линии, за които общината е сключила договори, които влизат в сила от началото на тази година. 5 от тях са за една година, тъй като участници в процедурата са обжалвали и там ще чака произнасяне на съда. Останалите са за срок от 5 години, допълват от общината. Пълният списък на линиите и достигнатите цени на билетите са публикувани на сайта на общината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Падат цените на автобусните превози по натоварени линии\t\t\t"}
{"url": "https://trud.bg/%d0%b2%d0%bb%d0%b0%d0%ba-%d0%b8%d0%b7%d0%b4%d1%83%d1%85%d0%b0-%d0%b6%d0%b5%d0%bd%d0%b0-%d0%bd%d0%b0-%d0%b3%d0%b0%d1%80%d0%b0-%d1%81%d0%b8%d0%bc%d0%b8%d1%82%d0%bb%d0%b8/", "text": "Жена на 72 години е приета в МБАЛ-Благоевград с травма на главата, след като бе увлечена от въздушната струя на преминаващ край нея влак на гара Симитли, съобщава БГНЕС. Сигналът е подаден в 12 часа днес. Инцидентът е станал на изхода на гарата в района на оранжериите. Здравка М. вървяла по пътечката покрай жп линията, потеглилият за Благоевград бърз влак Петрич-София буквално я издухал и тя паднала. Наранила главата си и е транспортирана с линейка до болницата в Благоевград. Скенерът не е установил фрактура на черепа или друго нараняване. Инцидентът наложи и забавяне на влака, като той бе пуснат за движение в 12:30 часа, след като е установено, че пострадалата не е имала контакт с влака. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.02", "title": " Влак издуха жена на гара Симитли\t\t\t"}
{"url": "https://trud.bg/%d1%8f%d0%bf%d0%be%d0%bd%d0%b5%d1%86-%d1%81%d0%b5-%d0%b2%d0%bf%d1%83%d1%81%d0%ba%d0%b0-%d0%b7%d0%b0-%d1%80%d0%b5%d0%b2%d0%b0%d0%bd%d1%88-%d1%81%d1%80%d0%b5%d1%89%d1%83-%d0%b3%d1%80%d0%b8%d0%b3%d0%be/", "text": "Японското чудо Кей Нишикори се впуска за реванш срещу Григор Димитров в четвъртфиналите на тенис турнира в Бризбейн (Австралия). Сблъсъкът е повторение решителната битка за титлата през 2017-а, която българинът спечели в три сета – 6:2, 2:6, 6:3. Всъщност това е единствената победа на българина срещу азиатеца, който има на сметката си 4 успеха срещу аса ни. „Нишикори е в силна форма, очаквам труден мач – призна Димитров. – Надявам се отново да покажа добър тенис. Със сигурност Кей е фаворит – играе със самочувствие, удря топката страхотно, но и аз имам своите шансове.“  В момента азиатецът е 9-и в света, а Григор 19-ти. Но и двамата са били в топ 5, съответно на четвърто и трето място. Двубоят е утре от 11 часа. Преди това хасковлията се справи с представителя на домакините Джон Милман (Австралия) с 6:3, 6:4 за 88 минути и за шести път в кариерата си стигна четвъртфиналите в Бризбейн. „Всички знаем на какво е способен Григор, когато играе добър тенис, а днес (б.р. вчера) мисля, че той демонстрира защо хората го виждат като играч от топ 10“, обяви австралиецът. С класирането си до тази фаза на турнира българинът заработи 4740 долара от наградния фонд ($589 680).  ", "date": "2019.01.02", "title": " Японец се впуска за реванш срещу Григор"}
{"url": "https://trud.bg/%d0%b4%d0%b2%d0%b5-%d0%b6%d0%b5%d0%bd%d0%b8-%d0%bd%d0%b0%d1%80%d1%83%d1%88%d0%b8%d1%85%d0%b0-%d0%b2%d0%b5%d0%ba%d0%be%d0%b2%d0%bd%d0%b0-%d0%b7%d0%b0%d0%b1%d1%80%d0%b0%d0%bd%d0%b0-%d0%b7%d0%b0-%d0%b2/", "text": "Две жени нарушиха вековна забрана за влизане в хиндуистки храм в южния индийски щат Керала, съобщи първият министър на щата, цитиран от световните медии. Жените, на около 40-годишна възраст, влезли в храмовия комплекс Сабаримала, с което нарушили местна традиция, забраняваща влизането там на жени в репродуктивна възраст (между 10 и 50 години). Консервативните хиндуистки групи вярват, че жените в репродуктивна възраст ще осквернят вътрешното светилище на храма. Местни телевизии съобщиха, че главният жрец на храма го затворил за извършване на ритуали за „прочистване“. Щатското правителство защити решението си да осигури закрила на жените и го определи като въпрос на защита на гражданските права. „Вече заявих, че правителството ще осигури закрила, ако някоя жена поиска да влезе в храма“, каза първият министър на Керала Пинараи Виджаян, цитиран от местна телевизия. Основната опозиционна политическа сила в щата обаче заплаши с протести. Засега не е ясно как този път жените са успели да избегнат поклонниците, които пазят храма. Миналата година в Керала избухнаха протести, след като Върховният съд на Индия нареди на властите да отменят забраната жени и момичета във фертилна възраст да влизат в храма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Две жени нарушиха вековна забрана за влизане в индийски храм"}
{"url": "https://trud.bg/%d0%ba%d0%bb%d0%be%d0%bf-vs-%d0%bf%d0%b5%d0%bf-%d0%b2-%d0%b1%d0%b8%d1%82%d0%ba%d0%b0%d1%82%d0%b0-%d0%b7%d0%b0-%d0%b1%d1%80%d0%b8%d1%82%d0%b0%d0%bd%d0%b8%d1%8f/", "text": "„ Манчестър Сити“ срещу „Ливърпул“. На третия ден от новата година това е като финал за титлата във Висшата лига. Купи и медали няма да се дават. „Ливърпул“ води със 7 точки пред „Сити“, а до края на сезона има прекалено много мачове. Двата отбора са красивото лице на английския футбол. През 2018 година спечелиха еднакви точки – по 88. Но „Сити“ стана шампион и взе купата на лигата. Голямо дерби ще е и между треньорите. Юрген Клоп („Ливърпул“) и Пеп Гуардиола („Сити“) внесоха нова мода атрактивен и ефективен футбол на Албиона. И двамата са изключително емоционални, сърцето им тупти с ритъма на мачовете. Гуардиола е създателят на „тики така“, познат от времето му в „Барселона“, „Байерн“ и сега в „Сити“. Испанецът обича отборите му да се движат бързо, да държат топката и да атакуват. Когато противникът я притежава, футболистите му трябва да пресират с много енергия, за да си я върнат. Клоп е привърженик на много от тези принципи. Особено впечатляващ е начинът, по който „Ливърпул“ пресира съперниците си. Клоп е е голям фен на хевиметъла и футболът му е наричан стил „Хевиметъл“. Коледният маратон се превърна в кошмар за „Сити“. Три загуби в четири кръга е крайно необичайно за кариерата на Гуардиола. Затова и „гражданите“ влизат в дербито като трети в класирането. „Ливърпул“ е непобеден вече 20 кръга. В последния мач за 2018 година разгроми „Арсенал“ с 5:1. Успее ли да продължи серията си без загуба, „Ливърпул“ официално ще е най-големият фаворит за титлата. Клоп е спечелил повече от половината дуели срещу Гуардиола през годините. Статистически казано – 8 пъти в 15 мача. Никой друг треньор няма такъв коефициент срещу Пеп след повече от десет изиграни срещи. Особено важни беше успехът на Клоп в четвъртфинала на Шампионската лига миналия сезон – две победи. „Сити“ имаше златен шанс да вземе голям аванс в битката за титлата тази есен, но Рияд Марез изпусна дузпа на „Анфийлд“ в 87-ата минута и накрая мачът завърши 0:0. През миналия сезон Гуардиола спечели седмата си титла – в Испания, Германия и Англия. Клоп триумфира два пъти в Бундеслигата с „Борусия“ (Дортмунд). Един път стигна до финал в Шампионската лига, която Пеп два пъти спечели с каталунците.", "date": "2019.01.02", "title": " Клоп vs Пеп в Битката за Британия"}
{"url": "https://trud.bg/%d1%88%d0%b2%d0%b5%d0%b4%d1%81%d0%ba%d0%b8-%d0%b1%d0%b8%d0%b0%d1%82%d0%bb%d0%be%d0%bd%d0%b8%d1%81%d1%82-%d0%b2%d0%b0%d0%b6%d0%bd%d0%be-%d0%b5-%d0%b2%d0%b0%d0%b4%d0%b0-%d0%b4%d0%b0-%d0%bd%d0%b5-%d0%b7/", "text": "Важно е Международната антидопингова агенция (ВАДА) да защитава чистите спортисти, а не мошеници – обяви в социалната мрежа шведският биатлонист Себастиан Самуелсон. – В противен случай ми е трудно да си представя какво ще стане с агенцията в бъдеще.  А реакцията на скандинавеца бе по повод отказа на Руската антидопингова агенция (РУСАДА) да предостави достъп на представителите на ВАДА до лабораторията в Москва до 31 декември.  През миналия сезон 21-годишният спортист води яростна антидопингова битка и в знак на несъгласие с политиката на Русия бойкотира световната купа в Тюмен.  „През септември ВАДА възстанови правата на Москва, но сега РУСАДА продължава да не отговаря на изискванията“, продължи Самуелсон, който е олимпийски шампион в щафетата от Пьонгчанг 2018 и сребърен медалист в преследването.", "date": "2019.01.02", "title": " Шведски биатлонист: Важно е ВАДА да не защитава мошениците"}
{"url": "https://trud.bg/%d0%b0%d0%bb%d0%b1%d0%b0%d0%bd%d1%86%d0%b8-%d0%b8%d0%b7%d0%b1%d1%8f%d0%b3%d0%b0%d0%bb%d0%b8-%d0%be%d1%82-%d0%b3%d1%80%d1%8a%d1%86%d0%ba%d0%b8-%d0%b7%d0%b0%d1%82%d0%b2%d0%be%d1%80-%d0%bf%d1%80%d0%b5/", "text": "Гръцките власти издирват двама затворници, успели да избягат от затвор с високо ниво на сигурността в района на Атина, съобщават медиите в южната ни съседка. На свобода са двама братя, албански граждани, осъдени за кражби. По първоначални данни, в новогодишната утрин те са вкарали в действие план, по-характерен за кино сценарий – прерязали решетките на килията си и се покатерили по външната стена на затвора „Коридалос” със саморъчно направени кука и въже, за да се прехвърлят навън. Според някои публикации в гръцката преса, цялото бягство е било заснето от охранителни камери. Отсъствието им обаче било установено едва при преброяването тази сутрин. Министерството на правосъдието на Гърция е започнало разследване на случая. Предстои да се установи кой е виновен за първия подобен инцидент в страната от 2015 г. насам. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Албанци избягали от гръцки затвор, прерязали решетките на килията си"}
{"url": "https://trud.bg/470-%d0%b6%d0%b0%d0%bb%d0%b1%d0%b8-%d0%b2-%d0%ba%d0%b7%d0%bf-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d0%bf%d1%80%d0%b0%d0%b7%d0%bd%d0%b8%d1%86%d0%b8%d1%82%d0%b5/", "text": "470 жалби са постъпили в периода от 22 декември до 1 януари включително в Комисията за защита на потребителите. Това каза председателят на Комисията Димитър Маргаритов пред  „Това означава, че хората са имали предвид нашата институция, когато са срещнали някакви затруднения във връзка с пазаруването. Второ – на фона на доста активното присъствие на потребителите на пазара и извършването на сделки, най-вероятно за стотици милиони левове, в тези дни, броят на сигналите не говори за това, че пазарът ни е пълен с нарушения и че едва ли не всеки втори-трети-пети потребител е изпитал някакво затруднение”, обясни Маргаритов. Около празниците се наблюдава увеличение на сигналите към КЗП с около 10-15% спрямо нормалната динамика. Най-често сигналите са за неадектвани мерки от страна на търговците при рекламация на стоки и проблеми с доставките. По повод на забавянето на доставки Маргаритов обясни, че претенцията на потребителя е към търговеца, независимо, че вината за забавената доставка може да е на куриера. „В съответния електронен магазин този търговец е поел ангажимента за доставка на стоката в определен срок. Този срок не може да бъде повече от 30 дни, но по желание на търговеца може да бъде намален само че тогава той е длъжен да спази този ангажимент. Ако това не се случи, това е нарушение. Претенцията обаче трябва да е адресирана към търговеца, за да може след нашата намеса да видим, че на този сайт е бил обявен срок за доставка, поръчката е направена еди-кога-си, а стоката не е получена навреме”, обясни председателят на КЗК. Никола Илчев, ръководител на академия за електронна търговия, обясни, че се наблюдава ръст в онлайн продажбите по празниците. „Потребителите предпочитат да закупят продукти, предвидени за подаръци, именно от онлайн платформи. Наблюдава се и повишаване на онлайн културата на потребителя и хората закупуват подаръците си по-рано, тъй като знаят за съществуващите проблеми с доставките”, обясни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " 470 жалби в КЗП по време на празниците"}
{"url": "https://trud.bg/%d0%ba%d0%be%d1%81%d0%be%d0%b2%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d1%80%d0%b0%d0%bc%d1%83%d1%88-%d1%85%d0%b0%d1%80%d0%b0%d0%b4%d0%b8%d0%bd%d0%b0%d0%b9/", "text": "В рамките на пресконференция за резултатите от 2018 г. министър-председателят на Косово Рамуш Харадинай определи Сърбия като „малката Русия на Балканите“, отбелязва руската информационна агенция EA Daily. Лидерът на кабинета в Прищина призова Белград да промени политиката си и да я приведе в съответствие с европейските и американските стандарти. „Ако Сърбия не се промени, митата ще останат завинаги. Ако Сърбия желае да се договорим за взаимно признаване и действа в съответствие с американските стандарти на Балканите, то ще отменим митата още днес. Сърбия е малката Русия на Балканите“, са думите на Харадинай от пресконференцията, които руската медия привежда. Според него с откриването на косовския пазар за продукти от Сърбия Прищина е дала възможност на Белград да похарчи „стотици милиони долари“ за закупуването на оръжия от Русия. Той обаче не отговори директно на въпроса дали продължава да се противопоставя на идеята за корекция на границата между Косово и Сърбия, отбелязва агенцията.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.01.02", "title": " Косовският премиер Рамуш Харадинай: Сърбия е малката Русия на Балканите"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%ba%d1%8a%d0%bc-%d0%b1%d0%be%d0%b3%d0%be%d0%bc%d0%be%d0%bb%d1%86%d0%b8%d1%82%d0%b5-%d0%ba%d0%be%d0%b8%d1%82%d0%be-%d0%bd/", "text": "„Колко често виждаме позорното поведение на онези хора, които ходят на църква и са там ежедневно, но водят живот, в който мразят останалите или злословят за други хора“, заяви папа Франциск по време на общата аудиенция във Ватикана, пише ДПА. „По-добре не ходете на църква: Живейте като атеисти“, призова папата онези богомолци, които не са искрени. По време на аудиенцията папата прие членове на Кубинския национален цирк, посмя се с танцуващите артисти и повъртя футболна топка на показалеца си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Папа Франциск към богомолците, които не са искрени: По-добре живейте като атеисти"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d0%b2%d0%b7%d0%b5%d1%82%d0%b0-%d0%bb%d0%b8-%d0%b5-%d0%b1%d1%8a/", "text": "Прокуратура се сезира по повод изнесена в медиите информация за задържана българка в Охрид, съобщиха от пресслужбата на държавното обвинение. Тази сутрин в медиите е изнесена информация за служителка на българска туристическа агенция, която е „взета за заложник в Охрид“ от собственик на вила за настаняване, след като не била заплатена дължимата сума за нощувки, закуски и празнична новогодишна вечеря на група от 65 туристи от София. Съгласно публикациите, собственикът на вилата, в която били настанени туристите, взел личните документи на българката, заявявайки й, че „няма да си тръгне, докато не уреди плащанията“. По този повод Софийска районна прокуратура се сезира в рамките на няколко часа, като е образувана преписка по случая и е постановено извършването на незабавна проверка. В хода на проверката ще бъде събрана информация за конкретните действия на лицето, задържало българската гражданка, като ще се снемат обяснения от всички запознати със случая лица. Ще бъдат събрани и всички други относими данни, след анализа на които ще се направи преценката извършено ли е престъпление от общ характер, както и по кой текст от НК.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Прокуратурата проверява взета ли е българка за заложник в Охрид"}
{"url": "https://trud.bg/%e2%80%8b%d0%ba%d0%b8%d0%bb%d0%be%d0%bc%d0%b5%d1%82%d1%80%d0%b8%d1%87%d0%bd%d0%be-%d0%b7%d0%b0%d0%b4%d1%80%d1%8a%d1%81%d1%82%d0%b2%d0%b0%d0%bd%d0%b5-%d0%bf%d0%be-%d0%bf%d1%8a%d1%82-%d0%b5-79-%d0%bc/", "text": "Километрично задръстване се е образувало на главен път Е-79 между Благоевград и Симитли. Разстоянието се изминава за повече от половин час. Изключително натоварено е движението и по второкласния път Банско – Симитли, където има колони от български и румънски автомобили. Причината е засиленият трафик от зимния курорт към София след новогодишните празници. Заради натовареното движение и неспазване на дистанция в района станаха и няколко леки пътни инцидента.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " ​Километрично задръстване по път Е-79 между Благоевград и Симитли"}
{"url": "https://trud.bg/%d0%bd%d0%b0%d1%81%d0%b0-%d0%bf%d0%be%d0%ba%d0%b0%d0%b7%d0%b0-%d0%ba%d0%b0%d0%ba-%d0%b8%d0%b7%d0%b3%d0%bb%d0%b5%d0%b6%d0%b4%d0%b0-%d0%bd%d0%b0%d0%b9-%d0%b4%d0%b0%d0%bb%d0%b5%d1%87%d0%bd%d0%b8%d1%8f/", "text": "НАСА показа първата снимка на „Ултима Туле“ – най-далечния космически обект, изследван от човечеството, съобщи в. „Индипендънт“. На снимката „Ултима Туле“ прилича на фъстък – космическият обект е силно издължен, с размери около 32 км на 16 км. Върти се през двата края, но специалистите не могат да обяснят защо. Що се отнася до формата, възможностите са две – или две свързани части, или два обекта, които са изненадващо близо един до друг. По-вероятно е това да е едно космическо тяло. Очаква се да бъдат получени още снимки, направени от по-малко разстояние. Най-добрите цветни кадри обаче ще станат известни чак през февруари. Те ще разкрият дали „Ултима Туле“ има пръстени, спътници или кратери. Всички данни от сондата „Нови хоризонти“ ще бъдат получени за две години. Те ще дадат информация как са се образували подобни ледени обекти заедно с останалите от Слънчевата система преди 4,5 милиарда години. Сондата „Нови хоризонти“ прелетя на около 3500 км от „Ултима Туле“ на 1 януари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " НАСА показа как изглежда най-далечният космически обект „Ултима Туле“ (СНИМКА)"}
{"url": "https://trud.bg/%d0%bf%d1%80%d0%b0%d0%b2%d0%b8%d0%bc-%d1%80%d0%b5%d0%b7%d0%b5%d1%80%d0%b2%d0%be%d0%b0%d1%80%d0%b8-%d0%bd%d0%b0-%d0%b0%d0%bb%d0%b8%d0%b0%d0%bd%d1%81%d0%b0-%d0%b7%d0%b0-%d0%ba%d0%b5%d1%80%d0%be%d1%81/", "text": "Резервоари за керосин за летища на НАТО ще бъдат изградени в Сливен. Това става ясно от обществената поръчка, обявена от Министерството на отбраната. Стойността на проекта е 730 000 лв. без ДДС. Той е част от т. нар. Пакет от способности СР 9А0995 и се финансира изцяло от общите фондове на Алианса. Резервоарите ще са два и представляват стоманени вертикални цилиндри с обща вместимост около 10 млн. литра керосин.", "date": "2019.01.02", "title": " Правим резервоари на Алианса за керосин\t\t\t"}
{"url": "https://trud.bg/%d0%ba%d0%b7%d0%ba-%d1%81%d0%bf%d0%b8%d1%80%d0%b0-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%bf%d0%be-%d1%81%d0%b4%d0%b5%d0%bb%d0%ba%d0%b0%d1%82%d0%b0/", "text": "Комисията за защита на конкуренцията отказа да направи нова оценка на сделката между ЧЕЗ и “Инерком” за покупката на българските активи на чешката компания. От антимонополната комисия заявяват, че спират производството до окончателното приключване на съдебния спор, иницииран с административно дело във Върховния административен съд, се казва в определение на КЗК. Първото решение на комисията за сделката беше, че “Инерком” ще има господстващо положение на пазара на фотоволтаици, ако придобие активите на ЧЕЗ у нас. И двете страни обжалваха пред ВАС. По-късно собственичката на “Инерком” Гинка Върбакова напусна управлението на дружествата “Евро бетон”, “Улер 2009”, “Еко-строй инженеринг”, “Диана хънт”, “Риал Стейтс” и “Солар грийн енерджи” и поиска нова оценка от КЗК. Комисията обаче отказа да открие повторно производството. Първото заседание на ВАС по случая е насрочено за 14 май 2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " КЗК пак отказа да преразгледа сделката за ЧЕЗ"}
{"url": "https://trud.bg/%d0%be%d0%b1%d1%80%d0%b0%d1%85%d0%b0-%d0%b6%d0%b8%d0%bb%d0%b8%d1%89%d0%b5-%d0%bf%d1%80%d0%b5%d0%b7-%d0%b3%d0%b0%d1%80%d0%b0%d0%b6/", "text": "Неизвестни крадци обраха жилище в Шумен, като се добраха до него през гаража на кооперацията на ул. „П.Хитов“ в града. Апашите се отмъкнали 3 750 лв., докато стопаните отсъствали в новогодишната нощ. Действали са за времето от 19 часа на 31 декември до 00:30 часа на 1 януари, съобщават от полицията. Взломен е бил патрон на входна врата. Криминалисти са извършили оглед и издирват находчивите апаши. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Обраха жилище през гараж"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bf%d1%80%d0%b5%d0%b3%d0%be%d0%b2%d0%b0%d1%80%d1%8f-%d1%81-%d0%b8%d0%b3%d1%80%d0%b0%d1%87%d0%b8-%d1%81-%d0%b8%d0%b7%d1%82%d0%b8%d1%87%d0%b0/", "text": "Въпреки че все още на са обявили трансфер на нито един нов футболист, в „Левски“ работят по селекцията. На „Герена“ следят ситуацията около няколко играчи с изтичащи договори. Сред тях е Илиас Хасани, бранител на „Черно море“. 23-годишният футболист попада в списъка на „сините“, разкри авторитетното френско издание „Екип“. Защитникът има контракт с „моряците“ до края на сезона и от началото на януари може да води преговори с други отбори. Малко вероятно е обаче той да дойде в столичния тим още през зимата предвид обтегнатите отношения между ръководствата на двата клуба. През декември „Черно море“ осъди „Левски“ за неизплатен процент от продажбата на Мехди Бурабия в Турция. „Сините“ трябва да преведат 37 500 евро на „зелено-белите“, въпреки че искът бе за двойно по-голяма сума.  А интерес към Хасани има от няколко клуба от Франция, се казва още в публикацията. Той е бил желан от „Рен“ преди време, а сега запитвания има от „Ланс“ и „Тулуза“. „Желанието на Хасани обаче е да продължи да играе на Балканите“, добавя „Екип“.  Ръководството на „Левски“ прави всичко възможно, за да си осигури подписа и на халфа Мартин Райнов. Капитанът на „Берое“ бе пред трансфер на „Герена“ още през лятото, но тогава сделката пропадна в последния момент, въпреки че всичко бе договорено. Сега „сините“ отново са подновили преговорите, но… и този път има проблем. Шефовете на столичния тим опитват да вземат българския национал без пари. В договора на Райнов има заложена откупуваща клауза, а сумата е шестцифрена. Но договорът на опитния играч също изтича в края на сезона и това е причината на „Герена“ да се дърпат да я платят. Един от вариантите е „сините“ да подпишат предварителен договор с футболиста, който да влезе в сила от лятото. Ако това се случи в Стара Загора могат да се съгласят и на по-ниска трансферна сума, за да бъде финализирана сделката още сега.  Интересното е, че въпреки активността на „Левски“, очакваният нов силен човек в клуба Павел Колев все още не е обявил дали ще започне работа на „Герена“. Част от задълженията му трябва да бъде именно селекцията, която се оказва ахилесовата пета на тима през последните години.  А въпреки наближаващия старт на подготовката, планирана за 8 януари, от клуба не са обявили и раздяла с някои от настоящите футболисти. Очаква се петима да си тръгнат от столичния гранд през януари, но преди това трябва да им бъдат изплатени и съответните компенсации.", "date": "2019.01.02", "title": " „Левски“ преговаря с играчи с изтичащи договори"}
{"url": "https://trud.bg/%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b1%d0%b5-%d1%83%d0%b4%d0%b0%d1%80%d0%b5%d0%bd-%d0%be%d1%82-%d1%82%d0%be%d0%ba-%d0%bf/", "text": "Мъж загина след като го удари ток при монтаж на реклама на ГП Е -79 в Кресненско дефиле, предава   Към 17 ч. е подаден сигнал за мъж, който е паднал от 6-7 м височина при монтиране на реклама. По неофициална информация, същият е загинал на място след като е бил ударен от ток. Към мястото пътуват аварийно спасителен екип на РСПБЗН както и линейка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Мъж загина, след като бе ударен от ток при монтаж на реклама"}
{"url": "https://trud.bg/%d0%b4%d0%b0%d0%bd%d1%8a%d0%ba-%d0%b2%d1%8a%d1%80%d1%85%d1%83-%d0%b4%d0%be%d1%85%d0%be%d0%b4%d0%b8%d1%82%d0%b5-%d0%b8-%d0%b4%d0%b4%d1%81-%d0%bf%d1%80%d0%b8-%d0%bf%d1%80%d0%be%d0%b4%d0%b0%d0%b6%d0%b1/", "text": "Много хора купуват имоти с инвестиционна цел. Някои ги ремонтират, обзавеждат и продават на по-висока цена след няколко години. Затова в рубриката на „Труд” “Данъчна консултация” представяме позицията на НАП за това какви данъци се дължат при продажбата. Димитрина Захаринова е управляващ съдружник в одиторско дружество “Захаринова Нексиа” ООД (www.ZaharinovaNexia.com). От края на май дружеството е част от международна одиторска мрежа Nexia international. Преподавател е във Висшето училище за застраховане и финанси в гр. София. Била е Директор на Националната Агенция за Приходите град София, съветник в ДАНС, както и директор на дирекция в Агенцията за държавна финансова инспекция. Регистриран одитор и данъчен консултант. Има двама сина, внук и внучка. В качеството на физическо лице през 2015 г. човек закупили апартамент за 60 хил евро. На апартамента са извършени довършителни работи (шпакловка, боядисване, поставени са подови настилки и фаянс в банята и тоалетната) и е обзаведен напълно с вградена кухня с ел. уреди, вградени гардероби, климатици, обзавеждане за хол и спалня. През 2018 г. апартаментът е продаден за 75 хил. евро, а обзавеждането към него за 15 хил. евро. Физическото лице не е регистрирано по ДДС. Поставен е следният въпрос: За обзавеждането, което е продадено за 15 хил. евро дължат ли се данъци? Отговорът четете в броя на вестник „Труд“ в четвъртък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Данък върху доходите и ДДС при продажба на обзаведен апартамент"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%bd%d0%b8-%d0%b2%d1%80%d1%8a%d1%89%d0%b0-%d0%bc%d0%b8%d1%82%d1%8c%d0%be-%d0%be%d1%87%d0%b8%d1%82%d0%b5/", "text": "Турция връща у нас Димитър Желязков – Митьо Очите. До края на месеца той трябва да бъде екстрадиран с полет от Истанбул, информира  Димитър Желязков беше обвинен за лидер на престъпна банда за рекет, изнудвания и палеж. Митьо Очите беше арестуван в хотел Истанбул в компанията на несебърския общинар Бенчо Бенчев през лятото на 2018 г. От тогава досега той е в турския арест. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Турция ни връща Митьо Очите"}
{"url": "https://trud.bg/%d0%bc%d0%b0%d1%85%d0%b0%d1%82-%d0%bd%d1%8f%d0%ba%d0%be%d0%bb%d0%ba%d0%be-%d0%bc%d0%b8%d1%82%d0%bd%d0%b8%d1%87%d0%b5%d1%81%d0%ba%d0%b8-%d1%88%d0%b5%d1%84%d0%be%d0%b2%d0%b5/", "text": "Агенцията ще има нова структура с пет териториални поделения Разузнаването с повече правомощия Няколко митнически шефове ще бъдат махнати, а други може да бъдат сменени. Вчера Министерският съвет прие промени в Устройствения правилник на Агенция “Митници”, с които се променя структурата на администрацията и се намалява броят на началниците. Агенция “Митници” вече ще се състои от Централно митническо управление и пет териториални дирекции. Досега освен Централно митническо управление имаше и девет митници – Аерогара София, Бургас, Варна, Лом, Пловдив, Свищов, Столична, Русе и Югозападна. При новата структури старите митници в Лом, Свищов и Русе ще бъдат обединени в Дунавска териториална дирекция. Старите митници Аерогара София, Столична и Югозападна също ще бъдат обединени в една структура – Югозападна териториална дирекция. Старата митница Пловдив се преименува на Тракийска териториална дирекция. А досегашните митници във Бургас и Варна стават съответно Южна морска и Северна морска териториални дирекции. Промени в местата, където се обслужват гражданите и фирмите, обаче няма да има. С промяната в административната структура се махат част от началниците и се намаляват щатните бройки за звена като “Личен състав” например, каквито досега имаше във всяка отделна митница. Но в местата в отделните градове, където реално се обслужват хората, промени няма да има. В структурата на Централно митническо управление пък се създават две главни дирекции – “Митническо разузнаване и разследване” и “Информационни системи и аналитична дейност”. Като Главна дирекция “Митническо разузнаване и разследване” ще има поделения във всяка териториална дирекция. Това значително ще ускори работата на агенцията, защото всичко, което се случва в областта на митническите проверки, ще бъде докладвано директно в София, като се елиминира функцията на досегашните началници на териториални митници. В резултат по-ефективно ще се осъществява дейността на агенцията за контрол на митническите, акцизните и валутните нарушения и престъпления. Друга съществена промяна е, че шефовете на новите териториални дирекции ще бъдат назначавани по предложение на шефа на Агенция “Митници” и съгласувано с министъра на финансите. Като те ще може да бъдат освобождавани по всяко време. Досегашните шефове на териториалните митници са държавни служители и законът ограничава възможностите за смяната им дори да има съществени пропуски в работата им.", "date": "2019.01.02", "title": " Махат няколко митнически шефове\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-312/", "text": "Страх от бонус-малус намали безумието на пътя С 214 по-малко са тежките катастрофи през миналата година. 10 процента спад на загиналите през 2018 г., но България остава на първите места по жертви в ЕС.         Кучи студ и сняг цяла седмица Гръцки циклон ни връхлита утре. Температурите падат до минус 15 градуса. Валежите приключват в понеделник.           В България расте skype–поколение Всяко четвърто дете у нас расте без майчина и бащина топлина – коментар на Бойка Атанасова.         Човещината, проявена към другия, помага да останеш човек На Балканите пеем едни и същи песни с думи на собствените езици, казва писателят професор Боян Биолчев в интервю за „Труд“.           2018-а: Началото на края на неолибералния глобализъм Господството на транснационалната капиталистическа класа е разклатено. Homo politicus трябва да загине, за да остане само Homo economicus – анализ на д-р Борислав Цеков.           Легендата Силует на Михаел Шумахер, който утре става на 50. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Вижте акцентите в броя на вестник „Труд“ в четвъртък, 3 януари 2018"}
{"url": "https://trud.bg/%d0%ba%d0%b8%d1%82%d0%b0%d0%b9-%d1%81-%d0%bd%d0%be%d0%b2-%d0%bf%d1%80%d0%b8%d0%b7%d0%b8%d0%b2-%d0%b7%d0%b0-%d0%be%d0%b1%d0%b5%d0%b4%d0%b8%d0%bd%d0%b5%d0%bd%d0%b8%d0%b5-%d1%81-%d1%82%d0%b0%d0%b9%d0%b2/", "text": "Пекин намекна на Съединените щати да не се намесват в отношенията му с Тайпе Островът не приема модела “една държава, две системи” Китай си запазва правото да използва сила, за да постави Тайван под свой контрол, но ще се стреми към мирно обединение с острова, който има светло бъдеще под китайско управление, заяви китайският президент Си Цзинпин, цитиран от АФП. Тайван е най-чувствителният въпрос за властите в Пекин, които го смятат за своя свещена територия. С изказването си по случай 40-годишнината от затоплянето на отношенията с Тайпе Си засилва натиска, който поде откакто Цай Ингвен стана президентка на Тайван през 2016 г. Тя категорично отхвърли призива на Си Цзинпин и вместо това предложи Китай да прегърне демокрацията. Китайският лидер заяви, че обединението трябва да стане в рамките на политиката на единен Китай. Официалното име на Тайван е Република Китай, призната едва от 16 от 193 членки на ООН. България се придържа към принципа за “Един Китай”, разглежда Тайван като част от Китай и не поддържа дипломатически отношения с Тайпе. Си допълни, че най-добър вариант за това е “една държава, две системи” – модел на автономия, с който Пекин управлява Хонконг. “Не обещаваме да се откажем от употребата на сила и си запазваме възможността да използваме всички необходими инструменти” да не допуснем независимост на Тайван, посочи Си, който предупреди чужди сили да не се намесват. Той не уточни кого визира, но според анализатори намекът е към САЩ – най-мощният съюзник на Тайван. Цай подчерта в отговор, че никога няма да приеме модела “една държава, две системи”, а Пекин трябва да използва мирни методи, за да разреши различията си с Тайпе. Тя проведе телефонен разговор с новоизбрания US президент Доналд Тръмп още на 2 декември 2016 г. – първи между лидери на двете страни от 1979 г. Преди 40 г. Вашингтон признава Народна република Китай, но приема закон, който разрешава оказването на военна помощ на Тайван. В понеделник Тръмп подписа закон, който потвърждава ангажимента на САЩ към Тайван. След година на острова предстои президентски вот. Либералната Демократична прогресивна партия на Цай Ингвен претърпя тежки загуби на местни избори през ноември от приятелски настроените към Пекин националисти от Гоминдан.", "date": "2019.01.02", "title": " Китай с нов призив за обединение с Тайван (обзор)\t\t\t"}
{"url": "https://trud.bg/%d0%b4%d0%b2%d0%b0-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0%d1%85%d0%b0-%d0%b2-%d0%bf%d0%bb%d0%be%d0%b2/", "text": "Четирима души, сред които дете, пострадаха при катастрофа в Пловдив, информира  Инцидентът е станал на кръстовището на бул. „Цариградско шосе“ с улица „Лев Толстой“ около 18:00 часа. Сблъскали са се два автомобила. По първоначални данни от ОДМВР-Пловдив в болница са транспортирани трима възрастни и дете на около 6 години.  Движението в района на катастрофата е затруднено, регулира се от полицейски служители. Причините се изясняват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Два автомобила катастрофираха в Пловдив, четирима са пострадали"}
{"url": "https://trud.bg/%d0%ba%d1%83%d1%87%d0%b8-%d1%81%d1%82%d1%83%d0%b4-%d0%b8-%d1%81%d0%bd%d1%8f%d0%b3-%d1%86%d1%8f%d0%bb%d0%b0-%d1%81%d0%b5%d0%b4%d0%bc%d0%b8%d1%86%d0%b0/", "text": "Валежите приключват в понеделник Мразовити седем дни с температури под нулата и снеговалежи започват от утре според последните прогнози на метеоролозите. Причината за лошото време са студени въздушни маси, идващи от северната част на Европа, които ще се настанят в страната до другия четвъртък, както и циклони с центрове около Гърция. Това заяви пред “Труд” синоптикът Петър Янков. “Валежите от сняг започнаха вчера на места, но утре те ще обхванат цялата страна. Поради тази причина температурите чувствително ще се понижат и до края на седмицата ще бъдат между -7 и -3 градуса. В петък се очаква да спре да вали, но през нощта срещу събота да започне отново. Същият процес ще се повтори и в неделя. Окончателно снеговалежите ще приключат в понеделник, след което се очаква да настъпят дните с най-лошо време от студения период”, коментира метеорологът. По думите му минималните температури във вторник и сряда се очаква да бъдат от -11 до -15 градуса. “Студените въздушни маси ще се покажат в пълната си сила и ще настъпи сериозно застудяване. Максималните температури до четвъртък ще бъдат около -4, така че тези дни ще бъдат истински мразовити”, коментира още Петър Янков. По думите му след преминаването на тези студове не се очакват други периоди с толкова ниски температури до края на януари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.01.02", "title": " Кучи студ и сняг цяла седмица\t\t\t"}
{"url": "https://trud.bg/%d1%81%d0%bc%d0%b5%d0%bb%d1%87%d0%b0%d1%86%d0%b8-%d1%81%d0%b5-%d0%b3%d0%be%d1%82%d0%b2%d1%8f%d1%82-%d0%b4%d0%b0-%d0%b2%d0%bb%d1%8f%d0%b7%d0%b0%d1%82-%d0%b2-%d0%bb%d0%b5%d0%b4%d0%b5%d0%bd%d0%b0%d1%82/", "text": "  Смелчаци се подготвят да влязат в студените води на река Янтра навръх Богоявление – 6 януари. Традиционният ритуал по изваждането на кръста във Велико Търново ще се състои в подножието на крепостта Царевец – край Владишкия мост. Кой е най-смел, бърз и сръчен ще стане ясно малко след 11,00 ч. в неделния ден. Богоявление е един от най-светлите християнски празници и ще бъде почетен подобаващо от великотърновци, въпреки прогнозираното студено време и снеговалежи. Още в 9,00 ч. на 6 януари в катедралния храм „Свето Рождество Богородично” великотърновският митрополит Григорий ще отслужи литургия, ще бъде извършен и тържествен богоявленски водосвет. В 10,30 ч. от пространство пред църквата митрополит Григорий и кметът на Велико Търново Даниел Панов ще поведат литийно шествие, което ще продължи до площад „Цар Асен I”. Пред крепостта Царевец бойното знаме на Националния военен университет „Васил Левски” ще бъде осветено, същото ще бъде сторено и със знамената на други организации и институции.  В 11,00 ч. шествието ще продължи към Владишкия мост, а ритуалът по изваждането на богоявленския кръст ще започне около 11,15 ч. Празничната програма на 6 януари налага въвеждането на временна организация на движението. Докато траят събитията от програмата, затворени за движение ще бъдат улиците „Митрополска” – в участъка от църквата „Св. Четиридесет мъченици” до площад „Цар Асен I”, ул. „Климент Охридски” и ул. „Патриарх Евтимий” – в участъка от църквата „Свети Четиридесет мъченици” до Владишкия мост. В този район ще бъде забранено и паркирането на автомобили.", "date": "2019.01.02", "title": " Смелчаци се готвят да влязат в ледената Янтра за Богоявленския кръст"}
