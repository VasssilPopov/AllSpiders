{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%81%d0%b5%d0%bb%d0%b0-%d0%b2%d0%b5%d1%87%d0%b5-%d1%80%d0%b0%d0%b7%d1%87%d0%b8%d1%82%d0%b0%d1%82/", "text": "Жителите на десетки села във Великотърновска област от години разчитат на частни охранителни фирми за своят сигурност. Хората се чувстват по-спокойни заради денонощните патрули, които веднага се отзовават на подаден сигнал. В село Козаревец 95% от домакинствата са сключили договори с охранителна фирма, която пази домовете и имотите им вече шест години и казват, че за разлика от преди, днес там кражби няма, съобщи  Иванка Пенева от години живее сама в село Козаревец. Казва, че преди 11 години нагли крадци разбила дома ѝ и откраднали скъпи вещи: “Аз полицай не съм виждала в нашето село. Когато ги извикахме, като ни обраха, дойдоха и нито взеха отпечатъци. На моя съпруг за 3000 лева неща от гаража взеха, никой не ни е потърсил”. След обира Иванка била в село, което сключило договор с частна охранителна фирма. “Миналата година някой беше влизал в двора ни, веднага на телефона се обадихме, момчетата веднага дойдоха”. Решението частна охранителна фирма да патрулира било взето на общоселско събрание и било подкрепено от всички жители. Така сега денонощно в Козаревец има патрулиращ автомобил, който до минути реагира на подаден сигнал. “Всяко домакинство сключва индивидуален договор с частната охранителна фирма. На всяка врата се поставя стикер, на който са изписани телефони. Едно е да идва полицейски инспектор понеделник и сряда от три до пет и 11 до 12”, каза Красимира Колева, кмет на село Козаревец. Таксата, която всяко домакинство плаща месечно, за да ползва услугите на частната охрана, е 5 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Десетки български села вече разчитат на частна охрана\t\t\t"}
{"url": "https://trud.bg/70-%d0%b4%d0%b5%d1%86%d0%b0-%d1%81%d0%b5-%d1%80%d0%be%d0%b4%d0%b8%d1%85%d0%b0-%d1%81%d0%bb%d0%b5%d0%b4-%d0%bb%d0%b5%d1%87%d0%b5%d0%bd%d0%b8%d0%b5-%d1%84%d0%b8%d0%bd%d0%b0%d0%bd%d1%81%d0%b8%d1%80/", "text": "Над 70 деца са родени през последните четири години и половина след проведени процедури и лечение на родителите им, финансирани от общинския фонд “Инвитро”, съобщиха от местната администрация в Сливен. Фондът бе създаден с решение на общинския съвет в предходния мандат, по предложение на съветника Момчил Пантелеев от Сдружение “Св.Георги Победоносец”. Двойките, които кандидатстват, трябва да са пълнолетни лица с постоянен и настоящ адрес в Сливен и общината през последните три години, да не са осъждани за престъпления от общ характер, да нямат задължения към местната и държавната хазна и др. Досега пред фонда са кандидатствали 105 двойки, само две не са били одобрени за финансиране, което към момента вече е 3000 лева.", "date": "2018.03.12", "title": " 70 деца се родиха след лечение, финансирано от общински фонд в Сливен"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%b8-%d1%86%d0%b0%d1%86%d0%b0%d1%80%d0%be%d0%b2-%d0%b0%d1%82%d0%b0%d0%ba%d1%83%d0%b2%d0%b0%d1%85%d0%b0-%d0%b7%d1%87%d0%be%d0%b4/", "text": "Главният прокурор Сотир Цацаров отправи искане до Конституционния съд за обявяване за противоконституционни на 4 члена от приетия през януари т.г. Закон за частната охранителна дейност (ЗЧОД). Няколко часа по-късно и президентът Румен Радев сезира КС за същите текстове в закона (Пълните текстове виж в електронното издание на „Труд” –   и  ). В този закон за първи път се създава като нов вид дейност охраната на урбанизирана територия, с което се нарушава конституционно предвидената компетентност на Министерския съвет, областните управи и МВР по опазване на обществения ред и националната сигурност, като тези правомощия се възлагат на търговски дружества, се сочи в исканията. Според Радев по същество това е „отказ от страна на държавата чрез нейните изпълнителни органи да осъществява възложените функции по охрана на обществения ред”. „Сключването на договори за охрана от страна на кмета на общината ще постави гражданите в положение на зависимост от неговата воля дали, доколко и чрез кого да се осъществява частна охранителна дейност в съответното населено място”, пише в мотивите си Цацаров. Според него допълнителни усложнения биха могли да се очакват, ако гражданите реализират правото си сами да се договарят с гардовете и е недопустимо охраната на реда в населеното място да зависи от активността на частно правни субекти, а не на държавните органи. Главният прокурор напомня, че Законът за МВР дава възможност да се изграждат звена „Общинска полиция”, които функционират при ясна законова уредба. Основният му аргумент е, че опазването на обществения ред, който включва и защитата от престъпни посегателства спрямо гражданите и техните имущества, е конституционен и законов ангажимент на МС и МВР. В края на януари три големи работодателски организации – АИКБ, БСК и БТПП, се обявиха против същите текстове в закона.", "date": "2018.03.12", "title": " Радев и Цацаров  атакуваха ЗЧОД\t\t\t"}
{"url": "https://trud.bg/%d1%81%d0%b0%d1%89-%d0%bf%d1%80%d0%b5%d0%b4%d0%bb%d0%be%d0%b6%d0%b8%d1%85%d0%b0-%d0%bd%d0%be%d0%b2%d0%b0-%d0%bf%d1%80%d0%be%d0%b5%d0%ba%d1%82%d0%be%d1%80%d0%b5%d0%b7%d0%be%d0%bb%d1%8e%d1%86%d0%b8/", "text": "САЩ предложиха нова проекторезолюция засягаща ситуацията в Сирия пред Съвета за сигурност на ООН, в която е включено искане за 30-дневно примирие в Източна Гута, съобщава АFP. Американският постоянен представител в ООН Ники Хейли заяви в понеделник пред Съвета, че приетата преди две седмици резолюция „се е провалила“, тъй като сирийското правителство въпреки всичко е продължило настъплението си срещу контролирания от бунтовници анклав. „Ние изготвихме нова резолюция, която не оставя място за извъртане“, обяви Хейли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " САЩ предложиха нова проекторезолюция за Сирия в ООН"}
{"url": "https://trud.bg/%d0%bf%d0%b8%d1%8f%d0%bd-%d1%88%d0%be%d1%84%d1%8c%d0%be%d1%80-%d0%bd%d0%b0-%d1%82%d0%b8%d1%80-%d0%b8-%d1%82%d1%80%d0%b8%d0%bc%d0%b0-%d0%b4%d1%80%d0%be%d0%b3%d0%b8%d1%80%d0%b0%d0%bd%d0%b8-%d0%b2%d0%be/", "text": "Трима дрогирани и един пиян шофьор са били установени при пътни проверки през почивните дни в Сливен и региона – съобщиха от МВР в областния град. Водачите, употребили наркотици, са били спрени в различни квартали на Сливен. Те са на възраст 21, 29 и 33 години. Управлявали са леки автомобили “Ситроен”, “Шкода” и “Опел”. Извършените проверки са дали положителна проба за синтетични наркотици. И тримата отиват на съд по бързото производство. По бързото производство ще бъде изправен пред съда и водач на ТИР. Той е бил спрян за провeрка в района на пътен възел “Петолъчката”. Шофьорът, родом от с.Обител, община Омуртаг, бил с 1,5 промила алкохол.", "date": "2018.03.12", "title": " Пиян шофьор на ТИР и трима дрогирани водачи са заловени през почивните дни"}
{"url": "https://trud.bg/%d0%ba%d0%bb%d0%b8%d0%b5%d0%bd%d1%82-%d0%be%d1%82%d0%ba%d1%80%d0%b0%d0%b4%d0%bd%d0%b0-%d1%82%d0%b0%d0%ba%d1%81%d0%b8-%d0%bf%d0%be%d0%b4-%d0%bd%d0%be%d1%81%d0%b0-%d0%bd%d0%b0-%d0%b2%d0%be%d0%b4%d0%b0/", "text": "  Клиент откраднал такси под носа на водача, а след това катастрофира с колата – съобщиха от полицията в Сливен. Сигнал за случая е подаден около 4 часа на 10 март в РУ на МВР в Нова Загора. Малко преди това таксиметровият шофьор взел двама клиенти от дискотека в Нова Загора. Трябвало да ги откара в близкото с.Съдиево. По пътя шофьорът спрял и съобщил, че трябва да слезе, за да се облекчи. Единият от клиентите, мъж на 45 години от селото, веднага се възползвал и подкарал жълтата кола. Натиснал педала. Крадецът обаче изгубил контрол над волана и забил автомобила в крайпътно дърво. По колата са нанесени материални щети, пътуващите са се отървали с драскотини. Извършителят е бил задържан почти веднага от служителите на реда. Когато го изпробвали за алкохол, тестът отчел 1,09 промила. Той ще бъде изправен пред съда по бързото производство.", "date": "2018.03.12", "title": " Клиент открадна такси под носа на водача и катастрофира"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%8f%d1%82-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%bf%d0%be%d1%81%d0%b5%d1%82%d0%b8-%d0%b7%d0%b0%d0%b2%d0%be%d0%b4-%d0%b0%d0%bb%d0%ba%d0%be%d0%bc/", "text": "Посланикът на Република Турция Хасан Улусой посети Шумен в понеделник, гостува на завод “Алкомет”АД – Шумен и се запозна с икономическите и културни дадености на региона. “Нашата цел е развитие на българо-турските взаимоотношения в тяхната цялост. Вярвам, че ще работим много добре с България. Съседите винаги имат нужда един от друг. В областта на индустрията има сериозни инвестиции в България”, отбеляза дипломатът и подчерта, че водещ е частният сектор. Много важно е и съществуването на Българо-турската търговско индустриална камара. Тя беше създадена в Шумен през 2013 г. и за това време в региона са привлечени 140 млн. евро турски инвестиции, отбеляза Фикрет Индже, председател на УС на Камарата и съсобственик в “Алкомет”АД. Тази година в неговото дружество ще бъдат инвестирани още 80 млн.лв. в изграждането на два нови цеха. Единият ще заработи през септември, другият ще бъде открит до декември.  “Вярвам, че в настоящия период българо-турските отношения ще напреднат още повече. Форумите, които се организират от министерствата на икономиката на двете страни са от жизнена важност”, подчерта Индже. След подобен форум в София, сега предстои друг в Истанбул, насрочен за 3 април.  Преди това е в ход и подготовката на срещата с висши представители на Европейския съюз във Варна на 26 март, на която се очаква и турският президент Реджеп Ердоган. “Респект към Борисов. Той иска България да изиграе ролята на мост в тези отношения, но Европа ще реши”, каза в неформален разговор Индже.", "date": "2018.03.12", "title": " Турският посланик посети завод “Алкомет” – Шумен\t\t\t"}
{"url": "https://trud.bg/%d0%b7%d0%b0%d1%81%d1%82%d1%80%d0%b0%d1%85%d0%be%d0%b2%d0%b0%d1%82%d0%b5%d0%bb%d0%b8-%d1%81%d0%b0-%d0%b8%d0%b7%d0%bd%d0%b5%d1%81%d0%bb%d0%b8-36-%d0%bc%d0%bb%d1%80%d0%b4-%d0%bb%d0%b2/", "text": "Застрахователите са инвестирали в чужбина над 3,6 млрд. лв. Средствата, управлявани от дружествата, извършващи застрахователна дейност в България, възлизат на 7,297 млрд. лв. към края на 2017 г., сочат данните на БНБ. За година техният размер се увеличава с 678,9 млн. лв. (10,3%). В България са инвестирани 50,1% от средствата на застрахователите, или 3,658 млрд. лв. За година инвестициите в страната се увеличават с 328,9 млн. лв. (9,9%). Средствата, инвестирани в държавите от ЕС, нарастват за година с 356,9 млн. лв. (12,1%) и достигат 3,311 млрд. лв. В инструментите, включени в активите на дружествата, извършващи застрахователна дейност, към края на 2017 г. преобладават притежаваните облигации, които за година се увеличават с 313,9 млн. лв. (9,1%) и достигат 3,762 млрд. лв. Спрямо края на декември на предходната година, притежаваните от застрахователите акции и други форми на собственост се увеличават със 120,5 млн. лв. (14,7%) и достигат 942,7 млн. лв., а депозитите намаляват със 73,2 млн. лв. (9,7%) до 681,7 млн. лв. В края на декември делът на облигациите е 51,5%, на акциите – 12,9%, а на депозитите – 9,3%. По отношение на валутата, 40,3% от инвестициите на застрахователите са в левове. Активите в евро са 30,7%, при 33,1% година по-рано. Активите в щатски долари са 3,5%, а в други валути – 25,4%.  Активите на дружествата, извършващи животозастраховане, нарастват с 202,7 млн. лв. (11,1%) и достигат 2,034 млрд. лв. Техният дял в общия размер на активите на застрахователите е 27,9%. Средствата, управлявани от дружествата, извършващи общо застраховане, се увеличават с 476,2 млн. лв. (9,9%) за година и достигат 5,263 млрд. лв. Техният дял е 72,1% от общите активи на застрахователите.", "date": "2018.03.12", "title": " Застрахователи са изнесли 3,6 млрд. лв.\t\t\t"}
{"url": "https://trud.bg/%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d0%b8-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d0%b2-%d1%81%d0%ba%d0%be%d0%bf%d0%b8%d0%b5-%d0%bd%d0%b0%d0%ba%d0%b0%d1%80%d0%b0/", "text": "Десетки македонски журналисти днес на обяд се събраха пред сградата на правителството в Скопие в знак на протест срещу физическите заплахи, обидните квалификации и цензурата, която налагат близки до управляващите, предаде  . В протеста участва и председателят на Сдружението на журналистите от Македония Насер Селмани. Преди дни той бе наречен “копеле” от Бекир Хасани, висш кадър на Демократическия съюз за интеграция /ДСИ/ на Али Ахмети. ДСИ е коалиционен партньор в кабинета на Зоран Заев. Преди десетина дни служителка на вътрешното министерство Ясмина Яначковска се оплака, че е била физически нападната от Хасани докато му е съставяла акт за нарушение в центъра на Скопие. След среща с вътрешния министър по-късно тя заяви, че “ставало въпрос за самонараняване”. Скандалът набра скорост след като Бекир Хасани отправи закани и към Насер Селмани. “Днес сме тук пред сградата на правителството, защото чашата преля. Налага се цензура по телевизиите, разкарват по съдебните зали журналисти, само защото са заснели на публични места политици… Изпращаме ясно послание до правителството, на което плащаме данъците. Това е правителство на Македония, не приемаме твърдението, че има две правителства – този кабинет е длъжен да накара насилниците да замълчат. Вече не е достатъчно правителството само да осъжда. То трябва да накара тези, които налагат цензура чрез опити за насилие да млъкнат. Разделихме се с един режим, но утре може да се роди нов. Искам да им кажа, че не се страхувам. Не ме беше страх нито от Никола Груевски, когато заплашваха децата ми и мен лично, че ще ме арестуват. Не ме е страх от насилниците от ДСИ, както и от онези, които са в правителството и си мълчат. Нищо няма да могат да ни направят”, каза пред сградата на Минисетрския съвет в Скопие Насер Селмани. Той призова гражданите да не мълчат, защото “днес са те, но утре ще дойде техният ред”. По време на протеста дойде и министърът, отговарящ за медиите – Роберт Поповски. Той препоръча потърпевшите да се обръщат и към останалите институции и по-специално към прокуратурата. “По отношение на цензурата искам да ви припомня, че тя е забранена по Конституция”, каза още Поповски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Журналисти на протест в Скопие: Накарайте насилниците да замълчат!"}
{"url": "https://trud.bg/%d0%ba%d0%be%d0%b3%d0%b0-%d1%80%d0%b0%d0%b1%d0%be%d1%82%d0%be%d0%b4%d0%b0%d1%82%d0%b5%d0%bb%d1%8f%d1%82-%d0%bc%d0%be%d0%b6%d0%b5-%d0%b4%d0%b0-%d0%b8%d0%b7%d0%b8%d1%81%d0%ba%d0%b2%d0%b0-%d0%b4%d0%b0/", "text": " Ако служител бъде повикан на работа през нощта, освен извънреден труд за изработените часове, следва ли да му се заплати и нощен труд?  Т. Боянов, гр. Пловдив  В чл. 139, ал. 5 от Кодекса на труда (КТ) е предвидено, че за някои категории работници и служители, поради особения характер на работата им, може да бъде установявано задължение да дежурят или да бъдат на разположение на работодателя през определено време от денонощието.  Съгласно разпоредбата на чл. 3, ал. 1- 4 от Наредба № 2 от 1994 г. за реда за установяване задължение за дежурство или за разположение на работодателя, когато особеният характер на работата налага, с колективния или индивидуалния трудов договор може да се уговори задължение за работника и служителя да бъде на разположение на работодателя извън територията на предприятието с готовност да осъществи при необходимост трудовата си функция.", "date": "2018.03.12", "title": " Кога работодателят може да изисква да сте на негово разположение"}
{"url": "https://trud.bg/%d1%81%d0%b0%d1%89-%d1%80%d1%83%d1%81%d0%b8%d1%8f-%d0%b8%d0%b3%d1%80%d0%b0%d0%b5-%d0%b2%d1%81%d0%b5-%d0%bf%d0%be-%d0%b4%d0%b5%d1%81%d1%82%d1%80%d1%83%d0%ba%d1%82%d0%b8%d0%b2%d0%bd%d0%b0-%d1%80%d0%be/", "text": "Американският помощник-държавен секретар по въпросите за европейските и евразийските дела Уес Мичъл обвини Русия в разпространяване на дезинформация и подкопаване на демокрацията на Балканите, съобщава AFP. Пред репортери в Прищина в понеделник, Мичъл отбеляза, че Вашингтон вижда как „Русия играе все по-деструктивна роля в голяма част от Балканите, разпространявайки дезинформация и подкопаване на демократичните институции“. Американският дипломат подчерта, че Белия дом е „бил ясен в разговорите си с Русия, че това не е нито в техен, нито в интерес на хората от региона“.  Мичъл е направил коментара си след среща с президента на Косово Хашим Тачи, като следват негови посещения в Македония и Сърбия.", "date": "2018.03.12", "title": " САЩ: Русия играе все по-деструктивна роля на Балканите"}
{"url": "https://trud.bg/%d0%bf%d0%b8%d1%8f%d0%bd-%d0%bf%d0%be%d1%82%d1%80%d0%be%d1%88%d0%b8-%d1%81%d1%82%d0%b0%d1%80%d0%b8%d1%8f-%d1%81%d0%b8-%d0%bc%d0%be%d1%81%d0%ba%d0%b2%d0%b8%d1%87-%d0%b8-%d0%b3%d0%be-%d0%bf%d0%be/", "text": "Пиян сливенец потрошил стария си “Москвич”, а след това му драснал клечката. Горенето предизвикало експлозия на газовата бутилка в колата, при което прозорците на входа на жилищен блок в кв.”Дружба” се пръснали, съобщиха от полицията в областния град. Инцидентът станал около 16 ч. на 11 март, след солидна почерпка на извършителя с приятели. Раздрънканият автомобил от времето на социализма бил паркиран пред блока на собственика. По неясни причини, въпреки погълнатия алкохол, той решил да го подкара. Ядосал се, защото двигателят не запалил. Тогава започнал да чупи, помогнали и другарите му по чашка. Комшии се обадили на тел.112. Екипите пристигнали малко след взрива на газовата бутилка. Взривната вълна не е причинила други щети освен тези на входната врата. Води се досъдебно производство.", "date": "2018.03.12", "title": " Пиян потроши стария си “Москвич” и го подпали"}
{"url": "https://trud.bg/14-%d0%bd%d0%b0%d1%81%d0%bb%d0%b5%d0%b4%d0%bd%d0%b8%d1%86%d0%b8-%d0%b8%d1%81%d0%ba%d0%b0%d1%82-23-500-%d0%bb%d0%b5%d0%b2%d0%b0-%d0%bd%d0%b0%d0%b5%d0%bc-%d0%be%d1%82-%d0%b4%d1%8a%d1%80%d0%b6/", "text": "Четиринадесет наследници на смесеното дружество „Братя Хаджи Николови и сие” в град Дебелец са осъдили за пореден път държавната агенция „Държавен резерв и военновременни запаси” като са им присъдени над 10 000 лева. Те обаче искат 23 500 лева от ведомството и съдебната одисея продължава. Преди няколко години пак на същите наследници Темида отреди над 20 000 лева обезщетения за наем по дело с искове за повече от 100 000 лева. Държавният резерв ползва складова база в местността Бейски трап в Дебелец през последните години , но имало забавени плащания на наем на наследниците. В дълга и сложна съдебна процедура 14 души с общ наследодател на 58% от фабриката на дядо Никола, който преди повече от век е пуснал първата българска сеялка в действие, са успели да спечелят битка срещу държавата. Районният съд във ВеликоТърново е постановил на всеки един от претендентите за неиздължени лихви и наеми от 2014 до 2017 година различни суми,като най-големите са по 2514 лв.,но част от претенциите са отхвърлени от първата съдебна инстанция. Бившата машинна фабрика в Дебелец е отчуждена през 1947 г. в полза на държавата. Там имало 4, 8 дка застроена площ, ярмомелка и други машини. Общият наследодател починал през 1967 г. След дела за реституция част от наследниците се сдобили с удостоверения за наследници в началото на новото хилядолетие. Одържавените сгради в Дебелец заедно със земята и нови постройки са медицинската база на резерва от 1974 г. въз основа на акт за държавна собственост. След като наследниците на дядо Никола си върнали имотите, започнали да си търсят наем за времето от 2006 до края на 2014 година. Някои от тях водили отделни дела и получили частични обезщетения, които така и не били платени. Имало и сключени договори за наем с резерва, които обаче не били изпълнени.", "date": "2018.03.12", "title": " 14 наследници искат 23 500 лева наем от „Държавен резерв”\t\t\t"}
{"url": "https://trud.bg/%d1%81%d0%ba%d1%8a%d1%80%d0%b1%d0%b8%d0%bc-%d1%81-%d0%bd%d0%b0%d1%80%d0%be%d0%b4%d0%b0-%d0%bd%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%b7%d0%b0-%d0%b6%d0%b5%d1%80%d1%82%d0%b2/", "text": "Скърбим заедно с народа на Македония за всички, които не са успели да се измъкнат от нацистката машина. Това послание отправи в Скопие по време на възпоменателната церемония по повод 75-та годишнина от депортирането на евреите от територията на днешна Република Македония в нацистките лагери на смъртта премиерът Бойко Борисов. Полагането на венци се състоя в двора на днешната фабрика „Империъл Табако”, откъдето навремето 7114 македонски евреи намират смъртта си в лагера „Треблинка”. Преди началото на церемонията Борисов се включи и във възпоменателния „Марш на живите” по скопския булевард „Македония” заедно с колегата си Зоран Заев и министър-председателят на Босна и Херцеговина Денис Звиздич. Негово превъзходителство посланика на САЩ у нас Ерик Рубин също се присъедини към американския специален пратеник по въпросите на Холокоста Том Яздгерди. На церемонията присъстваха още посланикът на САЩ в Македония Джес Бейли, Пол Шапиро и Раду Йоанид от Американския музей на Холокоста, вицепремиерът ни Красимир Каракачанов, както и много представители на еврейската общност от България и Македония. Председателят на еврейската общност в Македония Берта Романо Николич припомни трагичните дни през март 1943 година, когато хиляди евреи потеглят насила за лагерите на смъртта. „В тези най-жестоки времена българския народ е спасил близо 48000 евреи и заслужава голямо уважение. На Балканите трябва да градим и народите ни да живеят щастливо и политиците да не допускат никога повече такива грешки”, каза още в словото си пред паметника на жертвите Бойко Борисов. „Не трябва да забравяме, то не било толкова далеч, а и само преди 20 г. на територията на Балканите се разиграха не по-малко жестоки кръвопролития. Затова смисълът – освен да изкажем своя поклон, скръб към убитите, е да разберем, че на Балканите трябва да градим, да работим заедно, да вървим към по-добро устройство и – ако щете – народите ни да живеят щастливо и всичко това да остане в историята”, отбеляза още българският премиер. “Присъствието на Борисов и Звиздич е за мен голяма и чест и гордост. Днес, 75 години по-късно, сме се събрали да отбележим паметта на хората, загубили живота си в едно страшно време, каза емоционално и премиерът на Македония Зоран Заев. „Омразата не е за нас. Приемането на различията, любовта към ближния, почитта към другите, поддръжката, сътрудничеството и приятелството са ценностите които са в нашите сърца и дела”, обърна се към множеството македонският премиер. За нас, евреите в Македония бе особена чест, че на възпоменанията присъства и премиерът Бойко Борисов. Визитата му на този ден е знакова не само за нашите предци, но и за нас – техните наследници. Посещението на министър-председателя на Република България е важно не само за членовете на еврейската общност в Република Македония, но и за гражданите на Република Македония. Премиерите на България, Македония и Босна и Херцеговина Бойко Борисов, Зоран Заев и Денис Звиздич обсъдиха конкретни инфраструктурни проекти. В срещата участваха вицепремиерът на Румъния Ана Бирчал и министърът на външните работи на Полша Яцек Чапутович. В разговорите беше подчертана изключителната важност на инфраструктурната свързаност на страните от региона, както и че изграждането на проектите ще допринесе за общото европейско икономическо развитие.  „Всеки един проект обслужва всяка една балканска, както и всяка европейска държава“, посочи българският премиер. Премиерът Зоран Заев благодари специално на българския министър-председател за присъствието  му на днешната възпоменателна церемония м Скопие,  както и за активната политика на българското правителство по приоритетната тема за приобщаването на страните от Западните Балкани. Премиерът на Босна и Херцеговина Денис Звиздич ще пристигне у нас на официална визита на 12 април по покана на премиера Бойко Борисов, стана ясно още.", "date": "2018.03.12", "title": " Скърбим с народа на Македония за жертвите на нацистката машина\t\t\t"}
{"url": "https://trud.bg/%d0%b8%d1%81%d1%82%d0%be%d1%80%d0%b8%d1%87%d0%b5%d1%81%d0%ba%d0%b8%d1%8f%d1%82-%d1%86%d0%b5%d0%bd%d1%82%d1%8a%d1%80-%d0%bd%d0%b0-%d0%b2%d0%b5%d0%bd%d0%b5%d1%86%d0%b8%d1%8f-%d0%b5-%d0%bd%d0%b0%d0%b2/", "text": "Почти една трета от историческия център на Венеция се оказа под вода в резултат на лошото време. През изминалата нощ на редица места нивото на водата достигна 199 сантиметра, съобщи  . Средното ниво на покачването на водата в града е 119 сантиметра, а за критично се смята ниво от 120 сантиметра. Проливни дъждове обхванаха северните области на страната, а в южните области се установи нетипично за сезона топло време. Топлата вълна там последва сибирските студове, донесли на Апенините сняг, дори в столицата Рим, както и бурни ветрове. Според прогнозите в идните дни се очаква ново захлаждане.", "date": "2018.03.12", "title": " Историческият център на Венеция е наводнен"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%bc%d0%bd%d0%be%d0%b3%d0%be-%d0%b2%d0%b5%d1%80%d0%be%d1%8f%d1%82%d0%bd%d0%be-%d0%b5-%d1%80%d1%83%d1%81%d0%b8%d1%8f-%d0%b4%d0%b0-%d0%b5/", "text": "Британският премиер Тереза Мей заяви в понеделник, че „е много вероятно“ Москва да е отговорна за отравянето на бившия руски двоен агент Сергей Скрипал, предава AFP. „Много вероятно е Русия да е отговорна за извършения акт срещу Сергей Скрипал и неговата дъщеря Юлия“, заяви Мей, като разкри пред законодателите в Лондон, че военният газ, с който в началото на март бе отровен Скрипал, е от тип, разработен в Русия. Министър-председателят даде на Москва време до четвъртък за да разкрие детайли относно програмата за разработване на газа “Новичок” пред Организацията за забрана на химически оръжия. Мей съобщи още, че руският посланик в Лондон е бил извикан за обяснение за присъствието на това бойно отровно вещество, известно като „Новичок”, и обеща да обсъди с парламента възможни ответни мерки срещу Русия, „ако няма удовлетворителен отговор”. Има само две възможни обяснения за присъствието на бойното отровно вещество „Новичок” – че е било използвано пряко от руската държава или че Русия губи контрол над запасите си от това вещество и е допуснала то да попадне в чужди ръце, каза Мей. „Няма да допуснем такъв дързък опит да бъдат убити невинни цивилни на наша земя”, заяви тя и добави, че ако се докаже вина на Москва в това нападение, правителството ѝ ще го приеме като „незаконна употреба на сила от Русия”, отбелязва Асошиейтед прес.", "date": "2018.03.12", "title": " Тереза Мей: Много вероятно е Русия да е отговорна за убийството на Сергей Скрипал"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d1%83%d1%80%d0%b3%d0%b0%d1%81-%d0%be%d0%b1%d1%8f%d0%b2%d0%b8-%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb%d1%8f-%d0%b2-%d0%ba%d0%be%d0%bd%d0%ba/", "text": "Община Бургас обяви победителите в конкурса за лого на компютърната гимназия, която ще отвори за пръв път врати на есен. На първо място е проектът на Димитър Лазаровл На второ и трето място се класират предложенията на Абуди Жабас и Диляна Иванова. Община Бургас благодари на всички участници за проявената креативност. Първенецът и подгласниците ще бъдат уведомени допълнително за това кога и къде ще получат наградите си. Спечелилото лого на Димитър Лазаров изобразява най-основните и характерни символи, благодарение на които функционира всеки компютър – цифрите 0 и 1. Те са преплетени по начин, който олицетворява безкрайните вариации, комбинации и поредици, в които тези цифри “влизат”, за да съставят всеки код и всяка софтуерна програма, караща компютъра да извърши определеното действие. Професионалната гимназия за компютърно програмиране и иновации е най-новото училище в страната, което ще отвори врати през учебната 2018/2019 г. в Бургас. То ще бъде с интензивно изучаване на английски и немски език и ще подготвя специалисти в професионално направление “Компютърни науки”, професия “Програмист”, специалности “Програмно осигуряване” и “Приложен програмист”, със срок на обучение 5 години и прием след завършен седми клас. В него ще се изучават съвременните програмни езици Java, C, C++, JavaScript, .NET. В учебните програми ще бъде заложено придобиването на знания и умения за обектно ориентирано програмиране в алгоритмите и структурите от данни, в областта на разработване на софтуер и уеб дизайн, технология на програмирането, системи за управление на бази данни, интернет програмиране. Учениците ще придобият специфични знания и умения в сферата на роботика, изкуствен интелект, хардуерен дизайн, кибер сигурност, облачни технологии. Обучението ще се осъществява в обособен образователен кампус, отговарящ на най-новите световни стандарти – с учебен корпус, общежитие, помещение за учебна фирма и програмиране. След приключване на обучението си учениците ще получат диплома за средно образование, сертификат за владеене на чужд език и документ за професионална квалификация по компютърни науки, съответно за “програмист” и “приложен програмист”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Община Бургас обяви победителя в конкурса за лого на компютърното училище"}
{"url": "https://trud.bg/%d0%b4%d0%be%d0%b1%d1%80%d0%b8%d1%82%d0%b5-%d0%bd%d0%be%d0%b2%d0%b8%d0%bd%d0%b8-%d0%b8-%d0%bc%d0%be%d1%80%d0%b5%d1%82%d0%be-%d0%be%d1%82-%d0%be%d0%bc%d1%80%d0%b0%d0%b7%d0%b0/", "text": "Известна е максимата, че ако куче захапе човек, не е новина, новина е ако човек захапе куче. От там се е наложило мнението, че добрата новина не интересува журналистиката, тя се храни само с лоши новини. Преди да продължа с тази опасна тема, искам да уточним какво е добра новина. Политиците, които много често подхващат тази тема, смятат за добра новина тази, която съобщава колко добре си гледат работата и колко ги обичат хората. На тази основа изграждат цялата си пропагандна машина. Друг път ще разсъждаваме доколко печелят политиците, които непрекъснато биват хвалени, или това престараване води до обратни резултати. Те, разбира се, признават и на лошите новини правото на съществуване. Но само ако се отнасят до техните политически опоненти. Така мислят политиците, но това се оказва доста удобно и за журналистите. Ако все пак са взели решение да пускат за разнообразие и малко добри новини, обозначават ги със специална рубрика (например „Героите на Радо“), което е голяма грешка. Грешка, защото и зрителите са свикнали, че добрите новини са скучни. Освен това рубриката означава,  че това не е истинска новина, а изсмукана от пръстите. Новина може да бъде всичко, които се случва в живия живот, и може да предизвика обществен интерес. Защо да не е новина случка, която е донесла добро за хората? При това ние дотолкова сме преситени от лоши новини, че една добра новина неминуемо ще предизвика интерес. Нещо от опита ни в „Панорама” ще ни направи по-ясни. Дани Колева се казваше репортерката, която сама предложи да разработва добри новини. Не мога да забравя случая с хората от Жълтуша, които бяха сполетени от разрушително торнадо. Помогнаха им от цяла България. На следващата година хората от Жълтуша набраха цял камион с картофи и ги разпратиха по домовете за сираци от други селища. Или пък разтърсващата постановка от пловдивски режисьор на „Ромео и Жулиета“ в пазарджишкото село Паталеница, известно повече с многото си магарета. Постановката бе на открито в двора на училището, хората бяха запалили факли и след като двамата млади герои на Шекспир умряха в името на любовта, селяните ги натовариха в една каруца и цялото село ги изпрати с факлите до мястото за погребение. Или пък в едно село българи и турци заедно строяха църква… От друг ъгъл пък търсеше добрината блестящият репортер Ахилеас Лилов. Той разговаряше с обикновените хора по значими местни и международни теми (за прегрешението на Бил Клинтън с Моника Люински). Как ги намираше подходящите хора, как ги предразполагаше, но те сякаш бяха герои от разказите на Йордан Радичков. По мотиви от неговите репортажи Иво Хаджимишев направи цяла изложба. На международния телевизионен фестивал в Албена Ахилеас спечели най-голямата награда. И то с един 5-минутен репортаж от българското село Косово, където една възрастна жена коментира темата за съдбата на Косово и мира на Балканите с една шарена възглавница, която бродираше в момента на снимките. Самият Ахилеас не се показваше в кадър. Скромен, свенлив, той бе попаднал на темата си. Мисля си, че за да можеш да правиш репортажи за добри новини, трябва самият ти да си добър човек. За да не бъда упрекнат, че се занимавам само със спомени, искам да кажа какво мисля за някои телевизионни журналисти, които са свързани с темата за доброто и личния пример. Смятам тези колеги за недооценени. Толкова са свикнали с тяхното ненатрапчиво присъствие, че не ги забелязват. Те не са позьори, фалшиви герои, връзкари и слагачи. Те са просто най-добрите в своята професия. Няма да им правя подробни портрети, достатъчно е да оценим най-важното в тяхното присъствие. Започвам с Николай Дойнов,  водещ централните новини на Нова телевизия. Познавам го добре, работил съм с него. Неговото стабилно и авторитетно екранно присъствие от години го е превърнало в емблема на тази телевизия. Ако някой ден го няма, изпитвам тревожно чувство, че нещо не е наред. С вечно младото си лице той внушава спокойствие и ведрина. Жълтите медии не се занимават с Ники, той е над пошлите клюки и интриги. Понякога отсъства от екран, защото е на мисия в някоя гореща точка на планетата. Николай винаги ще бъде един от най-добрите в телевизионната журналистика. Милен Цветков – с активни граждански позиции, остроумен, безкомпромисен, неопетнен. Познавам го още от БНТ, където не се чувстваше добре и понякога напускаше, за да стане …колбасар. Когато в Нова телевизия решихме да направим сутрешен блок, аз го поканих. Той е виновникът за сегашния политизиран вид на  сутрешните блокове във всички телевизии. Не му простиха острия език и го заточиха в нощните часове. Иван Георгиев – неочакван, той щурмува международната тематика по толкова убедителен начин, че вече е сред най-компетентните експерти. Направи блестящи репортажи от Македония, Кюрдистан, завръща се и скромно сяда на мястото на водещ централните новини на БТВ. Свикнала с крещящото присъствие на позьорите, широката публика все още не го е оценила. Запомнете неговото име. Продължете сами този списък. На Емил Чолаков посвещавам специално каре, защото самият той е много специален. Може би мнозина не знаят – Емил е най-разпознаваемата телевизионна фигура от всички лица във всички български телевизии. Ни повече, ни по-малко. Все още споря с академични медийни експерти дали това, което прави Емил, е журналистика. Аз твърдя, че това е силно персонализирана журналистика в една сфера, където сме свикнали с декламации на данни от специализираните институции. Емил прокарва нов път и в този смисъл той е явление.", "date": "2018.03.12", "title": " Добрите новини и морето от омраза\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%bf%d0%be-%d0%b4%d0%be%d0%b1%d1%80%d0%b5-%d0%ba%d1%8a%d1%81%d0%bd%d0%be-%d0%be%d1%82/", "text": "…Хич не ми искаше да се занимавам с тази мочурлива тема, но всъщност, разбрах за визитата на премиера Борисов в Скопие още преди двадесетина дни. Научих го там, край Вардар. В македонската столица се готвеха за неговото идване, готвеха се сериозно, понеже поводът за еднодневната визита бе участието на Борисов в отбелязването на 75-ата годишнина от Холокоста и депортацията на евреите от Вардарска Македония. Уж пазеха някаква тайна, както се прави в подобни случаи, уж  говореха с недомлъвки и на ухо, но вече се знаеше, че на 12 март в Скопие може да се случи нещо твърде сериозно, дори историческо. Приятели  и колеги журналисти от Македония ме помолиха, ако науча нещо повече, да им дам сигнал, че нали и те трябва да се подготвят. Но стана така, че те първи ми се обадиха да ми кажат, че в техните медии вече са съобщили за еднодневна визита на Бойко Борисов и за негова среща със Заев. Даже ми цитираха едно от заглавията в техните медии: „Борисов идва да пие кафе със Заев”. Кафе ли? Може и такова да има, но работата е съвсем друга и те, както и ние, добре я знаем. Борисов, заедно с колегата си и свой домакин, македонския премиер Зоран Заев, ще участва във възпоменателната церемония за отбелязване на 75-ата годишнина от депортирането на евреите от Македония. Очаква се двамата да открият мемориал за почитане на паметта на жертвите от Холокоста, както и на онези общо 11 343 евреи от Беломорието и от Вардарска Македония, изпратени в нацистките лагери на смъртта през март 1943 г. Досега всяка година този ден бе отбелязван пред сградата на Тютюневия монопол в Скопие, там, където евреите са били събирани от цяла Македония и са държани дни наред преди да бъдат качени на вагоните и да бъдат отпратени към Треблинка. Познавам добре мястото освен по професионална, и по една проста и съвсем битова причина – една от скопските ми кореспондентски квартири бе тъкмо в тази част на Скопие, прозорецът на спалнята ми гледаше към входа. Кварталът се нарича „Рампа“, защото там се е намирала бариерата, която падала винаги, когато влаковете преминавали към или от някогашната гара на града. Сега жп линията я няма, след земетресението от юли 1963 г., когато тогавашният лидер на Югославия  Йосип Броз Тито беше отишъл в Скопие да види пораженията от земния трус и тържествено бе обещал македонската столица да бъде възродена с усилията на всички народи на Югославия, релсите били извадени. Трасето днес вече минава на друго място, а гарата, изместена и качена на огромни бетонни колони, маркира края на „старо Скопие“  и началото на съвсем новия комплекс Аеродром на македонската столица. Но името си останало „Рампа“, въпреки че там вече няма и помен от бариера. И досега на стената на Монопола – голямо и старомодно жълто здание, има паметна плоча, посветена на депортацията. Всяка година там има някаква церемония, посветена на годишнината от тъжното събитие. Много пъти по този повод с писателя и приятеля Младен Сърбиновски сме си говорили, че е време да бъде намерено някакво умно, смело и цивилизовано решение на спора дали царска България е могла да спаси македонските си и гръцки евреи така, както го е направила със своите повече от 48 000. Младен, този жив мъдрец и страхотно талантлив творец, винаги ме е убеждавал, че България трябва да направи първата стъпка. Самият той винаги е имал „в ръкава“ си поне три-четири варианта, които е предлагал като изход от този стар спор. Ако сте чели неговия великолепен роман „Шашма“, издаден и у нас, там са отделени достатъчно страници за депортацията. И за това, че събраните от цяла Македония евреи са държани в Монопола достатъчно дълго време преди да бъдат качени на ешелоните и никой от местните не е проявил една нормална човещина да се погрижи за вчерашните си съседи. Да, в романа има епизод за такъв опит, но той е по-скоро художествена измислица на Младен, за да се опита да оправдае, все пак своите съграждани, за които депортацията на евреите не е предизвикала нужното съчувствие. Да не говорим за някаква по-широка обществена акция по подобие на тази в България. Не са си мръднали пръстта, както се казва. Една чаша вода да бяха подали на хората от колоните, когато са ги водили из улиците на Скопие към сградата на Монопола. Пълно безразличие… И затова Младен се чувства огорчен и обиден, че бащите и дедите на днешните критици в Македония към България за онези събития отпреди 75 години не са вдигнали глас и са останали пасивни, което отнема моралното право на техните наследници с днешна дата да си разчистват сметките със собствената лична и фамилна съвест с обвинения срещу страната ни и срещу нейните граждани. Огорчението му – и моето също, идва от факта, че акцията по спасяването на българските евреи е била първата проява на гражданско общество у нас, неосъзната може би, но успешна. Обърнете внимание- това е началото на 1943 г., когато вече има Сталинград, но до края на войната и на хитлеровия фашизъм има още много време. Никак не е било безобидно и безопасно да се опънеш на властите, които вече са били решили да изпълнят заповедта от Берлин и да пратят евреите в Треблинка. Това е акция, с която България и българите могат съвсем основателно да се гордеят, въпреки че толкова години все не можем да се разберем кой е бил по-заслужил за нея и все не можем да поделим баницата на славата. Което си е една срамота! Но още по-обидно е, че най-острите критики към тази проява на гражданското общество – пак казвам, може би неосъзната по онова време като такава, идва от хората от държавата, която ние приемаме за най-близка до нас. Даже и Музей на Холокоста построиха, един от първите проекти в рамките на „Скопие 2014“. Няма лошо, хубаво е да се съхранява паметта за онези трагични дни, само че защо го напълниха с фалшификати само и само да оправдаят тезата си за огромната вина на България за депортирането на техните евреи без дори да си позволят да се поинтересуват дали това е било възможно или не. Или поне да поставят въпроса на честна и сериозна дискусия. Истината сигурно щеше да излезе на бял свят такава, каквато е. И може би нямаше всеки месец март на всяка година от Скопие да прехвърлят през границата познати и не толкова познати обвинения, придружени от сериозни претенции за някакви компенсации, които всяка година да стават все по-обемни и по-големи. …Онзи ден пък си говорихме с изкушени от темата приятели какво ще последва от евентуалното пътуване на Борисов в Скопие точно в този ден. Пътуването вече не е „евентуално“, но че има притеснения, има. Ако премиерът реши да поднесе вербално извинение за депортацията на македонските евреи, какво точно ще каже? И как ще го каже? Как ще го каже ли, ще го каже както той си знае, в характерния му необременяващ стил ще го направи, каза един от хората, с които говорех. Хем да е извинение, хем да не е. Е, едва ли ще падне на колене като Вили Брандт преди десетилетия пред паметника на загиналите евреи във Варшавското гето, което си беше история, откъдето и да го погледнеш. Макар че и самото присъствие на Борисов в този момент там може да се приеме като мълчаливо извинение. Да, де, ами журналистите, не може да не го питат… е, той умее да общува с тях, ще се оправи… Голямото притеснение е друго – дори и да има извинение, което да не е извинение, но пак да се приеме като такова, какви ще бъдат последствията. И не толкова материалните, а онези, идеологическите. Като знам с какво нетърпение едни хора от едни уж научни институти, пък и политици някакви в Скопие, само чакат подобна проява от страна на България, за да я представят като аргумент за фашисткия окупационен характер на българското администриране на Македония в периода 1941-1944 г., като им знам манталитета да провинциализират и примитивизират и най-възвишените, храбри и добронамерени жестове от българска страна, само и само да я докарат на тяхната, ми става тъжно. И болно.", "date": "2018.03.12", "title": " България – Македония: По-добре късно, отколкото… по-късно\t\t\t"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0-%d0%b1%d0%b0%d0%bb%d0%ba%d0%b0%d0%bd%d0%b8%d1%82%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b3/", "text": "Днес отдаваме почит на 7 144 македонски евреи, които преди 75 години за намерили смъртта си в нацисткия концентрационен лагер Треблинка, посочи Борисов в речта си на възпоменателната церемония в Скопие . Масовата екзекуция на невинни хора по време на Втората световна война е едно от най-тежките престъпления в човешката история. Нацисткият режим изпраща на смърт цял един народ на смърт. В лагерите на смъртта са изпратени 11 480 евреи, сред които 7 144 само от днешната територия на Република Македония, подчерта премиерът. В словото си той припомни, че отговорност за решението за депортацията е на Хайнрих Химлер и на германският посланик в София Адолф Бекерле. Ние изпитваме дълбока болка и съжаление от това, че не можахме да предотвратим смъртта им, заяви още министър-председателят. Днес ние сме длъжни да не забравяме трагичната съдба на жертвите на Холокоста и да сме сигурни, че тези събития никога повече няма да се повторят. В тези най-жестоки времена българския народ е спасил близо 48 000 евреи и заслужава  голямо уважение, припомни Борисов. На Балканите трябва да градим и народите ни да живеят щастливо и политиците да не допускат никога повече такива грешки, каза още Борисов. Скърбим заедно с македонския народ за всички, които не са успели да се измъкнат от нацистката машина, каза Борисов. “Нека Господ благослови душите им и ни даде сила никога да не забравим това”, завърши Борисов. Преди 75 години на тук беше извършено престъпление срещу нашите сънародници, заяви в словото си министър-председателят на Македония Зоран Заев. Отдаваме почит на тези 7 144 евреи от Скопие, Битоля и Щип, както и от цяла Македония, които са били изпратени на смърт. Най-голямото им „престъпление“ беше тяхното съществуване, тяхната култура, техните традиции. В речта си Заев благодари на Борисов за присъствието му на церемонията.", "date": "2018.03.12", "title": " Бойко Борисов: На Балканите трябва да градим и народите ни да живеят щастливо и политиците да не допускат никога повече такива грешки"}
{"url": "https://trud.bg/%d1%81%d0%ba%d0%b0%d0%b9-%d0%b3%d0%be%d0%bd%d0%b8-%d1%81%d1%83%d0%bf%d0%b5%d1%80%d0%b7%d0%b2%d0%b5%d0%b7%d0%b4%d0%b0-%d0%b7%d0%b0%d1%80%d0%b0%d0%b4%d0%b8-%d0%bf%d0%bb%d1%8e%d0%bd/", "text": "Невиждан досега скандал застигна тв гигантът „Скай Спортс“. Един от суперзвездите му Джейми Карагър, легенда на „Ливърпул“, се изхрачи в лицето на 14-годишна фенка на „Манчестър Юнайтед“ след дербито на „Олд Трафорд“ в събота. Карагър си тръгваше от арената в колата си, свали прозореца и се изплю. Всичко бе заснето от камера на фен на „Юнайтед“. „ Железният защитник трябваше да коментира дуела „Манчестър Юнайтед“ – „Севиля“ във вторник вечер, но „Скай Спортс“ го свали от екран. Феновете на „червените дяволи“ мразят Карагър, тъй като е символ на големия съперник и участва в последния голям триумф – Шампионската лига през 2005 година. В същото време Жозе Моуриньо пак пусна стреличка към най-скъпия си футболист Пол Погба. На въпрос дали може да играе срещу „Севиля“, Специалния отговори с краткото: „Не знам!“ В Англия се говори, че французинът е недоволен и си търси оправдания да е извън терена. Със сигурност в атаката обаче ще е Маркъс Рашфорд. 20-годишният нападател вкара и двата гола срещу „Ливърпул“ за 2:1. Рашфорд позира първо с майка си за наградата, след като през тази година се затвърди като резерва.", "date": "2018.03.12", "title": " „Скай“ гони суперзвезда заради плюнка по дете"}
{"url": "https://trud.bg/%d0%b1%d0%b0%d0%b9%d0%b5%d1%80%d0%bd-%d0%b3%d0%bb%d0%b5%d0%b4%d0%b0-%d0%ba%d1%8a%d0%bc-%d0%bf%d0%be%d1%87%d0%b5%d1%82%d0%b8%d0%bd%d0%be/", "text": "Изненадващ ход са решили да предприемат шефовете на „Байерн“. Изведнъж сред фаворитите за нов треньор изплува името Маурисио Почетино. Аржентинецът превърна „Тотнъм“ в един от най-приятните за гледане отбори. Препоръката е направена от Дитмар Хаман, бивш играч на „Байерн“ и „Ливърпул“. Проблемът е, че Почетино има договор до 2021-а и не говори немски. От друга страна би приел предизвикателството на по-големия клуб. В търсенето на варианти за наследник на Юп Хайнкес клубът мисли за Юрген Клоп, Томас Тухел и Ралф Хазенхютел. В същото време „Байерн“ стана първият отбор в Европа, който се класира за следващото издание на Шампионската лига. Теоретично баварците могат още през уикенда да станат за шести път поред първи в Бундеслигата. Много малко точки липсват още на „Манчетър Сити“, „Барселона“ и „Пари Сен Жермен“ също и на теория да влязат в следващото издание на турнира. Френският национал Корентен Толисо вероятно ще пропусне гостуването срещу „Бешикташ“ в осминафиналния реванш на Шампионската лига в сряда. Халфът се контузи при 6:0 над „Хамбургер“. Със сигурност не могат да играят трайно контузените Мануел Нойер и Кингсли Коман.", "date": "2018.03.12", "title": " “Байерн“ гледа към Почетино"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%81-%d0%bf%d1%80%d0%be%d0%b5%d0%ba%d1%82%d0%b0-%d0%b7%d0%b0-12-%d0%b2%d0%b8%d0%bd%d0%b5/", "text": "С проекта за 12 винено-кулинарни дестинации очакваме да привлечем повече туристи към вътрешността на страната. Министерството следва последователна политика, с която искаме да създадем интерес повече българи да пътуват към различни краища на страната. Това заяви в Банско министърът на туризма Николина Ангелкова по време на първата кръгла маса за обсъждане на проекта за вино, кулинария и туризъм, който е съвместна инициатива между Министерството на туризма и Министерството на земеделието, храните и горите. На форума участваха земеделският министър Румен Порожанов, Георги Икономов, кмет на Банско, инж. Красимир Коев, изпълнителен директор на Изпълнителна агенция по лозята и виното и народни представители. Специален фокус на обсъждането бяха първа и втора дестинация – „Долината на Струма“ и „Долината на Места“. Считаме, че проектът ще допринесе за утвърждаване на България като дестинация за четири сезона, подчерта министър Ангелкова. И допълни, че по този начин ще се окаже и положително влияние върху развитието на редица общини не само в туризма, но и за подобряване на качеството на живот на местните хора. При разработването на концепцията избрахме винено-кулинарните дестинации да са 12 – колкото месеците в годината. Те включват традиционните винени напитки и характерната кухня за всеки регион и обхващат близо 50 общини и около 100 туристически обекта в страната, информира министърът. Тя поясни, че първите две дестинации, които основно се дебатираха днес минават през 9 общини и повече от 15 туристически атракции. С тази кръгла маса започва втори етап на проекта, който предвижда общо 6 регионални кръгли маси в страната. Очакваме така да получим подробните становища на бизнеса и да допълним и надградим разработените от нас предложения, заяви министърът. От думите й стана ясно още, че сега важната е волята на бизнеса , за да може да се надгради започнатото от нас. Ще предложа на министъра на регионалното развитие Николай Нанков да бъдат поставяни указателни табели, които да насочват и информират туристите за дестинациите. Работи се и по създаването на запазена марка „Сподели България“. За целта вече е стартирана процедура в Патентното ведомство. Направили сме и съответните проверки за запазване на марката, каза министърът. Имах възможност да представя проекта за винено- кулинарните дестинации на Олег Сафонов, ръководител на Федералната агенция по туризъм на Руската федерация, който прие много добре идеята и коментира, че ще има цялостен положителен ефект върху развитието на туризма в България, съобщи министър Ангелкова. Идеята е била приета с голям интерес и в Берлин по време на международното изложение ITB. Планира се окончателните винено-кулинарни дестинации да бъдат обявени преди есента тази година. След това те ще бъдат дигитализирани и качени на сайта на двете ведомства. Предвижда се припознатите от бранша и от общините 12 винено-кулинарни дестинации да бъдат включени и в платформата iLoveBulgaria, която в момента съдържа повече от 500 туристически обекта и се използва от над от 17 хил. потребители, обясни министърът.  Резултатите в туризма за 2017 г. са изключително добри, което показва, че вървим по верния път, каза министър Ангелкова. Данните за първите два месеца от зимния сезон са много добри и очакваме през него чуждестранните туристически посещения да нараснат с около 10-15 на сто, съобщи министър Ангелкова. Тя допълни, че за периода декември 2017 г. – януари 2018 г. туристическите посещения на чужденци в България общо е близо 895 хил., с увеличение от 17 на сто спрямо периода декември 2016 г.– януари 2017 г. В двата месеца от зимния сезон туристите в община Банско са близо 116 хил. и нарастват с 14,8 на сто в сравнение със същия период година по-рано. Броят на нощувките пък се е увеличил с 18,5%, достигайки близо 377 хил. Първите данни за тази година са обещаващи и очакваме да постигнем устойчив ръст и през 2018 г., коментира министърът. И цитира данните от НСИ, според които през януари общият брой чуждестранни туристически посещения в България е повече от 437 хил. и се увеличават с близо 19% спрямо същия период година по-рано.  В момента се прави първи анализ на проекта, каза министър Румен Порожанов. И посочи, че той е отворен за надграждане и има доста общини, които са дали предложения за включване на обекти в дестинациите. Министър Порожанов допълни още, че е важно как бизнесът си представя дестинациите и, че е работа на бизнеса и местната власт да се направи организация. Той призова участниците да дават идеите си, за да може своевременно проектът да се надгражда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Николина Ангелкова: С проекта за 12 винено-кулинарни дестинации очакваме да привлечем повече туристи към вътрешността на страната"}
{"url": "https://trud.bg/%d0%bf%d1%80%d0%be%d1%87%d1%83%d1%82%d0%b8%d1%8f%d1%82-%d0%bc%d0%be%d0%b4%d0%b5%d0%bb%d0%b8%d0%b5%d1%80-%d0%b6%d0%b8%d0%b2%d0%b0%d0%bd%d1%88%d0%b8-%d0%bf%d0%be%d1%87%d0%b8%d0%bd%d0%b0-%d0%bd%d0%b0-91/", "text": "Прочутият френски моден дизайнер Юбер дьо Живанши почина на 91-годишна възраст, съобщи Би Би Си. Тоалети на Живанши са обличали легенди като Одри Хепбърн и Джаки Кенеди. Тъжната новина бе потвърдена пред АФП от моделиера Филип Вене.", "date": "2018.03.12", "title": " Прочутият моделиер Живанши почина на 91-годишна възраст"}
{"url": "https://trud.bg/%d0%b1%d0%b5%d0%b1%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0-%d1%82%d0%b5%d0%b6%d0%ba%d0%be-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0/", "text": "Бебе пострада тежко при катастрофа на автомагистрала “Хемус”, съобщиха от варненската полиция. Инцидентът станал в неделя около 16,50 ч. Преди отбивката за Девня с висока скорост лек автомобил “Ауди” застигнал и блъснал “Пежо”. От удара пострадали 27-годишният водач на немската кола, 23-годишната му спътница и бебето. Тримата били настанени за лечение във варненската МБАЛ “Св. Анна”. Мъжът е с черепно-мозъчна травма, жената – със счупен крак, а мъничето било оперирано по спешност заради фрактура на черепа. Ден след интервенцията състоянието му е стабилно, но все още има риск за живота му, обясниха от здравното заведение. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Бебе пострада тежко при катастрофа на магистрала “Хемус”"}
{"url": "https://trud.bg/%d0%b7%d0%b0%d0%ba%d1%80%d0%b8%d1%85%d0%b0-%d0%bf%d1%8a%d1%80%d0%b2%d0%b5%d0%bd%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b3%d1%8a%d1%80%d1%86%d0%b8%d1%8f-%d1%81-%d0%bf%d0%b8%d1%81%d1%82/", "text": "Закриха футболното първенство на Гърция с пистолет. Това се случи след невиждан скандал на дербито ПАОК – АЕК. В 90-ата минута Фернандо Варела вкара гол за “черно-белите”, който реферът Йоргос Коминис отмени заради засада. Това вбеси Иван Савидис, собственика на ПАОК. Руският олигарх с гръцки корени нахлу на терена с пистолет на кръста и бодигардове, които разпръснаха всички наоколо. Полицията, която охраняваше срещата, само гледаше. Босът замарширува демонстративно и заплашително към реферите, които се бяха скупчили и се чудеха какво става. “Ти си приключил със съдийството”, изкрешя Савидис към рефера. Разяреният президент отправи заплахи и към представители на АЕК. Арбитърът веднага прекрати мача, а играчите и треньорите на гостуващия тим се покриха в съблекалнята. “Минути по-късно реферът Коминис дойде при нас и каза, че е готов да продължим срещата – каза Маноло Хименес, треньор на АЕК. – От нашето ръководство категорично отказаха да пуснат играчите на терена при подобна обстановка. Мач с оръжие не се играе. Все едно се намирахме в Дивия запад. Не мога да повярвам, беше като във филм на Клинт Ийстууд. Реферът ни каза, че резултатът е 0:0 и не знае какво ще се случи.” Но два часа след скандала Коминис промени мнението си, тъй като заявил пред щаба на ПАОК, че голът е редовен. “След решение на рефера двубоят бе прекратен в 90-ата минута заради отказ на АЕК да доиграе мача”, написаха във фейсбук от ПАОК. А 24 часа преди двубоя от актива на “черно-белите” бяха отнети три точки. Причината – през февруари техен фен удари Оскар Гарсия, треньор на „Олимпиакос“, с ролка тоалетна хартия. Федерацията присъди и служебна загуба на ПАОК, който освен това бе санкциониран да играе следващите си два домакински мача пред празни трибуни. “Спираме първенството за неопределено време – каза Йоргос Василиадис, министър на спорта в Гърция след среща с премиера Алексис Ципрас. – Започваме с разпитите на всички замесени.” Йоргос Савидис, син на Иван, пък се оплака в социалните мрежи, като заяви, че се страхува за живота на баща си, въпреки че олигархът беше единственият въоръжен на терена. “Ако трябва да избирам между здравето на баща ми и тази титла, решавана задкулисно и в съдилищата, със сигурност избирам първото – написа наследникът на боса. – ПАОК е моят живот, но баща ми е моят Бог.” През 2015 година в тима на „черно-белите“ бе привлечен Димитър Бербатов по личното настояване на Иван Савидис. Прекратяването на първенството в Гърция е трето за последните 3 години. През 2015-а мачовете бяха отменени заради насилието по футболните стадиони. Тогава столичното дерби между „Панатинайкос“ и „Олимпиакос“ завърши след множество инциденти с участието на хулигани. Два дни по-късно среща на Изпълнителния комитет към Гръцката футболна лига беше прекъсната след бой между представители на двата тима. Принудителната пауза продължи две седмици и шампионатът беше подновен след намесата на премиера Алексис Ципрас. През ноември 2016-а първенството на южната ни съседка пак беше прекратено. Причината този път бе опожарената извънградската къща на председателя на съдийската комисия Йоргос Бикас на Халкидики. Шампионатът бе подновен 20 дни по-късно. Снимка: Twitter", "date": "2018.03.12", "title": " Закриха първенството на Гърция с пистолет"}
{"url": "https://trud.bg/%d0%b3%d0%b8%d1%82-%d0%b7%d0%b0%d0%b1%d0%b0%d0%b2%d0%b5%d0%bd%d0%b8-%d0%b7%d0%b0%d0%bf%d0%bb%d0%b0%d1%82%d0%b8-%d0%b7%d0%b0-28-%d0%bc%d0%bb%d0%bd-%d0%bb%d0%b2-%d1%81%d0%b0-%d1%83%d1%81%d1%82%d0%b0/", "text": "Почти 196 000 бр. са установените нарушения общо във всички икономически дейности през миналата годна, съобщиха от Главна инспекция по труда (ГИТ). Въпреки, че обемът на стартиралото строителство на нови сгради през 2017 г. е достигнало по данни на НСИ почти 4 млн. кв. м разгърната площ при под 3.2 млн. кв. м. през 2016 г., трудовите злополуки в сектора, свързани с условията на труд и работния процес, са намалели от 197 бр. до 175 бр. При смъртните има ръст само с една – през м.г. те са били 18 бр., а година по-рано – 17 бр. Положителните данни са на фона и на масовото саниране по Националната програма за енергийна ефективност на многофамилни жилищни сгради. При изпълнението на дейностите по нея допълнителен риск за живота и здравето на работещите създават кратките срокове за санирането и необходимостта да се осигурява за кратко време голямо количество работна ръка, което води до наемане на неквалифицирана и необучена такава. Пикът в трудовия травматизъм през последните пет години в сектора е бил през 2014 г., когато са регистрирани 244 бр. злополуки на работното място, 22 бр. от които с фатален изход. В същото време тогава общата разгърната площ на строителството на нови сгради е била 2.2 млн. кв. м. През 2017 г. са извършени 5273 бр. проверки на строителни обекти, което е 11.5% от всички проверки. Спрямо проверките през 2016 г. в сектор „Строителство“, които са били 4662 бр., е отчетен ръст с 13% Установените нарушения са 27 761 бр., от които по осигуряване на здраве и безопасност при работа – 18 750 бр. За отстраняване на нарушенията са предприети 26 072 бр. принудителни административни мерки. В 338 случая в строителството е предприета мярка „спиране“ на машини, съоръжения, обекти, работни места и др., пряко застрашаващи живота и здравето на работещите. Това са 58.6% от всички актове за спиране. Всяко установено и отстранено след намесата на Инспекцията по труда нарушение води до подобряване условията на труд за работещите, а мярката „спиране“ е най-ефективният начин за превенция на тежки трудови инциденти, посочват от ГИТ. Най-често в строителството се установяват необезопасени конструктивни отвори на обектите, скелета, временни ел. инсталации и др. По отношение на трудовите правоотношения често се установяват нарушения, свързани с работното време и почивките, но нерядко това става със съгласието на самите работещи, които предпочитат да работят по-дълго без почивка, за да натрупат повече почивни дни и да пътуват до родните си места. През 2017 г. инспекторите по труда са установили 853 случая на работа без сключен писмен трудов договор, което е ¼ от всички такива случаи. Често самите работещи предпочитат да работят без договор, за да предотвратят запори на банкови сметки заради дължими суми по кредити и др., загуба на права за социално подпомагане или на обезщетения от социалното осигуряване. Като цяло през 2017 г. инспекторите по труда са извършили 45 645 бр. проверки във всички икономически дейности. Проверени са 37 284 бр. предприятия с 1 661 649 работещи в тях. Установените нарушения са 195 783 бр. Свързаните с трудови правоотношения са 96 426 бр., а с безопасността и здравето при работа – 97 615 бр. За отстраняване на нарушенията са приложени 188 424 бр. принудителни административни мерки. От тях дадените задължителни за изпълнение предписания са 186 544 бр. В 577 случая са спрени машини, обекти и работни места, застрашаващи живота и здравето на работещите. Отстранени са 54 работници и служители без нужната квалификация и инструктаж за безопасност при работа. Установените случаи на лица, които полагат труд без сключени трудови договори, са 3149 бр. Издадени са 10 732 бр. акта за установяване на административни нарушения. Сумата на влезлите в сила наказателни постановления е 13 518 245 лв. Благодарение на Инспекцията по труда са изплатени почти 19 млн. лв. забавени възнаграждения. Сумата на установените през годината забавени възнаграждения е 28 млн. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " ГИТ: Забавени заплати за 28 млн. лв. са установени през 2017 г.\t\t\t"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b5%d1%81-%d0%bd%d0%b5-%d0%bf%d1%80%d0%b5%d0%b4%d0%b2%d0%b8%d0%b6%d0%b4%d0%b0-%d0%b8%d0%bd%d1%81%d1%82%d0%b0%d0%bd%d1%86/", "text": "Не предвиждаме единна инстанция за противодействие на фалшивите новини, въвеждане на цензура или обособяване на “министерство на истината”. Това заяви еврокомисарят по цифровизацията Мария Габриел на пресконференция при представянето на доклад на експерти за борба с дезинформацията. Габриел отбеляза, че на основата на доклада на 25 април се предвижда Европейската комисия да представи предложения, свързани с разпространяването на подвеждаща или невярна информация. По нейните думи сред основните цели са осигуряването на повече прозрачност за източниците на информациите и финансирането на средствата за информация. Еврокомисарят добави, че необходимите стъпки трябва да бъдат предприети бързо, още повече, че до изборите за Европейски парламент догодина остават едва 15 месеца. Решенията са възможни, трябва спешно да действаме, добави тя. Габриел уточни, че повечето европейци виждат фалшивите новини като заплаха за демокрацията и повод за уронване на доверието в медиите. Резултатите от проучването на общественото мнение, според които 90 на сто от европейците са се сблъсквали с фалшиви новини, са тревожни, коментира еврокомисарят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Мария Габриел: ЕС не предвижда инстанция за противодействие на фалшивите новини"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b5%d0%ba%d1%81%d0%bf%d0%b5%d1%80%d1%82%d0%b8%d0%b7%d0%b0%d1%82%d0%b0-%d0%bd%d0%b0-%d0%b1%d1%83%d0%bb%d0%bc%d0%b0/", "text": "Представената днес от компанията “Булмаркет”  , няма характер на доказателствено средство в съдебния процес, съобщават от прокуратурата. Такава експертиза не е била назначавана нито от органите на досъдебното производство, нито от състава на съда, разглеждащ делото понастоящем. “Частната експертиза”, изготвена от чужди експерти, е поръчана и заплатена от “Булмаркет”, но не може да послужи за целите на водения наказателен процес. Обвинението не намира основания за промяна на изводите, основани на експертизи, назначени в хода на проведеното разследване и сочещи високата скорост на навлизане на влаковата композиция в района на гарата като основна причина за инцидента. Тези експертни заключения са разгледали и версията, изтъквана сега от “Булмаркет”, но са я отхвърлили като несъответна на събраните по делото доказателства за състоянието на релсовия път. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Прокуратурата: Експертизата на “Булмаркет” за Хитрино не е доказателствено средство"}
{"url": "https://trud.bg/%d0%b1%d1%87%d0%ba-%d0%b7%d0%b0%d0%bf%d0%be%d1%87%d0%b2%d0%b0-%d1%80%d0%b0%d0%b7%d0%b4%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d1%80%d0%be%d0%b4%d1%83%d0%ba%d1%82%d0%b8%d1%82/", "text": "Българският Червен кръст започва поетапно раздаване на индивидуални пакети с хранителни продукти на 331 485 нуждаещи се български граждани. На 12 март 2018 г. се откриват раздавателни пунктове във Враца, а до края на седмицата, поетапно, ще бъдат отворени още 20 пункта в още 6 региона на страната. Седмичен график за раздаването е публикуван на интернет , на   и в регионалните офиси на БЧК. В зависимост от доставката на продуктите в складовете на БЧК и зареждането на раздавателните пунктове, ще бъде изготвен и обявен подробен график за всички региони в страната. Раздаването ще продължи до 4 май и всички правоимащи, включени в списъците на АСП, ще получат по 16,320 кг от 7 вида хранителни продукти: леща – 7 кг; рибни консерви – 1,120 кг; грах – 3,200 кг; лютеница – 2 кг; доматено пюре – 0,800 кг; бисквити – 1,200 кг и мед – 1 кг . В списъците на Агенцията за социално подпомагане са включени следните категории граждани:  – лица и семейства, подпомагани с целеви помощи за отопление през  отоплителен сезон 2015/2016г.  – майки (осиновителки), които са получавали месечни помощи за отглеждане на дете до навършване на една година по реда на чл. 8, ал. 1 от Закона за семейните помощи за деца (ЗСПД) към м. октомври 2016 г.  –  лица и семейства, получили еднократна целева помощ за ученици, записани в първи клас по чл. 10а от Закона за семейните помощи за деца (ЗСПД) за учебната 2016/2017г.  – лица и семейства, получили еднократни или месечни помощи, предназначени за превенция и реинтеграция, отглеждане на детето при близки и роднини и в приемни семейства по реда и условията на Правилника за прилагане на Закона за закрила на детето (ППЗЗД) към октомври 2016 г.  – лица и семейства, инцидентно пострадали при бедствия и аварии при форсмажорни обстоятелства, подпомогнати с еднократна помощ по реда на чл. 16 от Правилника за прилагане на Закона за социално подпомагане (ППЗСП), въз основа на установеното индивидуално ниво на материално лишение към октомври 2016 г.  – лица с установени 90% трайни увреждания с чужда помощ, получили интеграционни добавки по реда на Закона за интеграция на хората с увреждания (ЗИХУ), които имат личен доход до 314 лв. към м. февруари 2017 г.  – лица получили месечни помощи за отглеждане на дете с трайно увреждане, по реда на чл.8д от Закона за семейните помощи за деца (ЗСПД), към месец февруари 2017 г. Раздаването ще се извършва от служители и доброволци на БЧК в 310 пункта в цялата страна, като всеки правоимащ ще получава хранителните продукти срещу подпис и документ за самоличност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " БЧК започва раздаването на продуктите от хранителната програма на ЕС"}
{"url": "https://trud.bg/%d0%b5%d1%81-%d1%83%d0%b4%d1%8a%d0%bb%d0%b6%d0%b8-%d1%81%d0%b0%d0%bd%d0%ba%d1%86%d0%b8%d0%b8%d1%82%d0%b5-%d1%81%d1%80%d0%b5%d1%89%d1%83-%d1%80%d1%83%d1%81%d0%b8%d1%8f/", "text": "Европейският съюз продължи санкциите срещу 150 руски граждани и 38 руски компании до 15 март 2018 година, се съобщава в изявление на Съвета на ЕС. В съобщението се казва, че санкциите са продължени за лица и фирми, които с действията си действат в ущърб или заплашват териториалната цялост, суверенитета и независимостта на Украйна. Според Съвета на ЕС не е настъпила никаква промяна, която да налага отпадането на санкцииите. Политическото решение за продължаването на санкциите беше взето още на 21 февруари и трябваше да бъде утвърдено на 28, но в крайна сметка се забави с около две седмици. Спрямо Русия действат няколко пакета санкции – икономически, индивидуални ограничителни мерки и санкции за анексирането на Крим. Санкциите бяха въведени от 31 юли 2014 година. Икономическите санкции, които са продължени със сегашното решение, забраняват достъпа до първичните и вторични капиталови пазари в ЕС за пет руски компании с преобладаващо държавно участие. Санкции са наложени и на три големи руски енергийни компании, както и на три фирми от отбранителния сектор.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " ЕС удължи санкциите срещу Русия"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%be%d0%bf%d0%b0%d0%b3%d0%b0%d0%bd%d0%b4%d0%b0-%d0%b7%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d1%81/", "text": "“Мога само да кажа поклон на българския народ, че се изправи срещу тази машина на Холокоста и спаси 48 000 евреи. А тази пропаганда – другата – не пред мен.” Това заяви премиерът Бойко Борисов в Скопие в отвовор на въпрос на репортер от националната македонска телевизия СИТЕЛ, който го попита ще се извини ли България за  Днес българският премиер присъства в Скопие на церемония за 75-годишнината от депортирането на евреите от територията на Македония. В тази връзка вчера ръководството на НФСБ, част от коалиционния партньор Обединени патриоти, го призова да не се извинява за депортацията. Днес Борисов в словото си подчерта  Извинение в речта му нямаше.", "date": "2018.03.12", "title": " Бойко Борисов: Пропаганда за македонските евреи – не пред мен"}
{"url": "https://trud.bg/%d0%bf%d0%b5%d1%82%d1%8a%d1%80-%d0%bc%d0%be%d1%81%d0%ba%d0%be%d0%b2-%d0%b8-%d0%be%d1%89%d0%b5-%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%be%d1%82%d0%b8%d0%b2%d0%b0%d1%82-%d0%bd%d0%b0-%d1%81/", "text": "Софийска градска прокуратура (СГП) внесе в Специализирания наказателен съд обвинителен акт срещу бившия министър на здравеопазването Петър Москов, неговия заместник Адам Персенски и още три лица от „Бул Био НЦЗПБ“ ЕООД във връзка с ваксините „Пентаксим“, „Еувакс Б“ и „Тетадиф. Москов е обвинен за това, че на 9 юли 2015 г., в качеството си министър на здравеопазването не е изпълнил служебните си задължения, като е приел дарение от Министерство на здравеопазването на Турция – 100 хил. дози ваксина за деца „Пентаксим -0.5 мл.“ и 100 хил. дози ваксина за „Хепатит Б“ – „Еувакс Б“, които не са разрешени за употреба на територията на България, съобщиха от прокуратурата. Поради това не биха могли да отговорят на нуждите на имунизационния календар в страната. От действията на министъра са настъпили вредни последици за МЗ от имуществен характер в размер на 325 233,87 лв., и неимуществени вреди, изразяващи се в създаване на недоверие в авторитета на МЗ за осъществяване на ефективен контрол относно упражняваната лекарствена политика и недоверие у гражданите за дейността по ваксиниране на деца. Това определя деянието като особено „тежък случай“. За него се предвижда наказание „лишаване от свобода“ от 3 до 10 г. Второто обвинение срещу Петър Москов е за това, че на 27 ноември 2015 г., в качеството си на министър на здравеопазването, умишлено е улеснил сключване на неизгодна сделка с „Бул Био НЦЗПБ“ ЕООД за дарение на 5 000 000 дози ваксини „БЦЖ“. От това са произтекли значителни вреди за „Бул Био“ ЕООД в размер на 427 788,31 лв. с ДДС, 2097, 96 лв. застраховки и 12 221,22 лв. транспортни разходи. Престъплението е квалифицирано по чл.220 от НК, за което се предвижда наказание „лишаване от свобода“ от 1 до 6 г. Третото обвинение на Москов е за това, че в периода 20 юни 2016 г. – 1 юли 2016 г., като министър на здравеопазването и принципал на „Бул Био НЦЗПБ“ ЕООД, не е упражнил достатъчно контрол върху работа на лица, на които е възложено управлението на обществено имущество, и от това са произтекли значителни щети в размер на 110 003, 46 лв. В резултат на престъпното бездействие е допуснато в база на „Бул Био“ в кв. Суходол да бъде произведена и съхранявана ваксина „Тетадиф“, без Изпълнителната агенция по лекарствата да е била уведомена и без да е дала разрешение за нейното производство конкретно в тази база на „Бул Био“ ЕООД. Така са осъществени значителни разходи за производството на ваксината, без да са спазени нормативните изисквания. Така описаното деяние съставлява престъпление по чл. 219 от НК и ако бъде признат за виновен, П.М. може да получи наказание „лишаване от свобода“ от 3 до 10 г. На съд е предаден и бившият заместник-министър Адам Персенски по обвинение, че на 9 юли 2015 г., като длъжностно лице, в съучастие като помагач на Москов, умишлено е улеснил министъра да наруши и да не изпълни служебните си задължения при получаване на дарението от 100 хил. дози „Еувакс Б“, като от действията му са настъпили имуществени вреди в размер на 325 233, 87 лв. ДДС и е нарушен авторитетът на Министерство на здравеопазването за осъществяване на ефективен контрол по изпълнение на лекарствената политика на държавата. За това деяние се предвижда наказание „лишаване от свобода“ от 3 до 10 г. Престъпните действия на Адам Персенски се изразявали в осъществяване на среща в резиденцията на Турция през месец март 2015 г. и среща с представители на турското посолство. На тези срещи е било предварително договорено изготвянето на двустранно споразумение между българското и турското Министерство на здравеопазването за размяна на ваксини. Персенски е участвал в работна група за изготвяне на същото Споразумение. На 19 юли 2015 г. той е изготвил доклад пред министъра на здравеопазването за организиране на приемане на дарението от Република Турция, включително издаване на разрешителни за ползване, проверка на наличности и съответствие на продуктите с националните регламенти, както и организиране на вноса на ваксините на територията на Република България. Второто обвинение на Адам Персенски е за това, че в качеството си на длъжностно лице е подбудил и подпомогнал на Л.Д. (управител на „Бул Био“ ЕООД) да сключат неизгодна сделка с Министерство на здравеопазването, от която е настъпила значителна вреда за „Бул Био“ ЕООД в размер на 427 788, 31 лв. с ДДС. Деянието е съставлява престъпление по чл. 220 от НК, и за него се предвижда наказание „лишаване от свобода“ от 1 до 6 г. Управителят на „Бул Био“ АД Л.Д. е предаден на съд по две обвинения за безстопанственост във връзка с производство на ваксина „Тетадиф“, без нужните разрешения в периода 20 юни 2016 – 1 юли 2016 г. Второто престъпление е осъществено в периода 9 ноември 2015 – 27 ноември 2015 г., когато Л.Д. е допуснал разпиляване на имуществото на „Бул Био“ ЕООД в общ размер на 44 685, 55 лв. Щетата е формирана от направените производствени разходи във връзка с производство на ваксина „Тетадиф“ , предназначена за Турция, без да е наличен изричен договор и разрешение от страна на Изпълнителната агенция по лекарствата. За това престъпление законът предвижда наказание „лишаване от свобода“ от 3 до 10 г. Третото обвинение на Л.Д. е за това, че на 27 ноември 2015 г., като длъжностно лице, съзнателно е сключил неизгодна сделка – дарение на ваксини „БЦЖ“ (250 000 ампули по 20 дози) в полза на Министерството на здравеопазването. От това е произлязла значителна вреда за „Бул Био“ ЕООД в размер на 427 788, 31 лв. с ДДС –престъпление по чл. 220 от НК, за което се предвижда наказание „лишаване от свобода“ от 1 до 6 г. На съд е предаден и Р.А. – завеждащ отдел в „Бул Био НЦЗПБ“ ЕООД – за безстопанственост. Деянията са осъществени във връзка с незаконно производството на ваксината „Тетадиф“ и безплатния й износ за Турция. На съд е предадена и Ю.Ц. – завеждащ отдел „Качествен контрол“ в „Бул Био НЦЗПБ“ ЕООД. Тя е обвинена за четири отделни документи престъпления, свързани с изготвянето на официални документи с невярно съдържание – сертификати за износ на ваксина и сертификати за хранителни среди, и ползването на неистински официални документи. В една част от тях е отразявано, че партидите с ваксина „БЦЖ“ отговарят на съответните спецификации в разрешението за употреба и на разпоредбите за освобождаване на биологични продукти. В други е посочено, че определена хранителна среда, използвана при ин витро процедури, е отговаряла на изискванията за качество. Тези документи са се използвали пред клинични микробиологични лаборатории в страната. Престъпните деяния са осъществени в периода 8 януари 2014 – 25.11.2015 г. и са съставомерни по чл. 311 от НК, според който се предвижда наказание „лишаване от свобода“ до 5 г. Към настоящия момент всички обвиняеми са с мярка за неотклонение „подписка“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Петър Москов и още четирима отиват на съд заради турските ваксини"}
{"url": "https://trud.bg/%d0%b5%d0%b2%d1%80%d0%be%d0%b1%d0%b0%d1%80%d0%be%d0%bc%d0%b5%d1%82%d1%8a%d1%80-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d1%81%d0%b0-%d1%81%d1%80%d0%b5%d0%b4-%d0%b5%d0%b2%d1%80%d0%be/", "text": "Българите са сред европейците, които най-малко вярват на новините, показват данни от проучване на Евробарометър, представени днес от Европейската комисия. Едва 4% от българите вярват на вестниците безрезервно (при 10 на сто средно доверие в ЕС). Близо половината българи (41%) заявяват, че напълно не вярват на този източник на информация (27 на сто в ЕС), а 43 на сто имат известно доверие (63 на сто в ЕС). На новините онлайн се доверяват напълно само 2% от българите и 5 на сто от останалите в ЕС. У нас 39 на сто изобщо не вярват на новините в интернет (33 на сто в ЕС), докато известно доверие имат 33 на сто (47 процента в ЕС). На новините по българските телевизии изцяло вярват 13% от зрителите (12 на сто в ЕС). Известно доверие имат 70 на сто от зрителите (66 на сто в ЕС), а недоверие изразяват 27 на сто (29 процента в ЕС). Всеки десети българин вярва напълно на вестите по радиото (15 на сто в ЕС), като по-скоро вярват 59 на сто, а доверие нямат 23 процента. На новини от видеоплатформи вярват 27 на сто от българите, а недоверие изразяват 42 на сто (48 на сто в ЕС). Всеки ден 40 на сто от българите попадат на подвеждаща новина (37 на сто в ЕС). Едва 14 на сто от българите вярват, че могат да различат фалшива новина (15 на сто в ЕС). За 69 на сто от българите и за 44 на сто от останалите европейци фалшивите новини са проблем. Мнозинството от българите (над 40 на сто) и останалите в ЕС са на мнение, че борбата с фалшивите новини следва да се води най-вече от журналистите, редакциите и властите. Проучването показва също, че в България (94 на сто) и в останалата част на ЕС (89 на сто) първостепенният информационен източник са телевизиите. Другите източници на информация за българите са радиото (65 на сто), онлайн мрежите (59 на сто) и печатните издания (51 на сто). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Евробарометър: Българите са сред европейците, които най-малко вярват в новините"}
{"url": "https://trud.bg/%d0%bd%d0%be%d0%b2-%d0%b2%d0%b8%d1%81%d0%be%d0%ba%d0%be%d0%b2%d0%be%d0%bb%d1%82%d0%be%d0%b2-%d0%b4%d0%b0%d0%bb%d0%b5%d0%ba%d0%be%d0%bf%d1%80%d0%be%d0%b2%d0%be%d0%b4-%d1%89%d0%b5-%d1%81%d0%b2%d1%8a/", "text": "Със заповед на заместник-министъра на регионалното развитие и благоустройството Валентин Йовев е одобрен подробен устройствен план за изграждане на нова въздушна електропроводна линия на територията на Република България. Трасето на електропровода ще свързва подстанциите „Марица-изток“ в България и „Неа Санта“ в Гърция, съобщиха от МРРБ. Проектът е част от приоритетния електроенергиен коридор „Север-юг“ и е определен за национален обект и обект с национално значение. Предвидено е въздушният електропровод да поддържа високо напрежение от 400 kV. Енергийният проект представлява елемент на техническата инфраструктура извън границите на урбанизираните територии и ще бъде изграден на териториите на общините Симеоновград, Хасково, Харманли, Кърджали, Момчилград и Кирково. Изграждането на електропровода ще допринесе за увеличаване на електропреносните възможности на енергийната система в региона, както и на сигурността на обмена на електроенергия между двете държави. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Нов високоволтов далекопровод ще свърже България и Гърция"}
{"url": "https://trud.bg/%d1%8f%d0%b7%d0%be%d0%b2%d0%b8%d1%80-%d0%bc%d0%b0%d0%bd%d0%b4%d1%80%d0%b0-%d0%ba%d1%80%d0%b0%d0%b9-%d0%b1%d1%83%d1%80%d0%b3%d0%b0%d1%81-%d0%bf%d1%80%d0%b5%d0%bb%d0%b8%d0%b2%d0%b0/", "text": "Язовир “Мандра” край Бургас прелива заради топенето на снега. Няма опасност водата да залее близките села, но са наводнени земеделски площи в района. Няма кризисна ситуация с язовирите в региона, каза областният управител Вълчо Чолаков, информира  Единствено заради високото ниво на водата в язовир „Мандра“ и големия водосбор от река Факийска, който се стича към него, са наводнени земеделските земи край бургаското село Димчево: “Напоителни системи трудно успяват да изпомпят водата, която се събира там. Обсъждаме различни варианти във връзка с разработване на изкопи или подновяване на такива, които са съществували”. Няма опасност да бъдат наводнени къщите в село Димчево, каза още областният управител. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Язовир “Мандра” край Бургас прелива\t\t\t"}
{"url": "https://trud.bg/%d0%b3%d0%b0%d0%b4%d0%b6%d0%b5%d1%82%d0%b0-%d1%83%d0%b1%d0%b8%d0%b9%d1%86%d0%b8-%d0%b2%d0%bb%d0%b8%d0%b7%d0%b0%d1%82-%d0%b2-%d0%b7%d0%b0%d1%82%d0%b2%d0%be%d1%80%d0%b0/", "text": "Гаджетата Космас Джером и Ренета Козарова, които на 9 април миналата година надрусани и въоръжени с ножове убиха таксиметровия шофьор Васил Ашиков, за да го ограбят, получиха ефективни присъди от Варненския окръжен съд. Първоначално магистратите осъдиха 27-годишния мъж на 20 г. затвор, а 24-годишната му приятелка – на 18 г. Двамата обаче си признаха вината и си спестиха една трета от престоя зад решетките. Така Космас ще лежи при строг режим 13 г. и 4 месеца, а Ренета – 12 г. Двамата планирали предварително грабежа, който извършили от немотия. Прехранвали се само със социалната пенсия на Космас, който страда от детска церебрална парализа. Затова замислили план – да наемат такси, да оберат оборота и да затрият шофьора. Минути преди полунощ на 9 април спрели жълта кола на фирма “Транстриумф” от спирка до автогарата. Казали на 69-годишния шофьор да ги закара до местността Пчелина извън града. По пътя, до военното поделение край с. Каменар, Космас помолил водача да спре, за да отиде до тоалетна. Ренета нарочно изтървала портфейла си и приканила таксиджията да го вдигне под предлог, че е бременна и не може да се наведе. Той отказал и тя го наръгала в дясната ръка. Раненият опитал да отнеме хладното оръжие, когато през отворения прозорец на таксито Космас го атакувал с нож в гърба. Двамата убийци нанесли общо 61 рани по цялото тяло на жертвата. Налагали го и с дръжката на четка, която открили в багажника на таксито. Кървавата им плячка се оказала едва 20 лв. и евтин мобилен телефон. След като постовите в поделението забелязали колата и дошли да видят какво става, окървавените гаджета опитали да излъжат, че и те са били нападнати. Направената след задържането им химическа експертиза установила наличие на метаамфетамини в кръвта им. Единственото смекчаващо вината им обстоятелство е чистото им до момента съдебно минало, но като отегчаващи прокуратурата посочи употребата на дрога и особената жестокост, с която е извършено умишленото престъпление. В последната си дума Космас и Ренета изразиха съболезнования на тримата близки на убития. Съдът уважи частично гражданските им искове, като осъди убийците да заплатят солидарно по 120 000 лв. на всеки от наследниците, както и по близо 4000 лв. разноски по делото. Решението подлежи на обжалване или протест пред Апелативния съд във Варна. Докато тече законния срок, осъдените остават в ареста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Гаджета убийци влизат в затвора\t\t\t"}
{"url": "https://trud.bg/%d0%b7%d0%b0%d0%bf%d0%b0%d0%b7%d0%b2%d0%b0%d1%82-%d1%81%d0%b5-%d0%b2%d1%81%d0%b8%d1%87%d0%ba%d0%b8-%d0%b5%d0%bb%d0%b5%d0%bc%d0%b5%d0%bd%d1%82%d0%b8-%d0%b2-%d0%bf%d0%b0%d1%80%d0%ba-%d0%bc/", "text": "Гарантирам, че всички елементи в парк „Митрополит Методий Кусев” ще бъдат запазени след изпълнението на проекта за ремонт и реконструкция. Това заяви на пресконференция кметът на община Стара Загора Живко Тодоров. „Никой самоцелно няма да отсече дърво, или да преместим каменните плочи по вили, каквито коментари има в социалните медии. Паркът на Стара Загора, известен като Аязмото, не изглежда добре сега, защото реално е строителна площадка. Това не е повод всичко, което се прави там да се посреща с негативизъм и остри коментари и манипулации” – коментира кметът. „Няма нито едно отсечено живо дърво. За отстраняването на всяко едно от тях комисия от 5 – 6 експерти дава становище” – категоричен е ландшафтният архитект Корнелия Матарова. Тя добави, че няма да има изграждане на нови детски и спортни площадки, а само възстановяване на сега съществуващите. „Има извадени каменни плочи, защото се прокарва ел. инсталация и водопроводи. След това всичко ще бъде възстановено в същия автентичен вид. Всичко, което се извършва по проекта е съгласувано с Националния институт по недвижимо културно наследство” – заяви проектантът арх. Петър Киряков. Парк „Митрополит Методий Кусев” не е ремонтиран от десетилетия и старозагорци трябва да проявят няколко месеца спокойствие и търпение, е мнението и на Камарата на архитектите в Стара Загора, изразено от арх. Иван Иванов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Запазват се всички елементи в парк „Митрополит Методий Кусев”"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b2-%d0%bd%d0%be%d0%b2%d0%b8%d1%82%d0%b5-%d1%81%d0%be%d1%86%d0%b8%d0%b0%d0%bb/", "text": "Социалните жилища, които в момента се изграждат в IV микрорайон, са предназначени за млади семейства и хора, които имат реална нужда да бъдат подпомогнати. Това съобщи на пресконференция кметът на Благоевград д-р Атанас Камбитов. Той поясни, че жилищата са предимно едностайни. „Таргетът са млади хора, млади семейства, които имат нужда от такова жилище. Всички интерпретации, които чувам са спекулации и нямат никаква почва, няма нищо вярно в твърденията. Премахването на незаконните постройки в ромската махала няма нищо общо със строежа на социалните жилища. Към момента имаме 580 общински жилища плюс 180, това са над 750 жилища. Разполагаме с фонд и имаме възможност да настаним онези, чиито незаконни постройки ще бъдат съборени. Няма връзка между едното и другото. Проектът „Изграждане на социални жилища в IV микрорайон” е с ясно изложени цели. Има изисквания по ОП. В това отношение съм абсолютно категоричен“, заяви д-р Камбитов. На пресконференцията кметът на Благоевград д-р Атанас Камбитов коментира и други действащи проекти. Той поясни, че по проект „Въвеждане на мерки за енергийна ефективност, осигуряване на достъп на хора с увреждания и цялостно обновяване на фасадите на сгради на ОД МВР и Първо РПУ – Благоевград” всичко е наред и всичко върви отлично. По отношение на проекта за обновяване на сградата на Община Благоевград, СМР дейностите предстоят да стартират. Община Благоевград има изпълнява и разработва проекти за над 44 млн. лева по ОП „Региони в растеж“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Кметът на Благоевград: В новите социални жилища няма да се настаняват роми"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b3%d1%80%d0%b0%d0%b1%d0%b8%d1%82%d0%b5%d0%bb-%d0%bd%d0%b0%d1%80%d0%ba/", "text": "Изпечен рецидивист наркоман бе осъден от Варненския окръжен съд за дързък грабеж. 33-годишният Виктор П. от Търговище си призна вината и така си спести 2 г. от първоначално наложеното наказание в размер на 6 г. лишаване от свобода при строг режим. На 6 април 2017 г., само половин година след като излязъл от варненския затвор, рецидивистът нахлул в приземно жилище в кооперация, обитавано от две момичета. Прибрал всичко ценно, което успял да намери – лаптоп, мобилен телефон, скъпа сребърна гривна, мъжки часовник и дори един пепелник. Докато събирал плячката, около 23,30 ч се прибрала една от наемателките на жилището. Чула подозрителен шум от спалнята, а на вратата видяла Виктор, който ровел в дамската й чанта с нож в ръката. Уплашена, девойката избягала в кухнята и се развикала. Хазяйката й чула виковете и почукала на входната врата. Тогава апашът заплашил момичето с ножа и то било принудено да отпрати хазяйката под предлог, че е насаме с приятеля си. В това време Виктор напъхал в чанта откраднатите вещи и две дебитни карти и избягал през прозореца. Съседи го видели да търчи през глава, а от джоба му изпаднал чуждия часовник. На следващия ден грабителят продал останалите вещи, а банковите карти изхвърлил в шахта. Той е осъждан ефективно много пъти за кражби, а според съдебно-психиатричната експертиза е зависим от хероин, стана ясно на заседанието на съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Четири години затвор за грабител наркоман"}
{"url": "https://trud.bg/%d0%bc%d0%be%d0%bd%d1%82%d0%b0%d0%bd%d0%b0-%d1%81%d0%b5-%d0%bf%d0%be%d0%b1%d1%80%d0%b0%d1%82%d0%b8%d0%bc%d1%8f%d0%b2%d0%b0-%d1%81-%d0%bd%d0%b0%d0%b9-%d1%83%d0%bc%d0%bd%d0%b8%d1%8f/", "text": "Монтана ще подпише партньорско споразумение с китайския град Инчуан, съобщи кметът Златко Живков. За сключването на договора към азиатската страна с най-многобройното население в света замина делегация с представители на общината и бизнеса на областния град в Северозапада. Инчуан е град в северноцентралния автономен район на Китай, търговски и административен център на провинция Нинся Хуей. Населението само в в градската му част е 1 290 170 души, а в по-обширния район  жителите са 1 993 088. Инчуан е известен като „най-умния град на бъдещето” в Китай заради въведените от властите нови технологии в повечето сфери на  обществения живот. При достъп в учреждения  и дори в градския транспорт се използват сканиращи устройства. Кошчетата за боклук са оборудвани със сензори, които регистрират приближаването на човек и се отварят автоматично. А всеки посетител в градския съвет е поздравяван с усмивка от холограмни изображения на служители. През 2017 година Инчуан е признат от централното правителство на Китай за най-добре управляван провинциален център с най-умен град на бъдещето. За гостите от България домакините са подготвили богата програма, в която са включени посещения на екологичен, логистичен и индустриален парк, фирма за преработка на храни и филмов център. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Монтана се побратимява с „най-умния” град в Китай"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%bf%d1%80%d0%be%d0%b5%d0%ba%d1%82%d1%8a%d1%82-%d1%81%d0%bf%d0%be%d0%b4%d0%b5%d0%bb%d0%b8-%d0%b1%d1%8a/", "text": "„Съвместният проект „Сподели България“ между Министерство на земеделието, храните и горите и Министерство на туризма предвижда създаване и популяризиране на 12 винено-кулинарни дестинации в 50 общини с над 100 туристически обекта в България. Разчитаме на диалога с местния бизнес, с производителите и общините, за да намерим най-правилната и успешна реализация на маршрутите. Проектът е отворен за надграждане“. Това заяви министър Румен Порожанов при откриването в Банско на първата кръгла маса по инициативата. На нея бяха обсъдени две от дестинациите – „Долината на Места“ и „Долината на Струма“. България разполага с многообразие от вкусове, храни и вина, както и с чудесен климат. Имаме 52 вина със защитено наименование на произход и 2 със защитено географско указание (ЗГУ)- „Дунавска равнина“ и „Тракийска низина“, каза Порожанов. И обяви, че износът на българско вино постоянно нараства и е достигнал 62 млн. литра през 2017 г. Благодарение на финансирането от европейските програми и Националната лозаро-винарска програма у нас вече има модерни винарни и индустрията се развива изключително успешно. Създаването на вина с уникални качества от бутикови изби е характерен за цялата страна, но може би намира най-силно проявление именно в Долините на р. Струма и р. Места, коментира министърът на земеделието. Към настоящият момент площите с винени сортове в двата региона са 4200 хектара при около 60 хил. ха в България. Регистрираните обекти за винопроизводство в двете долини са 37. Отглеждат се, както типичния и известен сорт Широка мелнишка лоза, така и Каберне совиньон, Мерло, Каберне фран и Сира. В последно време намират място и модерни сортове като Малбек, Пети вердо и Гренаш. Около 52 млн. лв. годишно стигат до винарите у нас по Националната лозаро-винарска програма. „С проекта за 12 винено-кулинарни дестинации очакваме да привлечем повече туристи към вътрешността на страната“, заяви министърът на туризма Николина Ангелкова. В кръглата маса участие взеха и кметовете на общините по поречието на Струма и Места, изпълнителният директор на Изпълнителната агенция по лозата и виното Красимир Коев, земеделски производители, винопроизводители, хотелиери и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Румен Порожанов: Проектът „Сподели България“ е отворен за надграждане"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d1%81%d0%b5%d0%b4%d0%bc%d0%b8%d1%86%d0%b0-%d0%bd%d0%b0-%d1%84%d1%83%d1%82%d0%b1%d0%be%d0%bb%d0%b0-%d0%b2-%d0%b8%d0%b7%d0%b4%d0%b0%d0%bd%d0%b8%d0%b5%d1%82/", "text": "Започва седмица на футбола в общинските игри, които се провеждат за поредна година в Благоевград. След големия интерес към състезанията по тенис на маса, където участие взеха 33 отбора от благоевградските училища, идва ред и за футбол. От 12 до 16 март ученически отбори ще имат възможност да представят своите умения, спортен хъс и талант. Те ще играят финалите за разпределение на медалите в петък през целия ден в зала “Скаптопара”, когато ще бъде и награждаването. Футболната седмица ще завърши с Пето издание на футболен турнир “Кока-Кола” 2018, който ще се проведе в „Парк Арена“. „Ученически игри“ 2018 ще бъдат закрити с дисциплината лека атлетика, като се очаква финалите да бъдат след средата на месец март. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Започва седмица на футбола в изданието „Ученически игри“ 2018"}
{"url": "https://trud.bg/%d0%b4%d0%be-%d0%b4%d0%b2%d0%b0-%d0%bc%d0%b5%d1%81%d0%b5%d1%86%d0%b0-%d1%81%d1%82%d0%b0%d1%80%d1%82%d0%b8%d1%80%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd/", "text": "До месец се очаква да има избрана фирма-изпълнител за изграждане на цялостно видеонаблюдение в Благоевград. Това съобщи на пресконференция кметът д-р Атанас Камбитов. Той поясни, че ако няма процедури по обжалване, по план, изграждането на системата трябва да стартира в срок от два месеца. „Видеонаблюдението ще обхване абсолютно всички детски градини, не само дворовете, а и периметърът около тях, подчерта кметът. Той поясни, че идеята е да се действа превантивно, като по този начин да се сведе до минимум възможността около детските и учебни заведения да бъдат разпространявани забранени субстанции. Освен органите на реда, системата ще бъде предоставена за ползване и на охраната на училищата. Видеонаблюдението обхване, както града, така и парковата зона, включително и „Бачиново“. Системата ще бъде с максимален брой функции, като ще има и опция за проследяване на регистрационни номера, които ще се снемат при нарушение или ПТП. Достъп до системата ще бъде предоставен и на полицията, като патрулните коли ще бъдат снабдени с таблети, чрез които ще могат да следят за спазване на обществения ред в реално време. „Изграждането на системата ще бъде направено на три етапа. Първоначално тя ще обхване около 80 % от града, а след това ще бъде надградена. Очакваме в рамките на година наблюдението да бъде изградено на 100%“, каза още кметът Камбитов. Той поясни, че условията към изпълнителя е фирмата да инвестира, а общината да изплаща задълженията поетапно. „По този начин се постигат две цели – от една страна, изпълнителят ще бъде сериозна фирма, с финансов ресурс, от друга, ние получаваме видеонаблюдение, което го изплащаме във времето. Интересът на Общината е абсолютно защитен“, коментира още д-р Камбитов. През настоящата година ще бъдат изградени и светофарни уредби на входа на кв. „Струмско“ и на улица „Славянска“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " До два месеца стартира изграждането на видеонаблюдение в Благоевград"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0%d0%b5%d0%b2-%d0%b8-%d0%b7%d0%b2%d0%b8%d0%b7%d0%b4%d0%b8%d1%87-%d0%be%d0%b1%d1%81%d1%8a%d0%b4%d0%b8%d1%85%d0%b0-%d1%81%d1%8a%d1%82%d1%80%d1%83/", "text": "Правителствените ръководители на България, Република Македония и Босна и Херцеговина Бойко Борисов, Зоран Заев и Денис Звиздич обсъдиха конкретните инфраструктурни проекти в региона на Западните Балкани. В срещата, която се състоя след възпоменателната церемония в Скопие по повод 75-годишнината от депортирането на евреите от територията на Република Македония, участваха вицепремиерът на Румъния Ана Бирчал и министърът на външните работи на Полша Яцек Чапутович. В разговорите беше подчертана изключителната важност на инфраструктурната свързаност на страните от региона, както и че изграждането на проектите ще допринесе за общото европейско икономическо развитие. „Всеки един проект обслужва всяка една балканска, както и всяка европейска държава“, посочи българският премиер. Премиерът Зоран Заев благодари специално на българския министър-председател за присъствието му на днешната възпоменателна церемония в Скопие, както и за активната политика на българското правителство по приоритетната тема за приобщаването на страните от Западните Балкани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Борисов, Заев и Звиздич обсъдиха сътрудничеството на Балканите"}
{"url": "https://trud.bg/%d0%b7%d0%b0%d1%83%d0%b5%d1%80%d0%bb%d0%b0%d0%bd%d0%b4-%d0%bd%d0%b5-%d1%84%d0%b0%d0%bb%d0%b8%d1%80%d0%b0-%d0%bf%d1%80%d0%b5%d1%81%d1%82%d1%80%d1%83%d0%ba%d1%82%d1%83%d1%80%d0%b8/", "text": "Мениджърската агенция „Зауерланд“ не е фалирала, по-скоро се преструктурира, обяви Кубрат Пулев. „Така се работи по цял свят – продължи Кобрата.- Досега те бяха промоутър и се тренираше като отбор, което не е правилно. Това е професионален спорт – има 1 спортист и цял екип около него, а не 10 боксьори и 3-ма треньори. Не става така! Трябва си специална подготовка за всеки един противник. Всичко трябва да бъде различно, на ниво.“  И допълни, че до края на годината ще продължи да се подготвя с наставника Ули Вегнер, когато изтича договора му. А после ще води преговори за продължаване на професионалните им отношения. Пулев се прибра от Берлин, където придружава брат си Тервел за 9-ия му мач при професионалистите. Бронзовият олимпийски медалист победи 41-годишния Валерий Брудов и за първи път записа успех по точки. Именно в Германия Кобрата вижда и следващия си мач през май или юни, макар че и вариантът за битка в САЩ също не е отпаднал.  „До 10 дни ще стане ясно кой ще е евентуалният ми съперник, всички зависи от Световната боксова асоциация (WBA) – допълни Кубрат. – Аз съм готов да се бия с всеки.“  Тервел пък призна, че мачът с руснака Валерий Брудов е бил най-трудния му досега.", "date": "2018.03.12", "title": " „Зауерланд“ не фалира, преструктурира се"}
{"url": "https://trud.bg/%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%b8-%d0%bc%d0%b5%d0%b4%d0%b0%d0%bb%d0%b8%d1%81%d1%82%d0%b8-%d0%b8%d0%b4%d0%b2%d0%b0%d1%82-%d0%bd%d0%b0-%d0%b4%d0%b0%d0%bd-%d0%ba%d0%be/", "text": "Двама бронзови медалисти от Рио 2016 заявиха участие за турнира по борба „Дан Колов – Никола Петров“ в „Арена Асикс“ (22-25 март). С отбора на грузинците в свободния стил идва Гено Петриашвили, който стана и №1 в света при тежките до 125 кг през 2017-а. На тепиха ще излезе и азерът Расул Чунаев, който ще мери сили при 71-килограмовите на класическия стил. Русия е поискала визи за най-добрите си състезатели, но все още не е обявила отбора. До момента са заявени 32 държави и над 500 състезатели. Първите чужденци вече пристигнаха на лагери в София, Тетевен и Благоевград.", "date": "2018.03.12", "title": " Олимпийски медалисти идват на „Дан Колов“"}
{"url": "https://trud.bg/%d0%ba%d1%80%d0%b5%d0%bc%d1%8a%d0%bb-%d0%b8%d0%bd%d1%86%d0%b8%d0%b4%d0%b5%d0%bd%d1%82%d1%8a%d1%82-%d1%81%d1%8a%d1%81-%d1%81%d0%b5%d1%80%d0%b3%d0%b5%d0%b9-%d1%81%d0%ba%d1%80%d0%b8%d0%bf%d0%b0%d0%bb/", "text": "Инцидентът с бившият полковник от руското разузнаване Сергей Скрипал не е официален въпрос между Москва и Лондон, заявиха от Кремъл. Не сме чували изявления от британски политици и официални лица, че Русия има отношение към този инцидент. Става дума само за информационни упражнения в британските средства за масова информация, които невинаги се отличават с обективност, каза Дмитрий Песков, прессекретар на президента Путин. “Въпросният гражданин на Русия е работил за една от специалните служби на Великобритания. Инцидентът е станал на територията на Великобритания, така че по никакъв начин този въпрос не засяга Руската федерация и нейното ръководство”. Руският президент Владимир Путин от своя страна посъветва британците да изяснят позицията си за бившия агент на ГРУ Сергей Скрипал, преди да обсъдят въпроса с Москва, предаде Интерфакс. По време на свое посещение в Краснодарския район, репортер на британска телевизия зададе пред Путин въпроса дали Русия е отговорна за отравянето на бившия двоен агент, случило се по-рано този месец. Като отговор държавният глава заяви: „Вие първо трябва да проучите нещата на място, и след това може да обсъдим въпроса“. Сергей Скрипал и дъщеря му са в критично състояние в болница във Великобритания след отравяне с нервнопаралитично вещество. По-късно тази вечер британският премиер Тереза Мей ще направи изявление по случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Кремъл: Инцидентът със Сергей Скрипал не е официален въпрос между Москва и Лондон"}
{"url": "https://trud.bg/%d0%bd%d0%b0%d1%88%d0%b8%d0%bc%d0%b5%d0%bd%d1%82%d0%be-%d0%b2%d0%bf%d0%b5%d1%87%d0%b0%d1%82%d0%bb%d0%b5%d0%bd-%d0%be%d1%82-%d0%bf%d0%be%d0%b4%d0%ba%d1%80%d0%b5%d0%bf%d0%b0%d1%82%d0%b0-%d1%81%d0%bb/", "text": "Филипе Нашименто, халфът на „Левски“, изрази впечатлението си от получената подкрепа след пропуснатата дузпа срещу „Етър“. Португалският футболист не улучи вратата от бялата точка в 94-ата минута, пропускайки да донесе победата на „сините“.  „Искам да ви благодаря за подкрепата и съобщенията ви – написа португалечът в профила си в инстаграм. – Вие сте „Левски“! Горе главите, всеки ден ставаме по-силни и сме готови за неделя. Благодаря, „Левски“.“  В същото време неговият съотборник Паулиньо бе награден за играч на 24 кръг. Бразилецът вкара едно от попаденията срещу „Черно море“ (3:2).  „Делио Роси е опитен треньор, преминал през големи клубове в Италия – обясни офанзивният играч. – Ние трябва да се адаптираме към неговата философия, защото той ни дърпа напред. Благодаря на Господ, че получих шанс да играя в „Левски“.“", "date": "2018.03.12", "title": " Нашименто впечатлен от подкрепата след изпуснатата дузпа"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d0%bd%d0%b8%d0%bc%d0%ba%d0%b8-%d0%be%d1%82-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b1%d0%be%d1%80%d0%b8%d1%81%d0%be/", "text": "Премиерът Бойко Борисов участва във възпоменателната церемония по повод 75-годишнината от депортирането на евреите от територията на днешна Република Македония. В памет на жертвите на Холокоста българският министър-председател, заедно с премиера на Република Македония Зоран Заев, поднесе венец на паметника на загиналите евреи. Масовата екзекуция на невинни хора по време на Втората световна война е едно от най-тежките престъпления в човешката история. Нацисткият режим изпраща на смърт цял един народ. В лагерите на смъртта са изпратени 11 480 евреи, сред които 7 144 само от днешната територия на Република Македония, заяви премиерът Борисов по време на церемонията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Вижте снимки от посещението на Борисов в Скопие"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f%d1%82-%d0%b2-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%bd%d0%b0-%d0%bc%d0%b0%d0%b9%d0%ba%d0%b0-%d1%81%d0%b8-%d0%bc%d0%b0/", "text": "35-годишният Мариан Челебиев, обвинен в убийството на майка си Бинка в блок 5 в бургаския ж.к. „Лазур“, остава в ареста. Окръжният съд определи мярката му за неотклонение „задържане под стража“. Определението може да бъде обжалвано пред Апелативния съд. „Не знам какво да кажа“, заяви пред съдия Цвета Попова Мариан Челебиев на въпрос дали иска да изложи своята позиция. Прокурорът поиска Мариан да бъде задържан под стража, защото обвинението срещу него е за умишлено убийство, за което се предвижда затвор от 15 го 20 години или доживот без замяна. По думите на прокурора задържаният е направил самопризнания. А налице е реална опасност да се укрие или да извърши друго престъпление. Припомняме, че убийството разтърси ж.к. „Лазур“ в петък. Около 18:18 ч. синът подал сигнал в Пето районно управление, че след скандал със 76-годишната си майка, я бутнал, след което тя издъхнала. Смъртта на Бинка Челебиева е констатирана от пристигналия на адреса екип на Центъра за спешна медицинска помощ. При извършения оглед по трупа на възрастната жена са открити множество синини. Тялото е откарано за аутопсия в „Съдебна медицина“ при УМБАЛ – Бургас, като е установено, че причина за смъртта е задушаване. Тогава беше задържан синът на жената Мариан Челебиев. Според бащата Тодор, съпругата му и Мариан често спорели, като синът искал пари, без да се интересува дали семейството разполага със средства. Младият мъж бил учител, но е практикувал професията само няколко месеца. През последните години бил безработен и често са го забелязвали да се разхожда като безделник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Обвиненият в убийството на майка си Мариан Челебиев остава в ареста, нямал какво да каже на съда"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%b0%d1%85%d0%b5%d0%bb%d0%be%d0%b9-%d0%bd%d0%b0-%d0%b1%d1%83%d0%bd%d1%82-%d1%81%d1%80%d0%b5%d1%89%d1%83-%d0%b8%d0%b7%d0%b3%d1%80%d0%b0%d0%b6%d0%b4/", "text": "Жители на Ахелой се вдигат на бунт срещу изграждането на асфалтова база в близост до морето и града. Местните се страхуват, че обектът ще нанесе загуби на туризма и са започнали протестна подписка. Подписката се събира във всеки магазин и кафене на Ахелой, информира  . Базата ще бъде върху промишлена зона, бивша мина, но около нея вече има хотели. Според инвеститора ще бъдат вложени около 5 млн. лв., ще се разкрият 35 работни места, а технологията е нова с европейски сертификат. На 13 март ще се проведе обществено обсъждане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Жители на Ахелой на бунт срещу изграждането на асфалтова база"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b8%d0%b7%d1%80%d0%b0%d0%b7%d0%b8-%d0%b8%d0%bd%d1%82%d0%b5%d1%80%d0%b5%d1%81%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0/", "text": "Президентът Румен Радев изрази днес интереса на България за активизиране на политическия диалог, икономическото и инвестиционно сътрудничество с държавите от Азия на работна среща с дипломатически представители от азиатските държави у нас. В срещата, организирана от посланика на Република Корея Шин Бу-нам, участваха посланиците на 13 държави от Арабския и от Азиатско-тихоокеанския регион – на Държавата Палестина, Социалистическа република Виетнам, Република Индонезия, Ислямска република Пакистан, Монголия, Кралство Саудитска Арабия, Япония, Ливанската република, Република Казахстан, Ислямска република Афганистан, Ислямска република Иран и Република Ирак, съобщиха от прессекретариата на държавния глава. По думите на президента благоприятни предпоставки за това са дългогодишните приятелски връзки на България с тези държави, както и политиката на Европейския съюз на тясно ангажиране с региона. Според Румен Радев България трябва да си постави за цел привличането на стратегически бизнес партньори в приоритетни за страната ни инфраструктурни, енергийни, транспортни и други проекти; осигуряване на благоприятни условия за излизането на български стоки и услуги на пазарите в региона. „В рамките на българското председателство на Съвета на ЕС продължаваме активно да допринасяме за формирането на политиката на ЕС по отношение на страните от Азиатско-тихоокеанския регион, който е ключов за растежа на световната икономика, влияе все по-сериозно върху динамиката на международните процеси и включва важни стратегически партньори на ЕС и членове на влиятелни регионални и международни организации“, заяви на срещата Румен Радев. Държавният глава подчерта също така, че държавите от Азия са все по-значим фактор в световната политика, икономика и финанси и играят важна роля за мира и стабилността. Президентът открои посещенията на високо и най-високо равнище в България през последните месеци – първото посещение на японски премиер Абе през януари т.г. , визитата на южнокорейския премиер Ли Нак-йон на 25 октомври 2017 г., държавното посещение на Емира на Катар през миналата седмица, както и визитите на външните министри на Саудитска Арабия, Иран и др. Румен Радев беше категоричен, че взаимното доверие и политическия диалог не съответстват на равнището на търговско-икономическия и културно-образователния обмен с България. Президентът припомни и активните връзки на страната ни с държавите от Азия, изградени благодарение на десетки хилядиа български специалисти, които десетилетия наред са работили в много от тези страни, хилядите студенти, завършили своето образование у нас, които в момента заемат достойни позиции в своите държави, както и създадената със съвместни усилия солидна договорно-правна база и институционална рамка на взаимните връзки. По време на срещата държавният глава Румен Радев беше поканен от посланиците да бъде патрон и да открие фестивала на Азиатските държави в София през май т.г.", "date": "2018.03.12", "title": " Президентът изрази интереса на България за активизиране на диалога с държавите от Азия"}
{"url": "https://trud.bg/%d0%b3%d0%bb%d0%b0%d0%b2%d0%b5%d0%bd-%d0%ba%d0%be%d0%bc%d0%b8%d1%81%d0%b0%d1%80-%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b8%d0%ba%d0%be%d0%bb%d0%be%d0%b2-%d0%b2-%d1%81%d1%82%d1%80%d0%b0/", "text": "Няма опасност за населението на видинското село Иново. Това стана ясно след заседание на Кризисния щаб в селото, където в неделя водите на р. Делейнска пробиха дигата при корекцията й и наводниха земеделски площи, съобщава вътрешното министерство. Главен  комисар Николов  даде много висока оценка на съвместните действия с местната и областната власт. Очакванията са до два-три дни водата от земеделските площи да се оттече. По думите му, при необходимост има готовност за изграждане на насипна дига с инертни материали преди селото. Заедно с него на място бяха заместник-министърът на земеделието, храните и горите Атанас Добрев, областният управител на Видин Албена Георгиева, изпълнителният директор на „Напоителни системи” Снежина Динева и кметът на Видин Огнян Ценков. По повод ситуацията с язовир „Рогозен 1“ в община Хайредин, област Враца, главен комисар Николай Николов информира, че аварийно-ремонтните работи продължават, монтирани са част от сифоните на съоръжението и водата се източва. С превантивна цел денонощно се наблюдават критичните участъци. Допълнителни мерки ще са необходими по горното течение на река Росица и река Янтра, поради очакваните интензивни валежи. Като цяло ситуацията в страната е спокойна, каза в  заключение главен комисар Николай Николов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Главен комисар Николай Николов: В страната никъде няма критична ситуация, няма застрашени човешки животи"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%ba%d0%b0%d0%b7%d0%b0%d1%85%d1%81%d1%82%d0%b0%d0%bd-%d1%80%d0%b0%d0%b7%d0%bc%d0%b5%d0%bd%d1%8f%d1%82-%d1%81%d1%82%d0%be%d0%bb%d0%b8%d1%86/", "text": "Една от централните улици в София ще бъде кръстена на столицата на Казахстан – Астана. В Астана пък се обмисля да бъде наименувана улица на нашата столица. Това стана ясно вчера по време на заседание на комисията по култура в Столичния общински съвет. Комисията одобри идеята безименна улица на гърба на хотел “Хилтън” да носи името Астана. Предложението ще бъде гласувано от Общинският съвет в четвъртък. Посланикът на Република Казахстан в България г-н Темиртай Избастин е направил предложение до кмета на район “Триадица” улицата да се кръсти Астана в чест на 25 годишнината от установяването на дипломатически отношения между България и неговата държава. Тя се навърши през юни 2017 г. „Този символичен акт ще укрепи още повече приятелските отношения с Казахстан“, смята общинският съветник инж. Симеон Славчев, който е сред вносителите на предложението. Комисията взе и решение за преименуване на двете спирки на градския транспорт в близост до сградата на Българска телеграфна агенция от „Полиграфически комбинат” на „Българска телеграфна агенция”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " България и Казахстан разменят столици\t\t\t"}
{"url": "https://trud.bg/%d0%bc%d0%be%d1%81%d0%ba%d0%be%d0%b2-%d0%bc%d0%be%d0%b3%d0%b0-%d0%b4%d0%b0-%d0%b4%d0%be%d0%ba%d0%b0%d0%b6%d0%b0-%d1%87%d0%b5-%d1%81%d1%8a%d0%bc-%d0%b7%d0%b0%d1%89%d0%b8%d1%82%d0%b8%d0%bb-%d0%be/", "text": "Аз съм абсолютно спокоен, защото съм убеден и мога да го докажа, че съм защитил обществения интерес. Това заяви бившият здравен министър Петър Москов по  , по повод  по-рано днес заради казуса с турските ваксини “Пентаксим” и “Еувакс Б”. „Искрено казано, не допускам да вляза в затвора – аз съм абсолютно спокоен, мога да го докажа с факти и обстоятелства, че съм защитил обществения интерес – и здравния и финансовия. Това е нещо, което всеки един запознат с тези неща, знае. И тук спирам по въпроса, останалото ще стане ясно в съда”, каза Москов. „Това са същите обвинения, които прокуратурата ми повдигна в края на 2016 г. Впоследствие те бяха оформени като окончателен акт на прокуратурата в началото на зимата и ходих да ги разпиша, сега следва влизането им в съда, т.е. от началото на това повдигане нищо не се е случило”, обясни Москов. Според него обаче не е вярно това, което се твърди в обвинението. „Става въпрос за ситуацията, в която държавата за първи път от много години, може би, стъпи на мястото си – противопостави се на финансовия интерес на определени фармацевтични компании, които искаха да извиват ръце. Намери допълнителен начин и осигури и гарантира имунизационния календар”, заяви той. Попитан как са били извивани ръцете, той отговори – чрез неявяване на търгове. „Това са същите ваксини, на много по-ниска стойност, взети от Турция – но същите, произведени в същия завод в Лион на фирмата „Пастьор”. Това е проблем – но само за търговския интерес на определени фармацевтични компании”, категоричен беше Москов. „Искам да станат ясни две неща в хода на делото – ваксините, прилагани върху българските деца са с абсолютно същото качество и произход, и също – че няма никакво нарушение на интересът на държавата в това отношение”, подчерта той. Москов коментира и решението на ДБГ да напуснат Реформаторския блок, защото РБ не е достатъчно опозиционен. „Да викаме срещу управлението е добре, но работата на партиите е да формират алтернативни решения. България в следващите 10 години ще се управлява от коалиции – или левоцентристки, с БСП, или десноцентристки – с ГЕРБ (…) Без наличието на ясна политическа алтернатива, която е убедила гражданите, че има по-добрите решения, резултатът ще бъде по-лош от сега, защото ще доведе до лявоцентристко правителство”, смята Москов. „Хората избраха ГЕРБ, за да спрат БСП. Държавата трябва да контролира не собственост, а дейност – в енергетиката. Зад едно действие трябва да стои подготвеност и познание за резултата (…) В момента, в който се сгънеш пред БСП и обясняваш, че е ОК да одържавяваме икономиката, защото към момента било евтино, това означава, че се връщаме към времена, когато нещата не изглеждаха добре”, посочи Москов. „За да се прекрати грандкорупцията в България, трябва да се прекрати възможността на модела „Кремъл” да влияе и да закупува български политически партии. И ако мнозинството, лидерите на това мнозинство, не се разграничат от позициите на „Атака”, това ще означава, че това мнозинство е зависимо – от политическа партия, която не е бълагарско-патриотична, а руско-нациналистическа”, заяви Москов. „Не говорим за някаква коалиция с (Валери) Симеонов”, категоричен беше той.", "date": "2018.03.12", "title": " Москов: Мога да докажа, че съм защитил обществения интерес"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%bf%d1%80%d0%b5%d0%b3%d0%be%d0%b2%d0%b0%d1%80%d1%8f%d0%bc%d0%b5-%d1%81-%d0%b5%d0%b8%d0%b1-%d0%b4/", "text": "Европейската инвестиционна банка направи заявка да осигури финансирането на АЕЦ “Белене”. Оттук нататък предстои да проведем комуникации с банката. Това заяви министърът на енергетиката Теменужка Петкова, която вчера провери на площадката в Белене как се съхранява оборудването за втората атомна централа.  Преди дни вицепрезидентът на ЕИБ Вазил Худак съобщи, че банката би обмислила финансиране на проекта “Белене”, ако получи официално запитване от българското правителство. Но подчерта, че институцията никога не е финансирала изграждането на нова ядрена централа. Според министър Петкова инвеститорски интерес към АЕЦ “Белене” има и от страна на най-голямата държавна китайска ядрена компания. “Може да се провери доколко той е реален в рамките на една процедура, която по всяка вероятност ще бъде стартирана, ако се вземе решение да се върви към реализация”, коментира Петкова. По думите й всички предпоставки проектът АЕЦ “Белене” да бъде реализиран са налице. И допълни, че приоритет на българското правителство е да намери най-доброто решение, свързано с реализация на оборудването на атомната централа. За целта до края на юни министерството трябва да представи различни варианти пред депутатите. Затова вече е създадена работна група, към която ще бъдат включени и експерти от всички компании с отношение към процеса – НЕК, БЕХ, АЕЦ “Козлодуй”, ДП РАО. По думите на министъра проверката на място е показала, че доставеното оборудване за АЕЦ “Белене” се съхранява съгласно всички изисквания на производителя. НЕК е провела обществена поръчка, но преди подписването на договор, избраната компания се е отказала. Това наложи НЕК със собствен ресурс да изгради навесите и те вече са готови, обясни  енергийният министър.", "date": "2018.03.12", "title": " Теменужка Петкова: Преговаряме с ЕИБ да финансира АЕЦ „Белене“\t\t\t"}
{"url": "https://trud.bg/%d0%bf%d1%83%d0%b4%d0%be%d0%be%d1%81-%d0%be%d1%82%d0%bf%d1%83%d1%81%d0%ba%d0%b0-%d0%bd%d0%b0%d0%b4-5-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b7%d0%b0-%d0%b4%d0%b5%d0%bf%d0%be%d1%82%d0%be/", "text": "Вече има решение на ПУДООС за отпускане на над 5 млн. лева за изграждането на Регионалната система за управление на отпадъците край благоевградското село Бучино. Проектът ще се финансира поетапно до общата сума от 17,5 милиона лева. Останалите 5,8 млн. лв. ще бъдат осигурени от Министерството на финансите, съобщи кметът на Благоевград д-р Атанас Камбитов. „Важно е, че има решение, което ни гарантира финансовия ресурс и с пълна сила вървят строителните дейности. Работи се, амбицията ни е в срок да довършим депото. Надяваме се, че в края на август, най-късно в началото на септември то ще бъде готово”, заяви на пресконференция кметът на община Благоевград – д-р Атанас Камбитов. Той съобщи, че до дни община Благоевград стартира и реализацията на проект по Трансгранично сътрудничество с Гърция. Ще бъдат монтирани помпи в зелените площи. Досега, в най-горещите месеци юли и август, поливането на зеленината в Благоевград се осъществяваше с помощта на цистерни, което бе много скъпо и се харчеха доста пари. Сега с тези помпи ще се икономисат средства, като спестените пари ще се насочат за цялостното измиване на града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " ПУДООС отпуска над 5 млн. лева за депото на Благоевград"}
{"url": "https://trud.bg/%d1%88%d1%83%d0%bc%d0%b5%d0%bd-%d1%87%d0%b5%d1%81%d1%82%d0%b2%d0%b0-%d1%80%d0%be%d0%b6%d0%b4%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%bf%d0%b0%d0%bd%d1%87%d0%be-%d0%b2%d0%bb%d0%b0%d0%b4/", "text": "Навръх рождения ден на великия български композитор Панчо Владигеров – 13 март, шуменци посрещат симфоничния оркестър на Българското национално радио. Това е първо гостуване на един от водещите български оркестри в града, където е живял и творил създателят на рапсодия “Вардар”. В залата на Драматично-куклен театър “Васил Друмев” ще звучат Владигерови произведения, изключително рядко изпълнявани от оркестър. Това са включените в програмата Акварели опус 37, посветени на неговата първа учителка в Шумен Павла Жекова и Класично и романтично опус 24, чието първо клавирно изпълнение е било в Шумен. Ще прозвучи и известната Песен от Българска сюита опус 21. Публиката ще има удоволствието да се наслади и на изпълнението на Увертюра опус 115, Namensfeier /Имен ден/ от Бетовен, както и на Концерта за цигулка и оркестър № 1 от Брух. Концертът ще бъде под палката на главния диригент на симфоничния оркестър на БНР Марк Кадин, а солист е виртуозният цигулар и председател на фондация “Панчо Владигеров” Минчо Минчев. Двамата ще участват безвъзмездно в музикалното събитие на годината. Гостуването им е по специална покана и предложение на кмета на Шумен Любомир Христов. Като почетни гости на концерта са поканени председателят на Народното събрание Цвета Караянчева, министърът на културата Боил Банов, официални лица и ръководители на институции, с които фондация “Панчо Владигеров” работи през годините. Тази година се навършват, освен 119 г. от рождението на Владигеров и 25 г. от дейността на едноименната фондация. През тези години тя достойно изпълнява патриотичния дълг към твореца, на който се гради не само националната, но и световната музикална култура. За това време в Шумен са проведени 8 национални и 7 международни конкурса. Фотоизложба с 15 пана, посветени на всеки един от музикалните форуми, ще бъде експонирана във фойето на театъра в навечерието на концерта. “Успяхме през годините да докажем, че мястото на конкурса е точно в Шумен. Градът заслужи думите на Владигеров, че той е неговият роден, макар че композиторът е роден в Цюрих”, казва Диана Дечева, изп.директор на фондацията. Атрактивната експозиция ще гостува в Регионалната библиотека “Стилиян Чилингиров”-Шумен, както и в къщата-музей “Панчо Владигеров” в столицата. В юбилейната година се подготвя и отпечатване на луксозен албум със снимки и текстове за дейността на Фондацията и музикалните конкурси, дали старт на десетки виртуози, които сега прославят България на световните сцени. През октомври Шумен ще бъде домакин за втори път и на международния конкурс за камерно пеене “Панчо Владигеров” . От културната институция, съхранила паметта на музикалния гений, благодарят на община Шумен за неотлъчната подкрепа, както и на всички спонсори, помогнали да се реализират музикалните събития през годините. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Шумен чества рождението на Панчо Владигеров\t\t\t"}
{"url": "https://trud.bg/%d1%80%d1%83%d0%bc%d1%8a%d0%bd%d0%b8%d1%8f-%d0%b8-%d0%b3%d1%8a%d1%80%d1%86%d0%b8%d1%8f-%d0%bf%d0%be%d0%b4%d0%ba%d1%80%d0%b5%d0%bf%d0%b8%d1%85%d0%b0-%d0%b3%d0%b0%d0%b7%d0%be%d0%b2%d0%b8%d1%8f-%d1%85/", "text": "“Трите страни изразяват своята готовност да си сътрудничат за развитието на газовия хъб “Балкан”, който ще допринесе за сигурността на доставките  и за диверсификацията на газовите маршрути и източници”,  се казва в декларацията. Тримата външни министри подкрепиха още интерконекторите България – Румъния и България – Гърция. “Радвам се, че получих безрезервна подкрепа от Теодор и Никос за основния външнополитически приоритет на Българското председателство: европейската перспектива за нашите съседи и приятели от Западните Балкани – заяви вицепремиерът и министър на външните работи Екатерина Захариева. –  Сигурна съм, че Балканите ще бъдат ключов приоритет и по време на Председателството на нашите румънски партньори.” Тя и нейните колеги от Гърция и Румъния препотвърдиха своята увереност, че разширяването на ЕС е съществен фактор за стабилност и просперитет в региона, като през следващите години всички шест държави от Западните Балкани ще могат да се придвижат напред по своя европейски път. София, Атина и Букурещ заявиха още, че поставянето  и следването на справедливи критерии и оценката на напредъка на базата на собствените заслуги са важни принципи за политиката по разширяване. “Форумът в София през месец май ще бъде първата среща на върха на ЕС от 15 години насам за Западните Балкани. Надявам се да не чакаме още 15 години за следващата среща, а те да станат редовни”, каза още българският първи дипломат. “Поздравяваме България, че промотира региона по време на председателството, и поемаме ангажимент да продължим по време на нашето председателство”, заяви румънският външен министър Теодор Мелешкану. Гръцкият им колега Никос Кодзияс също благодари на Българското председателство, че е поставило региона високо в дневния ред на ЕС. ”Свързаността в региона е изключително важна. Радвам се, че развихме голяма част от транспортните си коридори – каза министър Захариева на пресконференция след тристранната среща. –  Имаме да работим още малко по магистрала  “Струма” за свързване на София и Солун. Ще построим скоростния път за Видин. Необходим е и още един мост при Русе – това е старо съоръжение, виждате километричните опашки, които често се образуват там.” Министрите изказаха и подкрепа за страните от Източното партньорство. Подчертаха, че приемането на София и Букурещ в Шенген  ще подобри вътрешната сигурност на ЕС и борбата с нелегалната миграция, трафика на хора и тероризма.", "date": "2018.03.12", "title": " Румъния и Гърция подкрепиха газовия хъб “Балкан” и интеграцията на Западните Балкани"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2%d1%8a%d0%b2-%d0%b2%d1%82-8/", "text": "Скърбим заедно с народа на Македония за всички, които не са успели да се измъкнат от нацистката машина. Това послание отправи в Скопие по време на възпоменателната церемония по повод 75-та годишнина от депортирането на евреите от територията на днешна Република Македония в нацистките лагери на смъртта премиерът Бойко Борисов.   Главният прокурор Сотир Цацаров отправи искане до Конституционния съд за обявяване за противоконституционни на 4 члена от приетия през януари т.г. Закон за частната охранителна дейност (ЗЧОД). Няколко часа по-късно и президентът Румен Радев сезира КС за същите текстове в закона (Пълните текстове виж в електронното издание на „Труд”).   Прецизна камера с лазер, която засича и снима автомобилите, движещи се с превишена скорост, демонстрираха вчера от КАТ-Шумен. Ново устройство, което се слага на тринога край шосето, е на въоръжение от вчера по пътищата в региона. Миналата година пътната полиция получи 28 такива камери и досега обучаваше ченгетата да работят с тях.   Интервю с председателя на Държавната агенция за българите в чужбина Петър Харалампиев       Министри се заемат с неграмотните младежи, но няма да им дават оръжие – коментар на Спирдон Спирдонов       На 15 март се навършват 170 години от унгарската национална революция – анализ на д-р Радко Ханджиев, Bulgarian Press Pool-Budapest, специално за “Труд”     Трудово-правна консултация на “Труд”          ", "date": "2018.03.12", "title": " Вижте акцентите от броя на “Труд” във вторник, 13 март 2018"}
{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d1%86%d0%b8%d1%80%d0%ba%d0%be%d0%b2%d0%be-%d1%88%d0%be%d1%83-%d1%81%d0%b0-%d1%82%d0%b2%d1%8a%d1%80%d0%b4%d0%b5%d0%bd%d0%b8%d1%8f%d1%82%d0%b0-%d0%bd%d0%b0/", "text": "Говорителят на руското МВнР Мария Захарова определи като „цирково шоу“   Тереза Мей за руско участие в отравянето на бившия руски двоен агент Сергей Скрипал. „Това е цирково шоу в британския парламент“, подчерта говорителят. „Изводът е ясен – още една информационна и политическа кампания, основана на провокация“, добави Захарова, цитирана от ТАСС. „Преди да бъде съчинена друга приказка, нека в Лондон да разкрият какво стана с разследванията около Александър Литвиненко и Борис Березовски“, допълни още представителят на Москва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Москва: “Цирково шоу” са твърденията на Тереза Мей за руско участие в убийството на Скрипал"}
{"url": "https://trud.bg/%d0%ba%d0%b0%d1%82-%d0%b8%d0%b7%d0%b2%d0%b0%d0%b4%d0%b8-%d0%ba%d0%b0%d0%bc%d0%b5%d1%80%d0%b0-%d1%81-%d0%bb%d0%b0%d0%b7%d0%b5%d1%80-%d0%bd%d0%b0-%d0%bf%d1%8a%d1%82%d1%8f/", "text": "Прецизна камера с лазер, която засича и снима автомобилите, движещи се с превишена скорост, демонстрираха вчера от КАТ-Шумен. Ново устройство, което се слага на тринога край шосето, е на въоръжение от вчера по пътищата в региона. Миналата година пътната полиция получи 28 такива камери и досега обучаваше ченгетата да работят с тях. Само за десетина минути вчера лазерът засече три коли с превишена скорост, движещи се към шуменския квартал “Дивдядово”. На екрана ясно се виждаха техните регистрационни номера. Най-голяма глоба ще плати водач, който не забеляза групата репортери и катаджии и караше с 86 км/ч при разрешени 50 км/ч в населено място. Стационарно-преносимият уред за контрол на скоростта е с лазерен прибор, каза инспектор Веселин Георгиев от „Пътна полиция-Шумен”. Камерата е със софтуер, който при заснемане на нарушението автоматично разпознава номера и изготвя справка кой е собственикът на автомобила. “Основната разлика със старите камери е в принципа на действие. Новата работи с лазерни лъчи, по които се изчислява автоматично разстоянието и скоростта, а при старите системи има радиовълни с широк спектър на засичане”, разказа още Георгиев. По думите му шофьорите трябва да знаят, че антирадар или радардетектор няма да им помогне срещу новата камера, защото те отчитат наличие на радиовълни, а не на лазерни лъчи. Няма да ги спаси и фолио върху регистрационните табели или други евтини трикове, които не минаваха и при по-старите камери. Освен това, колкото и да е натоварен трафикът по шосето, всички нарушители се засичат един по един, стига да се виждат номерата им. Ако се движат успоредно, лъчите ги хващат наведнъж и в 4-те ленти в двете посоки. Тези функции бяха демонстрирани нагледно вчера край „Дивдядово”. Камерата прави 400 замервания в секунда. В нея има сим-карта и веднага след улавяне на нарушителя информацията за него се изпраща до сървър в КАТ-Шумен. Иначе с другите си камери за скорост – и стационарни, и мобилни, катаджиите събират информацията като я преточват на флашки. Камерата работи еднакво добре и денем, и нощем, като по тъмно е с инфрачервени лъчи. Захранва се с батерия, която издържа по една смяна от 8 часа. Тежи към 40 кг и е лесно преносима в куфар. Целият състав на пътната полиция в Шумен е обучен да снима с нея, отделно фирмата производител също е дала инструкции. Засега устройството е само едно за шуменската дирекция. Още 28 камери с лазер на триноги като шуменската и 20 стационарни, които да се монтират край пътя, иска да купи КАТ през тази година. Както писа „Труд” в края на февруари, полицията е поискала от държавно-обществената комисия разрешение да похарчи към 4,3 млн. лв. за две обществени поръчки. Средствата трябва да бъдат отпуснати от т.нар. Фонд за пътна безопасност, в който постъпват пари от шофьорски глоби.  В искането се сочи ориентировъчна цена за камерите на триноги около 65 000 лв. на парче, а за стационарните – към 120 000 лв.  В момента КАТ работи с 25 стационарни и 148 мобилни камери, последните от които са доставени през 2012 г. Тези дни се пускат на воържение новите 28 лазерни преносими камери, като представената вчера в Шумен. Полицейски проверки за колани, детски столчета и каски за мотористите започнаха от вчера у нас и във всички страни от Европейския съюз. Акцията се провежда по календара на TISPOL – организацията на службите за пътен контрол в ЕС. Целта е да се контролира използването на обезопасителни средства. По данни на европейската мрежа без тези защити на шофьори и пътници рискът за живота им при катастрофа се увеличава многократно.  Пътните полицаи получават право да спират наред, без значение дали водачът е извършил явно нарушение. Освен за обезопасяването, ченгетата ще проверяват за задължителната застраховка „Гражданска отговорност”, дали шофьорът има неплатени глоби и др. Глобата за неизползване на колани, на детско столче, както и за липса на каска при мотористите е 50 лв. Законът дава право на шофьорите да поискат да им се напише фиш, ако са съгласни и не желаят да спорят с катаджиите.  При проверки вчера на столичния булевард „Александър Малинов”, служители на КАТ-София само за половин час успяха да напишат няколко фиша на младежи със скъпи коли, забравили да се запашат с колани. Иначе наблюденията на пътните полицаи са, че над 80% от шофьорите вече са изрядни и се връзват, но за пътниците, особено на задните седалки, процентът е около 60.  Униформените, които пишат протоколи от катастрофите, продължават упорито да не попълват данни колко от загиналите или ранените не са били с колани, колко деца са пострадали за това, че са пътували без столчета, дали ударената кола е била със зимни гуми през лятото или с летни гуми през зимата. При липсата на подобни статистики всякакви операции като провежданата през тази седмица в ЕС се базират не на числа, а на мъгливи теории. Сигурно има смисъл да се проверяват между 12 и 18 март мотористите в страни като Италия, Испания или Гърция, докато в останалите европейски страни все още е рано да се карат мотори.", "date": "2018.03.12", "title": " КАТ извади камера с лазер на пътя\t\t\t"}
{"url": "https://trud.bg/250-000-%d0%b5%d0%b2%d1%80%d0%be-%d0%b7%d0%b0-%d0%bb%d1%83%d0%ba%d1%81-%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82-%d0%b2-%d1%81%d0%be%d1%84%d0%b8%d1%8f/", "text": "До 250 000 евро стига средната цена на тристаен апартамент в София от средно висок и висок клас, показват данни от доклад на консултантската агенция Colliers. За двустайно луксозно жилище цените са от 145 000 до 180 000 евро, а за лукс къщи средната цена надхвърля 450 000 евро. Цените са с ДДС, като включват и парко място, уточняват брокерите. Цените на жилищата в София от средно висок и висок клас са нараснали със 7% през 2017 г. Те варират в широки граници между 1000 и 1600 евро за кв. м. с включен ДДС, като зависят от допълнителните характеристики на имота и заобикалящата го среда. Средната отстъпка при покупко-продажба е приблизително 2,7%, сочат данните на компанията. Средният размер на наемите в разглеждания луксозен сегмент е между 900 и 1100 евро за апартамент с две спални, и 1300–1600 евро за апартамент с три спални. При къщите равнището на наемите е около 1900 евро на месец.  Според брокерите, и през тази година цените на имотите от висок клас ще останат стабилни. Търсенето на жилища с две стаи намалява, за сметка на тристайните апартаменти и къщите.  Тенденцията от 2015 г. да се закупуват апартаменти „в строеж“ продължава и към края на миналата година, когато делът им достига 58% от всички сделки. Запазва се и активното строителство на нови жилищни проекти. Техният брой нараства до 2 800 жилищна, които предстои да бъдат завършени. Към началото на годината предлагането в разглеждания сегмент регистрира 12% ръст, или общо 7 900 жилищна, концентрирани в 70 проекта. Луксозни имоти се търсят предимно за собствено ползване, чиито дял е 75%, за сметка на тези, закупени с цел инвестиция. Равно е разпределението на купувачите, използвали банково финансиране за реализиране на покупката и на тези, които са вложили изцяло собствени средства. Районите, към които купувачите проявяват най-голям интерес, са около Бизнес Парк София, както и кварталите „Кръстова вада“ и „Витоша“.  Colliers очаква забавяне на покупките на жилища на етап „в строеж “, в резултат на големия брой проекти, които предстои скоро да бъдат завършени. Делът на имотите в луксозния сегмент, придобити с инвестиционна цел, ще се запази. Нови потенциални зони за развитие на пазара на лукс жилища се оформят в посока на изток от София – Лозен, и на югозапад – Владая.", "date": "2018.03.12", "title": " 250 000 евро за лукс апартамент в София"}
{"url": "https://trud.bg/%d0%b4%d0%b5%d0%b2%d0%bd%d1%8f-%d0%b4%d0%b0%d0%b2%d0%b0-%d0%b1%d0%be%d0%bb%d0%bd%d0%b8%d1%87%d0%bd%d0%b8-%d0%bf%d0%be%d0%bc%d0%b5%d1%89%d0%b5%d0%bd%d0%b8%d1%8f-%d0%b7%d0%b0-%d0%bc%d0%be%d0%b4%d0%b5/", "text": "Девня дава част от първия етаж на местната многопрофилна болница на Министерство на здравеопазването /МЗ/, за да се сдобие с модерен филиал на Спешна помощ. Това решение гласува на извънредна сесия общинският съвет. МЗ получава безвъзмездно за срок от 10 г. осем кабинета, коридор и тоалетна, които и сега се ползват от спешните медици в града. За бъдещия им филиал, който министерството смята да направи със средства по ОП “Региони в растеж”, миналия октомври бе отреден терен от 1000 кв. м. Оказа се обаче, че той се намира на територията на археологическия резерват “Марцианополис” и всеки инвестиционен проект трябва да се съгласува с Националния институт за недвижимо културно наследство. Заради дългата и сложна процедура вариантът отпадна, тъй като срокът за подаване на проектно предложение за модернизация на филиала на Спешна помощ изтича на 30 март. Затова по искане на МЗ общинският съвет отстъпи собствеността върху част от болницата. По предложение на кмета Свилен Шитов обаче съветниците гласуваха общината да има право да прекрати едностранно договора с ползвателя, ако филиалът не придобия нов вид до 2020 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Девня дава болнични помещения за модерен филиал за Спешна помощ"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2%d0%b8%d1%81%d0%be%d0%ba%d0%be-%d1%86%d0%b5%d0%bd%d0%b8-%d0%bf%d0%be%d0%b7%d0%b8/", "text": "България високо цени позитивния диалог между Република Корея и Корейската народно-демократична република и усилията за сближаване и укрепване на мира на Корейския полуостров, принос за което имат и двете държави. Това заяви президентът Румен Радев пред агенция “Йонхап нюз” преди работна среща с посланици от държави от Азия в България. Току-що направихме снимка, на която сме заедно с посланиците на Република Корея и Корейската народно-демократична република, която според мен има исторически символизъм, заяви още Румен Радев и добави, че международната общност трябва да подкрепи диалога за развитието на приятелски отношения между двете държави. Държавният глава поздрави институциите и народа на Република Корея и за отличната организация на Зимните олимпийски игри в Пьонгчанг и за успеха им да използват този повод като „силен политически инструмент“ за насърчаването на диалога между Република Корея и Корейската народно-демократична република. В отговор на въпрос за перспективите за последващо задълбочаване на двустранните отношения между България и Република Корея, президентът Радев оцени високо резултатите от посещението на министър-председателя Ли Нак-Йон през есента на м.г. у нас. „Имахме много ползотворни разговори за развитие на двустранното партньорство в много сфери – индустрия, инвестиции, търговия, информационни технологии, автомобилостроене, туризъм, наука и образование и трябва да работим за реализирането на този потенциал“, заяви Румен Радев. Държавният глава поднови поканата си към своя колега президента на Република Корея Мун Дже-ин да посети страната ни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Румен Радев: България високо цени позитивния диалог между Република Корея и КНДР"}
{"url": "https://trud.bg/%d0%b4%d1%80%d0%b0%d0%b3%d0%be%d0%bc%d0%b8%d1%80-%d1%81%d1%82%d0%be%d0%b9%d0%bd%d0%b5%d0%b2-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%b4%d0%b0-%d0%bf/", "text": "„Правителството да приеме Енергийна стратегия за следващите 20-30 години и около нея да се обединим всички политически сили и да я следваме”, това заяви зам.-председателят на ПГ на “БСП за България” Драгомир Стойнев на пресконференция в Стара Загора, съобщиха от пресцентъра на БСП. Според него в сектор „Енергетика” не трябва да се действа „на парче”, хората са изключително притеснени заради неяснотите и липсата на секторна политика. „Нужна е стратегия в дългосрочен план, с оглед бъдещите инвестиционни намерения в „Мини Марица-изток”, хората настояват да знаят за цената на въглищата, какво се случва с новите багери. Вижда се, че управляващите са доста активни единствено в назначенията, хубаво е да се чуе отчет- колко хора са назначени за една година в „Мини Марица-изток”, за да се знае, че този комплекс не се ползва само от социална гледна точка, преди избори.”- подчерта бившият енергиен министър. По думите му комплексът трябва да е в изключително добро здраве, да има добра рентабилност, хората да получават редовно своите заплати, да не се притесняват, да имат нужните пари за ремонтни и инвестиционни дейности. “По време на кабинета на Пламен Орешарски не е имало предложение за продажба на “ЧЕЗ България”, каза в отговор на журналистически въпрос Стойнев. На срещата с журналисти бяха и депутатите Георги Гьоков и Донка Симеонова, те не пропуснаха да коментират скандала със сделката ЧЕЗ. „Ние призоваваме обществеността да се подпише под една национална подписка. Защото това е национален проблем. С подписката търсим подкрепата на българските граждани, за да покажем на правителството, че българският народ е от хора-мислещи, знаещи и че не приемат подобно задкулисие, каквото е тази сделка”, коментираха народните представители на БСП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Драгомир Стойнев: Правителството да приеме енергийна стратегия за следващите 30 години"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d0%bc%d0%b0%d1%89%d0%b0%d0%b1%d0%b5%d0%bd-%d1%80%d0%b5%d0%bc%d0%be%d0%bd%d1%82-%d0%b7%d0%b0-13-%d0%bc%d0%bb%d0%bd-%d0%bb%d0%b5%d0%b2%d0%b0-%d0%bd/", "text": "Стартира мащабен ремонт на Професионалната гимназия по аграрни технологии „Цанко Церковски“ в Павликени. Символично първото парче от изолацията върху сградата положиха кметът на Общината инж. Емануил Манолов и изпълнителният директор на фирмата-изпълнител на инженеринга Владислав Георгиев. По проект „Създаване на условия за модерни образователни услуги и осъществяване на качествено професионално образование в ПГАТ „Цанко Церковски“ в Павликени чрез подобряване на образователната инфраструктура“ Община Павликени получи безвъзмездно финансиране в размер на 1 300 000 лева по Оперативна програма „Региони в растеж” 2014-2020 г., съфинансирана от Европейския съюз чрез Европейския фонд за регионално развитие. С обновяването на учебното заведение ще се повиши неговата конкурентноспособност, ще се предотврати тенденцията към намаляване на учащите, ще се намали процентът на преждевременно напусналите сферата на образованието и ще се подобри професионалната реализация на завършилите.  Проектът включва въвеждане на мерки за енергийна ефективност и подобряване на техническите характеристики в учебната сграда и работилницата. „Гимназията е важна за община Павликени, тъй като подготвя кадри за основния икономически отрасъл на региона – селското стопанство. Освен това връзката на голяма част от нашите съграждани с училището е и силно емоционална, защото през почти столетната му история тук са получили образование, осигуряващо начален старт и последваща достойна реализация хиляди деца“, каза в речта си кметът инж. Емануил Манолов. Той припомни, че в гимназията са въведени нови и перспективни специалности. Двете сгради, които ще бъдат обновени са в експлоатация от 1971 г. Мащабното въвеждане на мерки за енергийна ефективност ще доведе до спестявания в консумацията на енергия и намаляване емисиите на парникови газове в атмосферата – ефект, който е доказан с вече приключилите проекти за саниране – многопрофилната болница за активно лечение, трите детски градини и детската ясла в Павликени, ОУ „Бачо Киро“ в град Бяла Черква, Дом за стари хора в с. Караисен и Административната сграда на община Павликени – стара част, частично в Комплекса за социални услуги и в 6 детски градини на територията на общината. „В близо 100-годишната история на нашата гимназия колективите са работили за качествено образование и за модернизиране и създаване на добра образователна инфраструктура. Днес ние сме едно от 100 училища в България, които получават средства по програма „Региони в растеж“. Нашето училище е все по-предпочитало от ученици и родители, дори и от други общини и райони“, каза директорът на ПГАТ Миглена Желязкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Стартира мащабен ремонт за 1,3 млн. лева на Професионалната гимназия в Павликени"}
{"url": "https://trud.bg/%d0%bf%d0%be%d0%b4%d0%b3%d0%be%d1%82%d0%b2%d1%8f%d1%82-iv-%d0%b8%d0%b7%d0%b4%d0%b0%d0%bd%d0%b8%d0%b5-%d0%bd%d0%b0-%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8%d1%8f-%d0%ba%d0%b0%d1%80%d0%bd/", "text": "За четвърта поредна година ще се проведе възроденият Варненски карнавал. Очакват се над хиляда участници от цялата страна и чужбина в пролетния “Празник на маската, маскарадния и сценичния костюм и народната носия”, който ще стартира на 28 април. Най-атрактивно е карнавалното шествие, което по традиция се провежда след обяд по главната улица, ларгото и до входа на Морската градина, водено от представителния духов оркестър на ВМС. След това гостуващите кукерски групи изпълняват характерните ритуали от празничната маскарадна обредност и се хващат на общо хоро. Победителите в 10 категории от конкурсната програма получават награди от община Варна, която е организатор и домакин на най-пъстрото събитие през пролетта, припомни Кристин Спасов, главен експерт “Празници и чествания”. По време на карнавала има изложба – базар на майстори занаятчии от цяла България. До 17 април се приемат документите за участие. Варненският карнавал е възникнал през 20-30-те години на XX век. Старите варненци са отбелязвали седмицата преди Сирни заговезни с маскарадни балове -последна фиеста преди великденските пости. Той е бил най-очакваното събитие и едно от най-големите пролетни увеселения. В архивите има запазена покана за маскараден бал още от 14 февруари 1898г. Забравената градска традиция община Варна възроди на 22 февруари 2015 г. и организира първото издание на пролетния карнавал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Подготвят IV издание на Варненския карнавал\t\t\t"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d0%bf%d1%80%d0%be%d0%b1%d0%bb%d0%b5%d0%bc%d1%8a%d1%82-%d1%81-%d1%8f%d0%b7%d0%be%d0%b2%d0%b8%d1%80%d0%b8%d1%82%d0%b5/", "text": "Проблемът с язовирите в община Хайредин ще се реши качествено, увери министърът на регионалното развитие Николай Нанков. Двамата с транспортния министър Ивайло Московски провериха състоянието на опасните водоеми по разпореждане на премиера Борисов. Частичното бедствено положение в района остава до пълното нормализиране на обстановката. С два метра е спаднало нивото на водата в язовир “Рогозен” . Продължава и запалването на повредения преливник с инертни материали. Работи се по монтажа на четирите сифона за допълнително отводняване. Вече е монтиран един от тях. “Оттук нататък, може би в рамките на няколко месеца – два до три – с актуализация на проектите и вече не е аварийни, а планови ремонти по двата язовира – преливника на “Рогозен 1” и стената на “Бързина”, обобщи Николай Нанков, след като провери и другия проблемен язовир в община Хайредин. След   в събота (10 март) започна оглед на язовир “Рогозен 1”, за да се предприеме авариен ремонт на съоръжението, което застрашаваше две близки села. Кабинетът тогава реши да   за възстановяване на язовирите във врачанската община Хайредин, както и да бъде създадена и нова централизирана държавна структура за реакция при кризисни ситуации. Държавата ще поеме грижата за всички язовири, които общините не могат да управляват, решиха на заседанието министрите. Парите за язовир “Рогозен”са предназначени за допълнителни аварийно-възстановителни мероприятия, но най-голямата част от тях са предвидени за ремонта на преливника, който се руши от 2014 година. / / АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.12", "title": " Николай Нанков: Проблемът с язовирите в община Хайредин ще се реши качествено"}
